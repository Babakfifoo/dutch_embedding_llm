### **Compositie 5 stedenbouw bv**

*telefoon fax email internet kvk Breda* Boschstraat 35 4811 GB Breda 076 – 5225262 076 – 5213812 [info@c5s.nl](mailto:info@c5s.nl) [www.c5s.nl](http://www.c5s.nl/) 20083802

# **Gemeente Geertruidenberg**

*Bestemmingsplan* "Beethovenlaan 1" te Raamsdonksveer

Datum: 16 december 2021 Projectnr. 203466

# **Gemeente Geertruidenberg**

*Bestemmingsplan* "Beethovenlaan 1" te Raamsdonksveer

### **Inhoud**

- 1. Toelichting
- 2. Regels
- 3. Verbeelding
	- id.nr. : NL.IMRO.0779.BPRVBeethovlaan1-vs01 d.d. : 16-12-2021

Projectleider: dhr. ing. M.J. Volbeda Status: Vastgesteld

**Toelichting**

| 1<br>1.1   | INLEIDING<br>Inleiding 3                                              | 3  |
|------------|-----------------------------------------------------------------------|----|
| 1.2        | Ligging en begrenzing plangebied 3                                    |    |
| 1.3        | Vigerend bestemmingsplan  4                                           |    |
| 1.4        | Leeswijzer 5                                                          |    |
| 2<br>2.1   | PLANBESCHRIJVING<br>Inleiding 7                                       | 7  |
| 2.2        | Huidige situatie  7                                                   |    |
| 2.3        | Toekomstige situatie 8                                                |    |
| 2.4        | Verkeer en parkeren  11                                               |    |
| 3          | RUIMTELIJK BELEIDSKADER                                               | 14 |
| 3.1        | Inleiding 14                                                          |    |
| 3.2        | Nationaal beleid  14                                                  |    |
| 3.3<br>3.4 | Provinciaal beleid 16<br>Gemeentelijk beleid  20                      |    |
|            |                                                                       |    |
| 4<br>4.1   | PLANOLOGISCH RELEVANTE MILIEUASPECTEN<br>Inleiding 26                 | 26 |
| 4.2        | Geluid 26                                                             |    |
| 4.3        | Luchtkwaliteit  28                                                    |    |
| 4.4        | Externe veiligheid  29                                                |    |
| 4.5        | Bedrijven en milieuzonering 31                                        |    |
| 4.6        | Ecologie  31                                                          |    |
| 4.7        | Water  33                                                             |    |
| 4.8<br>4.9 | Archeologie en cultuurhistorie  36<br>Bodem 40                        |    |
| 4.10       | Kabels en leidingen  41                                               |    |
| 4.11       | Milieueffectrapportage en vormvrije m.e.r.-beoordeling  42            |    |
| 5          | JURIDISCHE ASPECTEN                                                   | 44 |
| 5.1        | Algemene opzet 44                                                     |    |
| 5.2        | Verbeelding 44                                                        |    |
| 5.3        | Planregels 44                                                         |    |
| 5.4        | Toelichting op de bestemmingen 44                                     |    |
| 6          | ECONOMISCHE UITVOERBAARHEID                                           | 48 |
| 6.1        | Inleiding 48                                                          |    |
| 6.2<br>6.3 | Toepassing Grondexploitatiewet  48<br>Economische uitvoerbaarheid  48 |    |
|            |                                                                       |    |
| 7<br>7.1   | MAATSCHAPPELIJKE UITVOERBAARHEID<br>Inleiding 49                      | 49 |
| 7.2        | Vooroverleg en inspraak 49                                            |    |
| 7.3        | Zienswijzen  49                                                       |    |
| 7.4        | Vaststelling  49                                                      |    |
|            |                                                                       |    |

### **BIJLAGEN**

- Bijlage 1 Watertoets
- Bijlage 2 Akoestisch onderzoek wegverkeerslawaai
- Bijlage 3 Onderzoek Externe veiligheid
- Bijlage 4 Voortoets stikstof
- Bijlage 5 Quickscan soortenbescherming
- Bijlage 6 Tussenrapportage aanvullend onderzoek soortenbescherming
- Bijlage 7 Archeologisch onderzoek
- Bijlage 8 Verkennend bodemonderzoek
- Bijlage 9 Standaard verantwoording groepsrisico
- Bijlage 10 Nota vooroverleg en inspraak

*Uitsnede topografische kaart. Het plangebied is met rode cirkel aangeduid. Bron: www.pdok.nl, 2021*

# **1 INLEIDING**

### **1.1 Inleiding**

### *Achtergrond*

Op de locatie Beethovenlaan 1 was voorheen een activiteitencentrum voor kinderen met autisme of een verstandelijke beperking gevestigd. De activiteiten zijn ter plaatse beëindigd en verplaatst naar een andere locatie.

De huidige eigenaar is voornemens om de bestaande bebouwing te slopen en te vervangen door negen vrijstaande woningen. Op basis van het vigerende bestemmingsplan "Raamsdonksveer Zuid" is de beoogde ontwikkeling niet mogelijk. Om de ontwikkeling mogelijk te maken dient een nieuw bestemmingsplan opgesteld te worden. Het college van Burgemeester en wethouders heeft op 25 augustus 2020 in principe ingestemd met de voorgenomen ontwikkeling. Het onderhavig bestemmingsplan voorziet in een nieuw juridisch-planologisch kader op grond waarvan de beoogde woningbouw mogelijk gemaakt wordt.

### **1.2 Ligging en begrenzing plangebied**

### *Ligging*

De Beethovenlaan 1 is gelegen in de wijk Raamsdonksveer Zuid. Het gebied ligt ingesloten tussen de A27, de A59 aan respectievelijk de oost- en zuidzijde. Ook aan de westzijde ligt een belangrijke verkeersader via de Oosterhoutseweg/Wilhelminalaan. Deze wegen vormen de hoofdontsluiting van de kern Raamsdonksveer.

### *Begrenzing*

Het plangebied wordt zelf wordt aan de oostzijde begrensd door de A27, een groenzone met skatebaan aan de noordoostzijde, aan de zuidwestzijde door de vrijstaande woningen aan het Obrechthof. De Beethovenlaan zelf vormt de noordwestelijke grens van het plangebied. Het totale plan omvat het perceel dat kadastraal bekend staat als gemeente Raamsdonk, sectie H, nummer 7825, 7826 en 7827

*Luchtfoto met kadastrale percelen. Plangebied met rode contour aangegeven. Bron: [www.pdok.nl,](http://www.pdok.nl/) 2021.* 

### **1.3 Vigerend bestemmingsplan**

Ter plaatse van het plangebied vigeert het bestemmingsplan 'Raamsdonksveer Zuid' dat op 14 oktober 2008 onherroepelijk is geworden. Aan de gronden van het plangebied zijn de volgende bestemmingen en aanduidingen toegekend:

- Bestemming 'Maatschappelijke doeleinden'.
- Dubbelbestemming 'Leidingen' (riooltransportleiding).
- Bouwaanduidingen voor maximale goot- en bouwhoogten en maximaal bebouwingspercentage.
- Bouwvlak.

Het voornemen is gericht op het realiseren van negen bungalows. Het bouwen en het gebruik ten behoeve van wonen is in het vigerende bestemmingsplan niet toegestaan. Het bestemmingsplan bevat ook geen afwijkings- of wijzigingsbevoegdheid die gebruikt zou kunnen worden om de gewenste ontwikkeling mogelijk te maken. De ontwikkeling is in strijd met het bestemmingsplan en het is daarom noodzakelijk om een nieuwe planologische regeling op te stellen.

Naast het bovengenoemde bestemmingsplan is nog het plan "Paraplubestemmingsplan Parkeren - deel 2" van kracht. Dit plan is op 19 april 2018 vastgesteld. In dit bestemmingsplan wordt het parkeerbeleid en de parkeernormen verankerd in alle daaronder vallende bestemmingsplan. Het nu voorliggend bestemmingsplan wordt getoetst aan de normen van het parkeerbeleid. Dit onderwerp komt nader aan bod in paragraaf 4.10.

Verder vigeert voor het plangebied het bestemmingsplan "Parapluplan Archeologie" zoals door de gemeenteraad vastgesteld op 11 februari 2021. Dit bestemmingsplan beoogt de mogelijk voorkomende archeologische waarden te beschermen. In paragraaf 4.7 wordt hier nader op ingegaan.

*Uitsnede bestemmingsplan 'Raamsdonksveer Zuid". Het plangebied is met een rode contour aangegeven. Bron: ruimtelijkeplannen.nl, 2021.*

### **1.4 Leeswijzer**

In hoofdstuk 2 wordt een beschrijving van het plangebied en van het initiatief gegeven. In hoofdstuk 3 wordt het van toepassing zijnde beleidskader beschreven. In hoofdstuk 4 komen de milieuhygiënische aspecten aan bod. In hoofdstuk 5 worden de bestemmingsregels en de verbeelding toegelicht. Tenslotte worden in hoofdstuk 6 en 7 respectievelijk de economische en maatschappelijke uitvoerbaarheid behandeld.

# **2 PLANBESCHRIJVING**

### **2.1 Inleiding**

In dit hoofdstuk wordt een integraal gebiedsprofiel gegeven van het gebied dat de omgeving vormt van het plangebied. Om de onderhavige ontwikkeling in zijn ruimtelijke en functionele context te plaatsen wordt per aspect beschreven hoe deze structuur er uit ziet.

### **2.2 Huidige situatie**

De gemeente Geertruidenberg is gelegen in het noordwesten van de provincie Noord-Brabant ten noorden van de as Breda-Oosterhout. De gemeente bestaat uit de dorpen Geertruidenberg, Raamsdonk en Raamsdonksveer.

Raamsdonksveer is de grootste kern in de gemeente Geertruidenberg. Raamsdonksveer heeft een aangenaam woon, werk en verblijfsklimaat. Er is een hoogwaardige kwaliteit van de openbare ruimte in wijken en buurten en er bestaan voldoende [recreatiemogelijkheden](http://omgevingsvisie.geertruidenberg.nl/thema-s/recreatie-en-toerisme-1) voor onze inwoners. Raamsdonksveer is te typeren als een groot dorp met een dynamisch centrum en een meer dan gemiddeld [voorzieningenaanbod.](http://omgevingsvisie.geertruidenberg.nl/thema-s/voorzieningen)

Rondom het centrum zijn Raamsdonksveer Noord en Raamsdonksveer Zuid gelegen, met als hoofdbestemming [wonen.](http://omgevingsvisie.geertruidenberg.nl/thema-s/wonen) In deze buurten zijn ook andere voorzieningen te vinden, zoals sportvoorzieningen (o.a. tennis en voetbal), het Dongemond College (vmbo, havo en vwo) en verschillende basisscholen. Het voorzieningenniveau is aanzienlijk. In de wijken is een netwerk van groene plekken, voornamelijk aan de oost- en zuidoostzijde, nabij de A27 en A59. Deze groene plekken geven een ruimtelijk gevoel in de wijk en verhogen de kwaliteit van leven.

Deze elementen zijn ook goed te herkennen rond het plangebied. De woningbouw zowel ten zuiden als ten noorden van de Beethovenlaan bestaat vrijwel uitsluitend uit vrijstaande woningen. Hier en daar zijn twee-onder-één-kap woningen aanwezig.

*De herkenbare structuur rondom het plangebied*

### *Functionele structuur*

Binnen het plangebied zijn twee gebouwen aanwezig. Het hoofdgebouw aan de Beethovenlaan werd volledig benut ten behoeve van de dagopvang. Het achterliggende bijgebouw betreft een klein stalletje waar enkele schapen gehouden werden. Het terrein aan de zijde van de Beethovenlaan is volledig verhard. Hiervan maken ook de parkeervoorzieningen deel uit. Aan de kant van de A27 zijn de gronden overwegend groen met enkele verharde terrassen tegen de achtergevel van het hoofdgebouw.

*luchtfoto plangebied. Bron: streetsmart.cyclomedia.com, 2021*

### **2.3 Toekomstige situatie**

Om woningbouw op de locatie van het voormalig dagverblijf mogelijk te maken wordt een nieuw hofje gecreëerd. Langs deze straat worden de negen bungalows gerealiseerd. De woningen zullen energieneutraal, levensloopbestendig, flexibel en conform het politiekeurmerk uitgevoerd worden. Aan de zuidzijde verbreed de centrale as zich. In het midden zullen zes openbare parkeerplaatsen ingericht worden. Deze structuur sluit hiermee aan op de bestaande stedenbouwkundige structuur van het woongebied ten zuiden van de Beethovenlaan. De bestaande woningen liggen hier ook aan hofjes. Het betreft de Pijperhof, de Sweelinckhof, de Smijershof en de Obrechthof. Hiermee past het nieuwe hofje prima in de bestaande ruimtelijke structuur van de omgeving.

Ten zuiden van de ontwikkeling ligt een groen uitloopgebied langs de A27 en de A59. Dit gebied blijft toegankelijk door het behoud en het versterken van wandelpaden. Ten zuidoosten ligt al een bestaand wandelpad en ten zuiden zal een nieuw wandelpad aangebracht worden.

Het plan voorziet in negen bungalows. De woningen krijgen een goot- en bouwhoogte van respectievelijk 4 meter. Door het moeilijke akoestisch milieu ter plaatse zijn alleen bungalows mogelijk in het plangebied. Zie hiervoor ook paragraaf 4.2 van deze toelichting.

*Verkavelingsopzet nieuwe situatie. Bron: Helder Projectontwikkeling BV, 2021*

### **2.4 Verkeer en parkeren**

In 2016 heeft de gemeente Geertruidenberg het Parkeerbeleidsplan 'Parkeren doen we zo' vastgesteld. In deze nota zijn de parkeernormen opgenomen per kern van de gemeente. De gemeente Geertuidenberg is een matig stedelijk gebied met 1.000-1.500 adressen per vierkante kilometer. De kern Raamsdonksveer is opgedeeld in drie schillen, centrum, de schil rond het centrum en de rest bebouwde kom. Het onderhavig plangebied is gelegen in de rest bebouwde kom. Per schil gelden verschillende parkeernormen.

### *Parkeren*

De ontwikkeling voorziet in de bouw van 9 vrijstaande woningen in de vorm van bungalows. De parkeernorm is 2,6 parkeerplaatsen per woning. De totale parkeerbehoefte in het plangebied komt uit op 23,4 parkeerplaatsen. Op eigen terrein wordt voorzien in parkeerplaatsen in de vorm van dubbele oprit zonder garage ( 9 stuks) en enkele oprit zonder garage (3 stuks). Naast meervoudig autobezit per huishouden komt het tegenwoordig ook voor dat een motorvoertuig groter is dan gemiddeld. Om deze reden geldt er een lagere norm. Een enkele oprit zonder garage telt als 0,8 parkeerplaats en een dubbele oprit zonder garage als 1,7 parkeerplaats. Op basis van deze normen moeten er op eigen terrein 23,4 parkeerplaatsen gerealiseerd worden. Het plan voorziet in totaal in 23,4 parkeerplaatsen op eigen terrein.

Voor openbare parkeerplaatsen geldt dat per woning 0,3 openbare parkeerplaatsen moeten worden aangelegd. Voor de beoogde negen woningen dienen derhalve 2,7 parkeerplaatsen aangelegd te worden. In het plan zijn in totaal zes openbare parkeerplaatsen opgenomen.

Het plan voorziet in meer parkeerplaatsen dan de normen voorschrijven. Hiermee worden voldoende parkeerplaatsen gerealiseerd om te kunnen voorzien in de parkeerbehoefte.

### *Verkeer*

Voor het bepalen van de verkeersgeneratie is gebruik gemaakt van de CROW-uitgave 381. In deze uitgave worden verkeersgeneratie normen gegeven voor uiteenlopende functies. Voor vrijstaande koopwoningen in een matig stedelijke omgeving in de schil rest bebouwde kom wordt een verkeersgeneratienorm gehanteerd van 7,8 tot 8,6 motorvoertuigen per woning per etmaal. De verkeersgeneratie komt daarmee uit op minimaal 70,2 tot maximaal 77,4 motorvoertuigen per etmaal.

De negen woningen worden via een doodlopende weg ontsloten op de Beethovenlaan. Deze weg is een belangrijke ontsluitingsweg richting de A59. Deze weg wordt middels een inritconstructie aangesloten op de Beethovenlaan. Het verkeer komende uit het plangebied dient derhalve voorrang te verlenen aan het verkeer op de Beethovenlaan.

Het verkeer van de nieuwe woningen moet afgezet worden tegen het huidige gebruik als activiteitencentrum voor kinderen met autisme of een verstandelijke beperking. Een dergelijke instantie genereert ook verkeer in de vorm van personeel en het halen en brengen van de kinderen. Voor dergelijke voorzieningen zijn echter geen normen beschikbaar door de grote diversiteit van dergelijke voorzieningen.

De toename van maximaal 77,4 motorvoertuigen per etmaal op een belangrijke weg als de Beethovenlaan zal geen verkeersproblemen opleveren. De Beethovenlaan en omliggende wegen hebben voldoende restcapaciteit om de extra verkeersgeneratie op te vangen. Het toevoegen van het verkeer van de negen woningen is daarmee acceptabel.

### Conclusie

De beoogde ontwikkeling heeft geen negatieve gevolgen voor de afwikkeling van het verkeer en voorziet in voldoende parkeergelegenheid.

# **3 RUIMTELIJK BELEIDSKADER**

### **3.1 Inleiding**

De gemeente Geertruidenberg heeft te maken met de vigerende beleidskaders van de landelijke en provinciale overheid; ontwikkelingen dienen te voldoen aan dit beleid. Daarnaast dient de voorgenomen ontwikkeling zich eveneens te voegen binnen de marges van het gemeentelijke beleid. Het ruimtelijk beleid van de drie voorgenoemde overheden is per overheidslaag neergelegd in één of meerdere zogenoemde structuurvisies. Voor de realisatie van het beleid zetten de verschillende overheden een mix van instrumenten in; één van die instrumenten betreft het vertalen van het beleid uit de structuurvisie naar een juridisch bindende verordening. Hieronder zijn de voor dit bestemmingsplan relevante structuurvisies en verordeningen per overheidslaag weergegeven en wordt getoetst of de onderhavige ontwikkeling passend is binnen het beleid.

### **3.2 Nationaal beleid**

### **Nationale Omgevingsvisie (NOVI), 2020**

### *Toetsingskader*

Op 11 september is de Nationale Omgevingsvisie vastgesteld. De Nationale Omgevingsvisie vervangt integraal de Structuurvisie Infrastructuur en Ruimte (SVIR). Tegelijkertijd met het vervallen van de SVIR vervalt ook het Nationaal Milieubeleidsplan.

De Nationale Omgevingsvisie (NOVI) biedt een duurzaam perspectief voor de leefomgeving. Hiermee wordt ingespeeld op de grote uitdagingen in de komende jaren. Allerlei trends en ontwikkelingen hebben invloed op de leefomgeving. Veranderende en groeiende steden, de overgang naar een duurzame en circulaire economie en het aanpassen aan de gevolgen van de klimaatverandering vormen slechts een deel van de opgave. Dit biedt kansen, maar vraagt wel om zorgvuldige keuzes. Want de ruimte, zowel boven-, als ondergronds, is een schaars goed. Het combineren van al die opgaven vraagt een nieuwe manier van werken. Niet van bovenaf opgelegd, maar in goede samenwerking tussen overheden, bedrijven, kennisinstellingen, maatschappelijke organisaties en burgers. De NOVI biedt een kader, geeft richting en maakt keuzes waar dat kan. Tegelijkertijd is er ruimte voor regionaal maatwerk en gebiedsgerichte uitwerking. Omdat de verantwoordelijkheid voor het omgevingsbeleid voor een groot deel bij provincies, gemeenten en waterschappen ligt, kunnen inhoudelijke keuzes in veel gevallen het beste regionaal worden gemaakt.

Aan de hand van een toekomstperspectief op 2050 brengt de NOVI de langetermijnvisie in beeld. Op nationale belangen wil het Rijk sturen en richting geven. Die komen samen in vier prioriteiten:

- 1. Ruimte voor klimaatadaptatie en energietransitie.
- 2. Duurzaam economisch groeipotentieel.
- 3. Sterke en gezonde steden en regio's.
- 4. Toekomstbestendige ontwikkeling van het landelijk gebied.

### *Beoordeling*

De NOVI dient op regionaal niveau uitgewerkt te worden zodat een gebiedsgerichte aanpak en maatwerk mogelijk is. Deze uitwerking heeft nog niet plaatsgevonden en is bovendien op een schaalniveau die het onderhavig plangebied overstijgt.

### *Conclusie*

Het planvoornemen past binnen het Rijksbeleid.

# **Besluit algemene regels ruimtelijke ordening (Barro, Rarro), 2012**

### *Toetsingskader*

Het Rijk heeft voor een beperkt aantal onderwerpen vastgesteld dat de bevoegdheid om algemene regels te stellen zou moeten worden ingezet. Deze kaderstellende uitspraken zijn zodanig geformuleerd dat deze beperkingen stellen aan de ruimtelijke besluitvormingsmogelijkheden op provinciaal en gemeentelijk niveau. Ten aanzien daarvan is een borging door middel van normstelling, gebaseerd op de Wet ruimtelijke ordening, gewenst. Die uitspraken onderscheiden zich in die zin dat van de provincies en de gemeenten wordt gevraagd om de inhoud daarvan te laten doorwerken in de ruimtelijke besluitvorming. Zij zijn dus concreet normstellend bedoeld en worden geacht direct of indirect door te werken tot op het niveau van de lokale besluitvorming, zoals de vaststelling van bestemmings- en wijzigingsplannen.

Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Op 30 december 2011 is het Barro in werking getreden met daarin een regeling voor een beperkt aantal onderwerpen. Op 1 oktober 2012 is het besluit aangevuld. Door de nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte. Een aantal onderwerpen is geregeld in de bij het Barro behorende Regeling algemene regels ruimtelijke ordening (Rarro).

### *Beoordeling*

Het plangebied is niet gelegen in een gebied waarvoor op basis van het Barro en het Rarro een relevante ruimtereservering geldt. In het radarverstoringsgebied Herwijnen, waarin het plangebied is gelegen, geldt een maximale bouwhoogte van 90 meter voor het oprichten van bouwwerken. Het onderhavige plan voorziet niet in het oprichten van bouwwerken met een dergelijke hoogte. De ontwikkeling raakt niet aan een van de nationale belangen.

### *Conclusie*

Geconcludeerd kan worden dat het Barro en Rarro niet van toepassing zijn op onderhavig plan.

### **Ladder voor duurzame verstedelijking (art. 3.1.6 lid 2 Bro), 2012**

### *Toetsingskader*

Op 1 oktober 2012 is art. 3.1.6, lid 2 toegevoegd aan het Besluit ruimtelijke ordening (Bro); dit artikel bevat de 'ladder voor duurzame verstedelijking'. Met de toevoeging van dit artikel in het Bro is beoogd vanuit een oogpunt van ruimtelijke ordening ongewenste leegstand te vermijden en zorgvuldig ruimtegebruik te stimuleren (ECLI:NL:RVS:2017:353, r.o. 18.5). Op 1 juli 2017 is een wijziging van art. 3.1.6, lid 2 Bro in werking getreden. Het Bro regelt thans dat 'de verantwoording van een juridisch verbindend ruimtelijk besluit van een decentrale overheid dat een nieuwe stedelijke ontwikkeling mogelijk maakt, een beschrijving dient te bevatten van de behoefte aan die ontwikkeling. Tevens is geregeld dat indien het ruimtelijk besluit die ontwikkeling mogelijk maakt buiten het bestaand stedelijk gebied, de verantwoording een motivering dient te bevatten waarom niet binnen het bestaand stedelijk gebied in die behoefte kan worden voorzien'. De definiëring van enkele van de in het artikel genoemde begrippen in art. 1.1.1 Bro laat onverlet dat de 'ladder voor duurzame verstedelijking' als een 'open norm' is te kwalificeren. Dit houdt in

dat de norm inhoudelijk open is en onder verschillende omstandigheden nader ingevuld moet worden. Sinds de inwerkingtreding van het artikel heeft de Afdeling bestuursrechtspraak Raad van State (ABRvS) in haar jurisprudentie de norm veelvuldig ingevuld en daardoor verder begrensd. Op 28 juni 2017 heeft de ABRvS een zogenoemde 'overzichtsuitspraak' gedaan (ECLI:NL:RVS:2017:1724, r.o. 2 t/m 12.8), waarin de dan geldende en op basis van de voornoemde wijziging te behouden jurisprudentielijnen nader uit een worden gezet. Op basis van deze jurisprudentielijnen kan de 'ladder voor duurzame verstedelijking' concreet worden toegepast.

### *Beoordeling*

Toepassing van de 'ladder voor duurzame verstedelijking' houdt een antwoord op de volgende rechtsvragen in. Indien een rechtsvraag positief kan worden beantwoord, dient de 'ladder' verder te worden doorlopen. Indien een rechtsvraag negatief wordt beantwoord, dan is de 'ladder' niet (verder) van toepassing dan wel kan niet aan de 'ladder voor duurzame verstedelijking' worden voldaan.

- a. Voorziet het onderhavige besluit in een stedelijke ontwikkeling?
- b. Voorziet het onderhavige besluit in een nieuwe stedelijke ontwikkeling?
- c. Is er sprake van een behoefte aan de voorziene ontwikkeling?
- d. Is de voorziene ontwikkeling gelegen buiten bestaand stedelijk gebied?
- e. Is het mogelijk om de voorziene ontwikkeling binnen bestaand stedelijk gebied te realiseren?

### a. Voorziet het onderhavige besluit in een stedelijke ontwikkeling?

Uit de 'overzichtsuitspraak' van de ABRvS blijkt dat wanneer een ruimtelijk besluit voorziet in méér dan 11 woningen die gelet op hun onderlinge afstand als één woningbouwlocatie zijn aan te merken, deze ontwikkeling in beginsel als een stedelijke ontwikkeling dient te worden aangemerkt. Ten aanzien van andere vormen van gebruik van gronden dan ten behoeve van het wonen geldt dat indien het ruimtelijk besluit voorziet in een terrein met een ruimtebeslag van meer dan 500 m² of in een gebouw met een bruto-vloeroppervlakte groter dan 500 m², deze ontwikkeling in beginsel als een stedelijke ontwikkeling dient te worden aangemerkt.

Het onderhavige planvoornemen betreft de toevoeging van negen woningen. Gesteld kan worden dat het voorliggende initiatief niet voorziet in een 'stedelijke ontwikkeling'.

### *Conclusie*

Geconcludeerd kan worden dat het onderhavige initiatief niet kan worden aangemerkt als een 'stedelijke ontwikkeling'. Er behoeft dan ook niet te worden getoetst aan de 'ladder voor duurzame verstedelijking'.

### **3.3 Provinciaal beleid**

### **Omgevingsvisie Noord-Brabant, 2018**

### *Toetsingskader*

De Omgevingsvisie Noord-Brabant 'De Kwaliteit van Brabant, Visie op de Brabantse leefomgeving', is vastgesteld door Provinciale Staten op 14 december 2018. Aan de hand van de Omgevingsvisie geven Provinciale Staten aan wat de belangrijkste ambities voor de fysieke leefomgeving voor de komende jaren zijn. De Omgevingsvisie geldt als opvolger van de strategische elementen van eerdere provinciale plannen, zoals de structuurvisie, het verkeersen vervoersplan, het milieu-en waterplan en de natuurvisie.

In de aankomende Omgevingswet staan de waarden veiligheid, gezondheid en duurzame omgevingskwaliteit centraal. De Brabantse Omgevingsvisie voegt daar ambities aan toe voor vier hoofdopgaven: de energietransitie, een klimaatproof Brabant, Brabant als slimme netwerkstad en een concurrerende, duurzame economie. Voor elk van deze opgaven geeft de Omgevingsvisie aan wat de ambities op lange termijn zijn, te weten wat is er nodig om Brabant in 2050 een gezonde, veilige en prettige leefomgeving te laten zijn. Ook is een concreet tussendoel geformuleerd voor het jaar 2030, om zo te kijken wat in dat jaar minimaal bereikt moet zijn om het lange termijndoel te kunnen halen. De Omgevingsvisie geeft ook aan op welke nieuwe manieren de provincie met betrokkenen wil samenwerken aan omgevingsvraagstukken en welke waarden daarbij centraal staan.

### *Beoordeling*

Het onderhavige plan betreft de bouw van 9 bungalows. Deze type woningen zijn duurzaam daar ze geschikt zijn voor alle leefstijdsgroepen. Een bijzonder punt van aandacht is voor deze locatie is de ligging nabij de A27 en de A59 en een gasleiding. Om te waarborgen dat er sprake is van een goede fysieke leefomgeving is uitgebreid onderzoek gedaan naar aspecten zoals geluid en veiligheid. Zie hiervoor hoofdstuk 4 en de bijbehorende onderzoeksrapporten in de bijlage. Verder worden de woningen gasloos gerealiseerd waardoor de woningen ook een bijdrage leveren aan de energietransitie.

### *Conclusie*

Het voorliggende initiatief is passend binnen het ruimtelijke beleid van de provincie Noord-Brabant.

### **Interim Omgevingsverordening Noord-Brabant, 2020**

### *Toetsingskader*

In de Omgevingsvisie zijn de strategische doelen van het provinciale beleid voor de langere termijn aangegeven. Het beleid en de daartoe te treffen maatregelen zijn uitgewerkt in programma's en waarden worden beschermd via een de omgevingsverordening. Per 25 oktober 2019 is de nieuwe Interim omgevingsverordening Noord-Brabant (Iov N-B) vastgesteld. Op 1 maart 2020 is een geconsolideerde versie gepubliceerd. Provincies zijn verplicht om een omgevingsverordening te hebben voordat de Omgevingswet per 2021 ingaat. Met een Interim omgevingsverordening zet de provincie Noord-Brabant een eerste stap op weg naar de definitieve omgevingsverordening.

De Interim omgevingsverordening bevat geen nieuwe regels, maar voegt bestaande regels uit zes bestaande verordeningen samen, waaronder de Verordening Noord-Brabant. Met de Interim omgevingsverordening zet de provincie ook een eerste stap om de regels beter te laten aansluiten bij de werkwijze van de Brabantse Omgevingsvisie en de Omgevingswet. De Interim omgevingsverordening zorgt ervoor dat de provincie en partijen waar ze mee samenwerkt ervaring kunnen opdoen met die nieuwe werkwijze waarbij er meer ruimte is om goede initiatieven van inwoners, ondernemers en andere overheden te ondersteunen en maatwerk toe te passen.

### *Beoordeling*

Voorliggend besluitgebied is binnen de Iov gelegen binnen het 'Stedelijk gebied'. Ten aanzien van onderhavig initiatief zijn er meerdere sporen die gevolgd moeten worden in het kader van de toetsing aan de Interim omgevingsverordening. Ten eerste moet worden voldaan aan de regels voor een duurzame stedelijke ontwikkeling, zoals opgenomen in artikel 3.42 van de Iov. Daarnaast moet worden voldaan aan de basisprincipes voor een evenwichtige toedeling van functies, zoals opgenomen in paragraaf 3.1.2 Iov. De toetsing wordt hierna uitgevoerd.

### Artikel 3.42 Duurzame stedelijke ontwikkeling

### Toetsingskader

Een bestemmingsplan dat voorziet in de ontwikkeling van een locatie voor wonen, werken of voorzieningen ligt binnen Stedelijk gebied en bevat een onderbouwing dat:

- a. de ontwikkeling past binnen de regionale afspraken, bedoeld in afdeling 5.4 Regionaal samenwerken;
- b. het een duurzame stedelijke ontwikkeling is.

Een duurzame stedelijke ontwikkeling voor wonen, werken of voorzieningen:

- 1. bevordert een goede omgevingskwaliteit met een veilige en gezonde leefomgeving;
- 2. bevordert zorgvuldig ruimtegebruik, waaronder de transformatie van verouderde stedelijke gebieden;
- 3. geeft optimaal invulling aan de mogelijkheden voor productie en gebruik van duurzame energie;
- 4. houdt rekening met klimaatverandering, waaronder het tegengaan van hittestress en voldoende ruimte voor de opvang van water;
- 5. geeft optimaal invulling aan de mogelijkheden voor duurzame mobiliteit;
- 6. draagt bij aan een duurzame, concurrerende economie.

### *Beoordeling*

- Ad a) Onderhavige ontwikkeling betreft het planologisch toevoegen van negen bungalows in het bestaand stedelijk gebied van de kern Raamsdonksveer. Ter plaatse wordt een bestaand gebouw gesloopt. De nieuwbouw van woningen is toegestaan binnen het stedelijk gebied als bepaald in artikel 3.42 Iov. De beoogde ontwikkeling is opgenomen als een woningbouwlocatie voor 9 woningen in de ontwerp Omgevingsvisie Geertruidenberg. Zie hiervoor ook paragraaf 3.4.
- Ad b.1) de omgevingskwaliteit en de veilige en gezonde leefomgeving zijn beoordeeld in hoofdstuk 4. Uit de diverse milieuhygiënische onderzoeken blijkt dat er sprake is van een goede omgevingskwaliteit.
- Ad b.2) De voorgenomen ontwikkeling bevordert zorgvuldig ruimtegebruik in de vorm van een herontwikkeling op een inbreidingslocatie.
- Ad b.3) De woningen hebben door een noodwest-zuidoostelijke oriëntatie de mogelijkheid om zonnepanelen op het dak aan te brengen. De oriëntatie van de woningen kan niet verbeterd worden door de ter plaatse aanwezige stedenbouwkundige structuur.
- Ad b.4) De woningen zijn voorzien van ruime kavels waardoor er voldoende ruimte is om groene tuinen te realiseren. Een groene inrichting zorgt voor verkoeling. Ten aanzien van de berging van water wordt verwezen naar paragraaf 4.6 en de in bijlage 1 opgenomen Watertoets.
- Ad b.5) De omvang van de nu voorliggende ontwikkeling is onvoldoende om een wezenlijke bijdrage te leveren aan duurzame mobiliteit.

Ad b.6) De ontwikkeling heeft geen betrekking op een economische ontwikkeling.

### *Conclusie*

Onderhavig initiatief voldoet aan de voorwaarden die gesteld worden in artikel 3.42 Iov.

# Artikel 3.5, 3.6, 3.7 en 3.8: Basisprincipes voor een evenwichtige toedeling van functies

### *Toetsingskader*

In de basisprincipes voor een evenwichtige toedeling van functies (paragraaf 3.1.2 Iov) is in artikel 3.5 opgenomen dat een bestemmingsplan bij de evenwichtige toedeling van functies invulling geeft aan een goede omgevingskwaliteit met een veilige, gezonde leefomgeving. Voor een goede omgevingskwaliteit en een veilige, gezonde leefomgeving wordt rekening gehouden met:

- a. zorgvuldig ruimtegebruik;
- b. de waarden in een gebied door toepassing van de lagenbenadering;
- c. meerwaardecreatie.

# Ad a) - Zorgvuldig ruimtegebruik:

Zorgvuldig ruimtegebruik houdt in dat:

- 1. de toedeling van functies in beginsel plaatsvindt binnen bestaand ruimtebeslag voor bebouwing, behalve in de gevallen dat:
	- a. nieuwvestiging mogelijk is op grond van de bepalingen in dit hoofdstuk;
		- er feitelijk of vanuit kwalitatieve overwegingen onvoldoende ruimte is en uitbreiding, al dan niet gelijktijdig met de vestiging van een functie, op grond van de bepalingen in dit hoofdstuk is toegestaan;
		- bij stedelijke ontwikkeling toepassing is gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking);
	- b. gebouwen, bijbehorende bouwwerken en andere permanente voorzieningen worden geconcentreerd binnen een bouwperceel.
- 2. Onder bestaand ruimtebeslag voor bebouwing wordt verstaan bestaand stedelijk gebied of een bestaand bouwperceel.

### Ad b) - Toepassing van de lagenbenadering

- 1. De toepassing van de lagenbenadering omvat het effect van de ontwikkeling op de lagen in onderlinge wisselwerking met elkaar en het actief benutten van de factor tijd.
- 2. De lagenbenadering omvat de effecten op:
	- a. de ondergrond, zoals de bodem, het grondwater en archeologische waarden;
	- b. de netwerklaag, zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer.
	- c. de bovenste laag zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu.
- 3. Door de factor tijd actief te benutten wordt rekening gehouden met de herkomstwaarde, vanuit het verleden, de (on)omkeerbaarheid van optredende effecten en de toekomstwaarde gelet op duurzaamheid en toekomstbestendigheid.

### Ad c) - meerwaarderecreatie

- 1. Meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken, waaronder:
- a. de mogelijkheid om opgaven en ontwikkelingen te combineren waardoor er meerwaarde ontstaat;
- b. de bijdrage van een ontwikkeling aan andere opgaven en belangen dan die rechtstreeks met de ontwikkeling gemoeid zijn.
- 2. De fysieke verbetering van de landschappelijke kwaliteit, bedoeld in artikel 3.9 Kwaliteitsverbetering landschap kan deel uitmaken van de meerwaardecreatie.

### *Beoordeling*

Voorwaarden ad a:

- a. De toedeling van functies dient in beginsel plaats te vinden binnen bestaand ruimtebeslag voor bebouwing. Met onderhavig planvoornemen wordt gebruik gemaakt van een bestaand bouwperceel, waarop reeds bebouwing aanwezig is. Ten behoeve van het planvoornemen wordt de bestaande bebouwing gesloopt om de bouw van de woningen mogelijk te maken. Het bestaand bebouwd gebied wordt volledig benut.
- b. Bij een stedelijke ontwikkeling dient toepassing te worden gegeven aan de ladder voor duurzame verstedelijking. Hieraan is in paragraaf 3.2 getoetst.
- c. Gebouwen, bijbehorende bouwwerken en andere permanente voorzieningen dienen te worden geconcentreerd binnen een bouwperceel. Bebouwing wordt geconcentreerd in het plangebied gerealiseerd.

Voorwaarden ad b:

- a. Toepassing van de lagenbenadering omvat de effecten op de ondergrond. In hoofdstuk 4 van onderhavige ruimtelijke onderbouwing wordt ingegaan op deze effecten.
- b. Toepassing van de lagenbenadering omvat de effecten op de netwerklaag. Voor onderhavig initiatief behoeft geen nieuwe infrastructuur te worden aangelegd. Voor het overige heeft het planvoornemen geen effect op een natuurnetwerk, het energienetwerk en waterwegen. De afwikkeling van het verkeer is beschreven in paragraaf 4.10.
- c. Toepassing van de lagenbenadering omvat de effecten op de bovenste laag. De effecten op het milieu zijn beschreven in hoofdstuk 4. Voor het overige wordt geen effect verwacht op de bovenste laag.

### Voorwaarden ad c:

Er dient rekening te worden gehouden met meerwaardecreatie. Hiervoor geldt dat met onderhavig initiatief invulling wordt gegeven aan een herontwikkeling naar woningbouw op gronden die hun functie hebben verloren. De voorgenomen herontwikkeling voorkomt verdere leegstand ter plaatse. Het initiatief draagt bovendien bij aan een kwalitatieve verbetering van de leefomgeving.

### *Conclusie*

Het onderhavige plan is niet van wezenlijke invloed op de ruimtelijke kwaliteit van de omgeving. Wel is er sprake van zorgvuldig ruimtegebruik, omdat het plan hergebruik van gronden betreft en verpaupering en overlast van een leegstand pand opheft.

### **3.4 Gemeentelijk beleid**

### **Omgevingsvisie Geertruidenberg (ontwerp)**

### *Toetsingskader*

De ontwerp Omgevingsvisie Geertruidenberg ligt ter inzage van 16 december 2020 tot en met 27 januari 2021. In de omgevingsvisie komen de verschillende opgaven, die spelen per thema

samen in integrale ambities voor de komende 10 à 20 jaar. De ambities geven aan waar de gemeente naar toe wil. In de Omgevingsvisie worden keuzes gemaakt en prioriteiten gesteld voor de opgave waar de gemeente voor staat. De ambities zijn gericht op:

- Een toekomstbestendige en groene gemeente.
- Een ondernemende gemeente.
- Een gezonde en veilige gemeente.
- Een levendige gemeente.

Deze ambities zijn het resultaat van het uitgebreide participatietraject, het interne proces en de keuzes gemaakt door de gemeenteraad van Geertruidenberg. Met deze set ambities bouwen we, op het fundament van de Structuurvisie 2030 (uit 2013) en het koersdocument G2025 (uit 2018), verder aan de fysieke leefomgeving van Geertruidenberg.

Van toepassing op onderhavige ontwikkeling is met name het thema Wonen. De gemeente gaat hiervoor een programma opstellen. Het programma zal in beeld brengen hoe de lokale vraag en aanbod beter op elkaar aangesloten kunnen worden. Onderdeel van het programma zijn de volgende woningbouwprojecten:

- Donge-oevers: Achter de Hoeven in Raamsdonksveer, ca. 180 woningen.
- Donge-oevers: Oude Haven in Raamsdonksveer, ca. 50 woningen.
- Sint-Theresiastraat Raamsdonksveer, ca. 75 woningen.
- Beethovenlaan 1 Raamsdonksveer, ca. 9 woningen.
- Varenstraat Raamsdonksveer, ca. 20 woningen.
- Hoge Veer locatie Raamsdonksveer, ca. 30 woningen
- Diverse transformaties detailhandel naar wonen aan de Grote Kerkstraat Raamsdonksveer.
- Dok 12 Raamsdonksveer, ca. 50 woningen.
- Herstructurering Zoutmanstraat e.o. Geertruidenberg, ca 13 extra woningen.
- Rembrandtlaan 66, Raamsdonksveer, ca. 7 woningen
- Omschoorweg, Raamsdonksveer (flexibel bouwen), ca. 20 woningen.
- Ontwikkeling Landgoed Hooipolder, ca. 6 woningen.

*Uitsnede kaar Omgevingsvisie Geertruidenberg. Bron: www.ruimtelijkeplannen.nl, 2021*

### *Beoordeling*

Het onderhavige plan is opgenomen in de lijst met woningbouwprojecten die de basis gaan vormen van het gemeentelijk programma Wonen. Het voorliggend initiatief pas daarmee volledig binnen de ambities van de ontwerp Omgevingsvisie Geertruidenberg.

### *Conclusie*

Het onderhavig bestemmingsplan past binnen de ambities van het omgevingsbeleid van de gemeente Geertuidenberg voor de kern Raamdsdonksveer.

### **Structuurvisie Geertruidenberg 2030 (2013)**

### *Toetsingskader*

De Structuurvisie Geertruidenberg 2030 (door de raad vastgesteld op 19 december 2013) legt de missie vast voor de (middel)lange termijn, met een planhorizon van 10 tot 15 jaar. De gemeente neemt een regierol op zich. In de structuurvisie wordt ingezet op de ontwikkeling van een aantrekkelijke gemeente, zowel om te wonen, als te werken en te recreëren. De gemeente wenst haar drie dorpen met ieder een eigen identiteit vitaal en leefbaar te houden, een evenwichtige bevolkingsopbouw is hierbij van groot belang. Nieuwe woningbouwontwikkelingen zijn een middel om dit te bereiken. De gemeente streeft hierbij naar een gevarieerde woningvoorraad met een diversiteit qua leeftijds-, huishoudens- en inkomensgroepen..

*Uitsnede kaart Structuurvisie Geertruidenberg 2030. Het plangebied is met een blauwe cirkel aangeduid. Bron: www.ruimtelijkeplannen.nl*

Bij woningbouw legt de gemeente het accent op vernieuwing van binnenuit, op 'inbreiding' (in bestaand bebouwd gebied) in plaats van op uitbreiding. Hiermee wordt aangesloten bij de 'Ladder voor duurzame verstedelijking'.

### *Beoordeling*

Het voorliggende plangebied betreft een binnenstedelijke locatie waarbij een bestaand incourant gebouw gesloopt wordt en vervangen door negen energieneutrale woningen. Het bestemmingsplan geeft daarmee concreet invulling aan de doelen van structuurvisie.

### *Conclusie*

Geconcludeerd kan worden dat het onderhavige plan passend is binnen het gemeentelijke ruimtelijke beleid.

### **Woonvisie 2017**

### *Toetsingskader*

De gemeentelijke Woonvisie is op 24 mei 2017 vastgesteld. De woningmarkt is steeds in beweging en verandert in een hoog tempo als gevolg van maatschappelijke en economische ontwikkelingen en wijziging van wet- en regelgeving. Het is dan ook noodzaak om deze ontwikkelingen nauwlettend te volgen en het woningmarktbeleid daarop aan te passen. In de gemeentelijke Woonvisie wordt informatie over de woningmarkt vertaald naar speerpunten voor het gemeentelijk beleid. Hierbij gaat het onder andere om ruimtelijke ordening, woningbouwplanning (flexibiliteit, transformatie), grond(prijs)beleid (betaalbaarheid), kwaliteit (duurzaamheid), woonruimteverdeling (beschikbaarheid / bijzondere doelgroepen), wonen en zorg (leefbaarheid) e.d.

### *Beoordeling*

In de woonvisie wordt voor de totale gemeente uitgegaan van 530 nieuw te bouwen woningen tot en met 2021. Voor Raamsdonksveer is de volgende verdeling over de volgende woningcategorieën opgenomen:

- Sociale huur 70
- Dure huur 30
- Goedkope koop 35
- CPO koop 15
- Bereikbare koop 50
- Middeldure koop 45
- Dure koop 45

Verder is een aparte ruimte voorzien voor locaties voor gebouwen die herbestemd worden dan wel vervangen worden door nieuwbouw. Hiervoor zijn voor alle kernen 30 woningen gereserveerd.

Het onderhavige initiatief vervangt een leegstaand en verpauperend gebouw met in totaal negen bungalows. Deze woningen zitten in het duurdere woningbouwsegment. Sinds de totstandkoming van de Woonvisie in 2017 is er een landelijke woningnood ontstaan met een behoefte van circa 100.000 woningen per jaar voor heel Nederland. Dit aantal wordt om diverse redenen niet gehaald maar de bouw van woningen is daarmee wel zeer wenselijk.

### *Conclusie*

Binnen de gemeentelijke woonvisie is ruimte gereserveerd voor het transformeren van vrijkomende stedelijke locaties zoals de onderhavige. Verder is door het landelijk woningtekort een grote behoefte aan nieuwbouw ontstaan waaraan het onderhavig initiatief aan bijdraagt.

### **Welstandsnota 2012**

### *Toetsingskader*

Het welstandsbeleid van de gemeente Geertruidenberg is vastgelegd in de welstandsnota 2012. De welstandsnota bestaat uit twee delen: een algemeen deel en een deel met beoordelingscriteria. In het algemeen deel is beschreven hoe het welstandstoezicht in de gemeente Geertruidenberg momenteel is georganiseerd en wordt uitgevoerd. Daarnaast is er in dit deel aandacht voor de achtergronden van het welstandsbeleid en de relatie met andere beleidsterreinen. Het algemeen deel bevat dus achtergrondinformatie die nodig is om de gemaakte keuzes te kunnen herleiden. Het tweede deel van deze welstandsnota beschrijft de beoordelingscriteria die door de welstandscommissie/monumentencommissie worden gebruikt bij de beoordeling.

### *Beoordeling*

Het plangebied ligt in een gebied waar de omliggende woningbouw in de welstandnota aangemerkt is als bebouwingstype W6: Individuele woningbouw. Het voormalige pand van het dagactiviteitencentrum valt onder bebouwingstype T1: Bijzondere bebouwing. Door de sloop van de bestaande bebouwing en de herbouw met negen woningen met een individuele karakteristiek is deze classificatie niet langer van toepassing. Door de gekozen bebouwingstypologie past de nieuwbouw in de bestaande stedenbouwkundige structuur. Om deze reden valt de nieuwbouw onder bebouwingstype W6: Individuele woningbouw. Hierdoor is de nieuwbouw welstandvrij.

### *Conclusie*

Daar de bebouwing aansluit op de bestaande woningbouw qua stedenbouwkundige structuur en verschijningsvorm is de nieuwbouw welstandsvrij conform de Welstandsnota 2012.

### **Duurzaamheidsvisie en -programma**

### *Toetsingskader*

In 2016 heeft de gemeenteraad de Duurzaamheidsvisie opgesteld. De visie gaat uit van het realiseren/verbeteren van de duurzaamheid in de gemeente. De visie richt zich zowel op de mate van duurzaamheid van nieuwe projecten maar ook het verbeteren van de duurzaamheid van de reeds bestaande bebouwing. De Duurzaamheidsvisie volgt het principe van de 3P's. Oftewel People, Planet, Profit. De visie is verder uitgewerkt in het duurzaamheidsprogramma.

In mei 2018 heeft de gemeenteraad het duurzaamheidsprogramma vastgesteld. Daarin zijn doelen gesteld om te komen tot een duurzame gemeente. Om tot de doelen te komen zijn vele maatregelen en acties nodig. Bij nieuwbouw is het relatief makkelijk/snel maatregelen in te voeren. Te denken valt aan:

- Aardgasvrije nieuwbouw (woningen en wellicht ook de supermarkt);
- Zongericht verkavelen;
- Zonnepanelen;
- Grasdaken;
- Materiaalgebruik (in 2030 50% minder primaire grondstoffen, 2050 economie circulair);
- Elektrische laadpaal (auto en fiets).

# **4 PLANOLOGISCH RELEVANTE MILIEUASPECTEN**

### **4.1 Inleiding**

### *Toetsing juncto art. 3.1.6 Bro*

Met betrekking tot een ruimtelijk plan staat in artikel 3.2 van de Algemene wet bestuursrecht vermeld: 'bij de voorbereiding van een besluit vergaart het bestuursorgaan de nodige kennis omtrent de relevante feiten en de af te wegen belangen'. Artikel 3.1.6 van het Besluit ruimtelijke ordening bepaalt dat rekening moet worden gehouden met de uitkomsten van het met toepassing van artikel 3.2 van de Algemene wet bestuursrecht verrichte onderzoek. Daarnaast moet ook worden getoetst aan het Besluit m.e.r. Ten behoeve van het onderhavige plan heeft onderzoek plaatsgevonden naar een aantal uitvoeringsaspecten.

Hieronder wordt verslag gedaan van de uitkomsten van de planologisch relevante uitvoeringsaspecten. De onderzoeksrapporten zijn als bijlagen gevoegd bij dit bestemmingsplan. Achtereenvolgens worden behandeld:

- Geluid;
- Luchtkwaliteit;
- Externe veiligheid;
- Bedrijven en milieuzonering;
- Natuur;
- Water;
- Archeologie en cultuurhistorie;
- Bodem;
- Verkeer en parkeren;
- Kabels en leidingen;
- Vormvrije m.e.r.-beoordeling.

### **4.2 Geluid**

# *Wegverkeerslawaai*

### *Toetsingskader*

Op basis van artikel 76 van de Wet geluidhinder (Wgh) dienen bij de vaststelling van een bestemmingsplan, wijzigingsplan of uitwerkingsplan als bedoeld in art. 3.6 lid 1 van de Wet ruimtelijke ordening (Wro) de waarden als bedoeld in art. 82 t/m 85 van de Wgh in acht te worden genomen, indien dat plan gelegen is in een zone rondom een weg als bedoeld in art. 74 lid 1 Wgh en (het betreffende onderdeel van) dat plan mogelijkheden biedt voor:

- de realisatie van woningen, andere geluidsgevoelige gebouwen en van geluidsgevoelige terreinen (functies zoals genoemd in art. 1 Wgh en art 1.2 Bgh – het Besluit geluidhinder zoals gewijzigd op 4 april 2012);
- de aanleg van een nieuwe weg en/ of een reconstructie van een bestaande weg;
- functiewijzigingen van een niet-geluidsgevoelige functie in een geluidsgevoelige functie (bijvoorbeeld via afwijkings- of wijzigingsbevoegdheid).

Artikel 74 lid 2 Wgh regelt dat indien de bovengenoemde ontwikkelingen zijn gelegen binnen een als 'woonerf' aangeduid gebied of in een zone nabij wegen waarvoor een maximum snelheidsregime van 30 km/u geldt, de betreffende waarden niet in acht hoeven te worden genomen.

Uit een akoestisch onderzoek moet blijken of, indien sprake is van een van de bovengenoemde ontwikkelingen binnen een zone als bedoeld in art. 74 lid 1 Wgh, deze binnen de waarden valt zoals voor diverse typen ontwikkelingen is vastgelegd in de Wgh. De grenswaarde voor de toelaatbare etmaalwaarde van de equivalente geluidbelasting van wegen binnen zones langs wegen is voor woningen 48 dB. In bijzondere gevallen is een hogere waarde mogelijk; Burgemeester en Wethouders zijn binnen de grenzen van de gemeente en onder voorwaarden bevoegd tot het vaststellen van een hogere waarde voor de ten hoogst toelaatbare geluidsbelasting.

### *Beoordeling*

In het onderhavige plan zijn negen geluidgevoelige objecten, te weten de woningen, opgenomen. Deze objecten zijn gelegen binnen de onderzoekszone van de Rijksweg A27, A59 en de Beethovenlaan. Om die reden is door De Roever Omgevingsadvies bv een akoestisch onderzoek wegverkeerslawaai uitgevoerd. Deze onderzoeksrapportage is opgenomen in bijlage 2 van deze toelichting.

De situatie is akoestisch bijzonder daar zowel de Beethovenlaan en de rijksweg A27 met name grote invloed hebben op het gebied. In het akoestisch onderzoek zijn drie modellen uitgewerkt waarbij het model dat akoestisch gezien het slechts is als basis is gebruikt voor het bestemmingsplan, een Worst-case benadering. Het model is vertaald in bouwvlakken waarbinnen de hoofdgebouwen gerealiseerd moeten worden.

### Hogere waarden

Uit het onderzoek blijkt dat een hogere waarde procedure moet worden gevolgd. De voorkeursgrenswaarde van 48 dB door de Rijksweg A27 en Beethovenlaan wordt overschreden..

Er wordt voldaan aan de beleidsregel hogere waarden van de gemeente Geertruidenberg. Het verlenen van hogere waarden wordt mogelijk geacht.

### Cumulatieve geluidhinder

Voor het beoordelen van het woon- en verblijfsklimaat kan gebruik worden gemaakt van de 'kwaliteitsindicatie geluid' van het Rijksinstituut voor Volksgezondheid en Milieu (RIVM). In onderstaande tabel is de classificering van de milieukwaliteit bij verschillende waarden van de cumulatieve geluidbelasting (in Lden) weergegeven.

| Geluidbelasting (cumulatief) | Milieukwaliteit |
|------------------------------|-----------------|
| < 45 dB                      | Zeer goed       |
| 46 - 50 dB                   | Goed            |
| 51 - 55 dB                   | Redelijk        |
| 56 - 60 dB                   | Matig           |
| 61 - 65 dB                   | Slecht          |
| > 65                         | Zeer slecht     |

Het plangebied bevindt zich in een gebied met een verblijfsklimaat, die volgens bovenstaande indeling in de categorie 'redelijk' tot 'matig' valt. Het woon- en leefklimaat ter plaatse kan alsnog als acceptabel worden aangemerkt. Het is daarbij noodzakelijk dat de gevelwering dermate hoog is dat binnen in de woningen voldaan kan worden aan 33 dB.

### Bouwbesluit

Een onderzoek naar de geluidwering van de gevels voor de geveldelen met een geluidbelasting van 54 dB of hoger wordt noodzakelijk geacht om aan te tonen dat binnen in de woningen sprake is van een aanvaardbaar woon- en verblijfsklimaat. De benodigde gevelwering per gevel wordt berekend door de minimaal te halen binnen niveau (33 dB) van de berekende waarden voor het desbetreffende geveldeel af te halen.

### *Conclusie*

Geconcludeerd kan worden dat ter plaatse een aanvaardbaar akoestisch woon- en leefklimaat gecreëerd kan worden. Ten behoeve van het voorliggende initiatief wordt een procedure hogere waarden doorlopen.

### **4.3 Luchtkwaliteit**

### *Toetsingskader*

In het kader van een planologische procedure dient te worden aangetoond dat voldaan wordt aan de wettelijke normen voor wat betreft luchtkwaliteit. Hierbij dient het effect op de luchtkwaliteit in de omgeving als gevolg van een nieuwe ontwikkeling, als ook de toetsing aan de 'Wet luchtkwaliteit' in beeld te worden gebracht.

De 'Wet luchtkwaliteit' van 15 november 2007, opgenomen in hoofdstuk 5, onder titel 5.2 van de Wet milieubeheer (Wm) gaat in op luchtkwaliteitseisen. In Bijlage 2 van de Wm zijn wettelijke grenswaarden vastgelegd van onder andere de stoffen stikstofdioxide (NO2), fijn stof (PM10), benzeen (C6H6), zwaveldioxide (SO2), lood (Pb) en koolmonoxide (CO).

Voor PM10 geldt voor het jaargemiddelde een grenswaarde van 40 μg/m3 . Het 24-uursgemiddelde van 50 μg/m3 mag maximaal 35 dagen per kalenderjaar worden overschreden. Voor NO2 geldt voor het jaargemiddelde een grenswaarde van 40 μg/m3 . Het 24-uursgemiddelde van 200 μg/m3 mag maximaal 18 dagen per kalenderjaar worden overschreden.

De 'Wet luchtkwaliteit' voorziet onder meer in een gebiedgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). Het Rijk, provincies en gemeenten werken in het NSL-programma samen aan maatregelen om de luchtkwaliteit te verbeteren tot de normen, ook in gebieden waar nu de normen voor luchtkwaliteit niet worden gehaald (overschrijdingsgebieden). De programma-aanpak zorgt voor een flexibele koppeling tussen ruimtelijke activiteiten en milieugevolgen.

Kort samengevat dienen projecten te worden beoordeeld op basis van de 'Wet luchtkwaliteit' c.q. artikel 5.16 van de Wet milieubeheer. Luchtkwaliteitseisen vormen onder de 'Wet luchtkwaliteit' geen belemmering voor vergunningverlening als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt;
- een project 'niet in betekenende mate' bijdraagt aan de luchtverontreiniging;
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden.

In artikel 2 van het 'Besluit niet in betekenende mate bijdragen (luchtkwaliteitseisen)' is opgenomen dat een project 'niet in betekenende mate' bijdraagt aan de luchtkwaliteit als de zogenaamde '3% grens' niet wordt overschreden. Na vaststelling van het NSL op 1 augustus 2009 is deze grens gedefinieerd als 3% van de grenswaarde voor de jaargemiddelde concentratie fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel PM10 als NO2.

In artikel 4 van het Besluit niet in betekenende mate bijdragen (luchtkwaliteitseisen) en de bijlagen van de 'Regeling niet in betekenende mate bijdragen (luchtkwaliteitseisen)' is voor bepaalde categorieën projecten met getalsmatige grenzen vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

De wettelijke ondergrens voor onderzoek bedraagt:

- 1500 woningen (netto) bij minimaal 1 ontsluitingsweg;
- 3000 woningen bij minimaal 2 ontsluitingswegen met een gelijkmatige verkeersverdeling;

### *Beoordeling*

De beoogde functie heeft geen significante verkeersaantrekkende werking. De ondergrens van NIBM betreft de realisatie van 1500 woningen en één ontsluitingsweg. Deze grens wordt niet gehaald; waardoor de ontwikkeling als NIBM is aan te merken. Daarnaast is getoetst aan het woon- en leefklimaat. De gegevens zijn ingezien op atlasleefomgeving.nl. Hieruit blijkt dat ter plaatse van het plangebied (ref. jaar 2016) de waarden voor fijn stof (PM10 = 18-19 ug/m³) en stikstof dioxide (NO2 = 18-25 ug/m³) en roet (0,6-0,8) acceptabel zijn. De luchtkwaliteit in het plangebied is ook geen belemmering voor het woon- en leefklimaat.

### *Conclusie*

Geconcludeerd kan worden dat het aspect luchtkwaliteit geen belemmering vormt voor de onderhavige wijziging.

### **4.4 Externe veiligheid**

### *Toetsingskader*

### *Inrichtingen en externe veiligheid*

Het Besluit externe veiligheid inrichtingen (Bevi) is gericht aan het bevoegd gezag inzake de Wet milieubeheer en de Wet ruimtelijke ordening en heeft onder meer tot doel om bij nieuwe situaties toetsing aan de risiconormen te waarborgen. In de Regeling externe veiligheid inrichtingen (Revi) zijn o.a. standaardafstanden opgenomen waarbij wordt voldaan aan de grens- en richtwaarden voor het plaatsgebonden risico. Het Bevi is van toepassing op vergunningpslichtige risicovolle bedrijven en de nabijgelegen al dan niet geprojecteerde (beperkt) kwetsbare objecten. In artikel 2, lid 1 van het Bevi is opgesomd wat wordt verstaan onder risicovolle bedrijven. In artikel 1 van het Bevi wordt toegelicht wat wordt verstaan onder (beperkt) kwetsbare objecten. Voor de toepassing van het Bevi, wordt een nieuw ruimtelijk besluit gezien als een nieuwe situatie.

### *Transport en externe veiligheid*

Beoordeling van de risico's veroorzaakt door het vervoer van gevaarlijke stoffen over het spoor, het water en de weg dient plaats te vinden aan de hand van het Besluit externe veiligheid transportroutes (Bevt), als in werking per 1 april 2015. Bij het besluit horen grens- en richtwaarden voor het plaatsgebonden risico en richtlijnen voor de toepassing van de rekenmethodiek en de verantwoording van het groepsrisico. Bij nieuwe ruimtelijke ontwikkelingen langs transportassen

die deel uitmaken van het Basisnet Weg, Water en/of Spoor kan de berekening van het plaatsgebonden risico achterwege blijven. Hiervoor gelden namelijk de afstanden die in bijlage I, II en III van de Regeling basisnet zijn opgenomen. Op deze afstanden mag het plaatsgebonden risico vanwege het vervoer van gevaarlijke stoffen niet meer bedragen dan 10-6 per jaar. Voor het Basisnet Weg geldt dat daar waar in de tabel van bijlage 2 van het Bevt de afstand '0' is vermeld het plaatsgebonden risico vanwege het vervoer op het midden van de weg niet meer mag bedragen dan 10-6 per jaar.

### *Buisleidingen en externe veiligheid*

Beoordeling van de risico's veroorzaakt door het transport van gevaarlijke stoffen door buisleidingen geschiedt aan de hand van het Besluit externe veiligheid buisleidingen (Bevb), als in werking getreden per 1 januari 2011. Ten aanzien van het Bevb bestaat de noodzaak om een ruimtelijke reservering op te nemen voor het plaatsgebonden risico (PR) en een verantwoording van het groepsrisico (GR) van relevante buisleidingen. Binnen de PR 10-6 risicocontour mogen geen kwetsbare objecten aanwezig zijn en zo mogelijk ook geen beperkt kwetsbare objecten. Het verwachte aantal aanwezigen binnen het invloedsgebied van de buisleiding moet worden verantwoord. dat invloedsgebied reikt bij brandbare vloeistoffen tot net buiten de 10-6 contour, voor leidingen met aardgas en chemicaliën moet dat per geval berekend worden.

### *Beoordeling*

Het plangebied ligt in de buurt van de A27, A59 en een gastransportleiding. Om de effecten van de ontwikkeling in relatie tot externe veiligheid te bepalen is door Adviesgroep Aviv BV een onderzoek uitgevoerd. Het onderzoek van 26 oktober 2020 is als bijlage 3 bij deze toelichting gevoegd. Voor de volledige onderbouwing en motivatie wordt verwezen naar de bijlage. Hieronder worden de conclusies uit het rapport weergegeven.

### Plaatsgebonden risico

Het plangebied ligt buiten de aanwezige PR10-6 contour, daarmee vormt plaatsgebonden risico van de wegroute geen belemmering voor de ruimtelijke ontwikkeling.

### Groepsrisico

Het groepsrisico van route 1 neemt af van 0,115 naar 0,114. In zowel de huidige als de toekomstige situatie is het groepsrisico hoger dan 0,1 keer de oriëntatiewaarde. Er is geen toename van het groepsrisico. De verantwoording van het groepsrisico kan daarom achterwege blijven.

Het groepsrisico van route 2 neemt af van 0,074 naar 0,073. In zowel de huidige als de toekomstige situatie is het groepsrisico kleiner dan 0,1 keer de oriëntatiewaarde. Volstaan kan worden met de Standaard verantwoording groepsrisico. Deze is opgenomen als bijlage 9 behorende bij deze toelichting.

### Plasbrandaandachtsgebied

Er is sprake van een plasbrandaandachtsgebied rond de A27. Het plangebied ligt op ongeveer 60 meter van de A27 en buiten het PAG. Er hoeft daarom geen rekening gehouden te worden met de effecten van een plasbrand.

### *Conclusie*

Het aspect externe veiligheid vormt geen belemmering voor onderhavig plan.

### **4.5 Bedrijven en milieuzonering**

### *Toetsingskader*

Om te komen tot een ruimtelijk relevante toetsing van bedrijfsvestigingen op milieuhygiënische aspecten wordt het begrip milieuzonering gehanteerd. Onder milieuzonering wordt verstaan een voldoende ruimtelijke scheiding tussen enerzijds milieubelastende bedrijven of inrichtingen en anderzijds milieugevoelige gebieden zoals woonwijken. Om het begrip hanteerbaar te maken is gebruik gemaakt van de publicatie 'Bedrijven en milieuzonering' van de VNG. Bedrijven zijn hierin opgenomen in een tabel, die is ingedeeld in milieucategorieën, waarbij per bedrijf is aangegeven wat de afstand tot een rustige woonwijk dient te zijn (de zogenaamde afstandentabel). Deze afstanden kunnen als basis worden gehanteerd, maar zijn indicatief. Er kan (enigszins) van afgeweken worden in situaties waarin geen sprake is van een rustige woonwijk of bij afwijkende bedrijven. In het algemeen wordt door middel van het aanbrengen van een zonering tussen bedrijvigheid en woonbebouwing de overlast ten gevolge van de bedrijfsactiviteiten zo laag mogelijk gehouden.

### *Beoordeling*

In de omgeving van het plangebied is binnen in een straal van 200 meter één maatschappelijke bestemming gelegen en wel de basisschool De Vonder. Verder bevinden zich binnen een straal van 200 meter enkel woningen. De basisschool bevindt zich op circa 110 meter afstand. Tussen de school en het plangebied zijn diverse woningen aanwezig. Een basisschool valt in milieucategorie 2 volgens de VNG-uitgave 'Bedrijven en milieuzonering'. Voor een milieucategorie 2 inrichting geldt een richtlijnafstand van 30 meter. Het plangebied ligt hier ruimschoots buiten.

### *Conclusie*

Geconcludeerd kan worden dat het aspect bedrijven en milieuzonering geen belemmering vormt voor het onderhavige plan.

### **4.6 Ecologie**

### *Natuurgebieden*

### *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen. De gebiedsbescherming van de Natura 2000-gebieden is geregeld in hoofdstuk 2 van de Wnb.

Naast door het Rijk aangewezen natuurgebieden die onder de Natura 2000-richtlijnen vallen zijn er ook andere beschermde gebieden in Nederland vallend onder het Natuurnetwerk Nederland (NNN). Voor de Provincie Noord-Brabant geldt het Natuurnetwerk Brabant (NNB) dat onderdeel

is van het Natuurnetwerk Nederland (NNN). Het is een netwerk van deels bestaande en deels nieuwe natuurgebieden die door ecologische verbindingszones met elkaar verbonden zijn.

Het NNN is een door heel Nederland opgezet plan dat de biodiversiteit ten gunste moet komen. De verschillende gebieden fungeren als stapstenen en corridors voor soorten waardoor verspreiding en genetische uitwisseling tussen gebieden mogelijk is. Dit netwerk van verbindingszones mag niet door een ingreep worden aangetast. Effecten van een geplande ingreep of activiteit binnen het Natuurnetwerk Brabant moeten worden getoetst aan de gestelde natuurwaarden.

### *Beoordeling*

Het dichtstbij gelegen Natura 2000-gebied betreft de 'Biesbosch', welke is gelegen op een afstand van circa 3 kilometer. Natura 2000-gebieden kunnen schade ondervinden wegens diverse aspecten, zoals verdroging, oppervlakteverlies, verontreiniging, versnippering, optische verstoring, verzuring en vermesting. In onderhavige situatie is er sprake van het juridischplanologisch mogelijk maken van negen nieuwe woningen op een bestaand bouwperceel. Om het effect van de voorgenomen ontwikkeling voor het aspect stikstof op omliggende Natura 2000 gebieden inzichtelijk te maken is een voortoets stikstof uitgevoerd. De rapportage van deze voortoets is opgenomen in bijlage 4 van deze toelichting. Met behulp van het programma AERIUS is inzichtelijk gemaakt of er effecten zijn afkomstig van de ontwikkeling op Natura 2000-gebieden. Het onderzoek toont aan dat het voornemen gerealiseerd kan worden zonder dat er sprake is van een toename aan depositie van NOx en NH3 op Natura 2000-gebieden.

Het dichtstbij gelegen deel van het Natuurnetwerk Brabant (NNB) betreft de ecologische verbindingszone van de Donge in combinatie met de natuur rond en in de Zandwinput langs de A59. Het dichtstbijzijnde punt van het NNB ligt op circa 760 meter afstand van het plangebied. De realisatie van de woningen zal door de afstand geen negatieve invloeden hebben op het NNB.

### *Conclusie*

Onderhavig initiatief voldoet aan de vereisten van de Wet natuurbescherming wat betreft natuurgebieden en heeft geen negatieve gevolgen voor het Natuurnetwerk Brabant (NNB).

### *Soortenbescherming*

### *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen. Voor de soortenbescherming is wettelijk bovendien rechtstreeks verwezen naar het Verdrag van Bern en het Verdrag van Bonn.

Het beschermingsregime betreffende soorten (flora en fauna) is opgenomen in hoofdstuk 3 van de Wnb. De verbodsbepalingen zijn hierbij afhankelijk gesteld van de soort (en daarmee de opname van die soort op de diverse lijsten) en de voorgenomen handelingen. Bovendien is een algemeen geldende zorgplicht opgenomen om handelingen achterwege te laten of maatregelen te treffen, om te voorkomen dat nadelige gevolgen ontstaan voor in het wild levende dieren en planten.

Conform de Wet natuurbescherming is de initiatiefnemer bij ruimtelijke ingrepen verplicht op de hoogte te zijn van mogelijke voorkomende beschermde soorten binnen het plangebied. Vanuit die kennis dienen plannen en projecten getoetst te worden aan eventuele strijdigheid met de verbodsbepalingen uit de Wnb. Conform vaste jurisprudentie kan een plan worden vastgesteld indien aannemelijk wordt gemaakt dat het aspect flora en fauna niet aan de uitvoerbaarheid van het plan in de weg staat.

### *Beoordeling*

Om inzichtelijk te maken of beschermde soorten gebruik maken van (de bebouwing in) het plangebied heeft Veldbiologische Werken in oktober 2020 een quickscan soortenbescherming uitgevoerd voor het plangebied. De rapportage van dit onderzoek is opgenomen als bijlage 5 van deze toelichting. Uit de bevindingen van het veldbezoek, het literatuur- en bronnenonderzoek en de toetsing van resultaten aan relevante wetgeving blijkt dat bij onderhavige ontwikkeling mogelijk negatieve effecten te verwachten zijn op beschermde soorten vleermuizen waardoor een nader onderzoek nodig is.

Het aanvullend onderzoek is inmiddels uitgevoerd. In bijlage 6 bij deze toelichting is het aanvullend soortenonderzoek opgenomen. Uit de onderzoeksresultaten blijkt dat vleermuissoorten geen functioneel gebruik maken van de gebouwen binnen de planlocatie. Bij de voorgenomen werkzaamheden is het redelijkerwijs uit te sluiten dat vleermuizen worden verstoord of geschaad. Overtreding van de Wet natuurbescherming is redelijkerwijs uit te sluiten.

Het fungeert wel als vliegroute en als foerageerroute. Te allen tijde dient de algemene zorgplicht in acht te worden genomen en werkzaamheden zoveel als mogelijk buiten het broedseizoen te laten plaatsvinden. De bestaande bebouwing kan worden gesloopt zonder dat dit nadelige gevolgen heeft voor beschermde soorten. Ter bescherming van de vleermuizen gelden de volgende beperkingen:

- Lijnvormige elementen zoals bomenrijen blijven behouden (geen openingen > 20 m.).
- Werkzaamheden vinden plaats bij daglicht (voorkomen invloed bouwlicht, geluid en trillingen).
- Er wordt geen gebruik gemaakt van bouwverlichting in de actieve periode van Vleermuizen (zonsondergang tot zonsopkomst in de periode 15 april t/m 15 oktober.

### *Conclusie*

Uit de quickscan soortenbescherming en aanvullend onderzoek blijkt dat de soortenbescherming geen belemmering oplevert voor de gewenste ontwikkeling.

# **4.7 Water**

### *Wettelijk toetsingskader*

In ruimtelijke plannen dient aandacht besteed te worden aan waterhuishoudkundige aspecten. Daarbij staan naast een duurzaam waterbeheer de integrale afweging en het creëren van maatwerk voorop. Water moet altijd bekeken worden in het licht van het watersysteem of stroomgebied waarin een stad of een dorp ligt. Een goede afstemming van waterbeleid en ruimtelijke ordening, ook in het direct aangrenzende gebied, is daarom noodzakelijk. De integratie van water in ruimtelijke plannen vindt plaats via de zogenaamde watertoets. Concreet betekent de watertoets, dat een plan een zogenaamde waterparagraaf dient te bevatten, die keuzes ten aanzien van de waterhuishoudkundige aspecten gemotiveerd beschrijft. Daarin dient een wateradvies van de waterbeheerder te worden meegenomen. De watertoets is wettelijk verankerd in artikel 3.1.6 lid 1, sub b Bro.

### *Kaderrichtlijn Water (KRW)*

De Europese Kaderrichtlijn Water (KRW) is in 2000 ingevoerd en heeft als doelstelling het bereiken van een goede ecologische en chemische toestand in het jaar 2027 voor alle oppervlaktewaterlichamen en het beschermen en herstellen van alle grondwaterlichamen (verbinding infiltratie- en kwelgebieden). Hierin wordt o.a. achteruitgang van de wateren tegengegaan, duurzaam gebruik van water bevorderd en instroom van verontreinigde stoffen voorkomen.

### *Beleid provincie Noord-Brabant*

Vigerend is het Provinciale Milieu- en Waterplan 2016 – 2021 (PWMP) van 18 december 2015. Het PMWP is de structuurvisie voor o.a. het aspect water op grond van de Wet ruimtelijke ordening. Het plan bevat de verplichte onderdelen vanuit de Europese Kaderrichtlijn Water. Behalve dat het PMWP de uitgangspunten aangeeft voor het waterbeleid van waterschappen en gemeenten, toetst de provincie aan de hand van dit plan ook of de plannen van de waterschappen passen in het provinciale beleid. Als algemene uitgangspunten zijn onder andere te noemen de scheiding van relatief schone en vuile waterstromen en het benutten van mogelijkheden voor infiltratie en/of conservering van hemelwater.

### *Beleid Waterschap Brabantse Delta*

Het plangebied is gelegen binnen het stroomgebied van waterschap Brabantse Delta. De visie van waterschap Brabantse Delta is vervat in het Waterbeheerplan 2016 – 2021 en kent een geldigheid vanaf 22 december 2015. Het waterschap richt zich hierbij op een doelmatig waterbeheer als motor voor een economische en ecologisch krachtige regio. Speerpunten uit het waterbeheerplan zijn klimaatadaptatie, innovaties, ruimtelijke ontwikkelingen, toekomstig medegebruik en het tegengaan van verdroging. Deze ontwikkelingen geven aanleiding tot nieuwe accenten:

- het nationale Deltaprogramma voor waterveiligheid en de versterking van de dijken langs de Rijkswateren en de regionale rivieren;
- het optimaliseren van de zoetwatervoorziening met het oog op de toenemende droogte;
- inzet op bewustwording van watergebruikers zodat hun inzicht groeit over wat ze zelf aan waterbeheer kunnen bijdragen;
- helderheid over zowel beperkingen als mogelijkheden voor de gebruiksfuncties van het watersysteem;
- het verbeteren van de waterkwaliteit in een meer integrale, gebiedsgerichte uitvoeringsstrategie (combineren van verbeteren van de waterstanden, onderhouden van sloten en treffen van inrichtingsmaatregelen);
- afvalstoffen steeds meer inzetten als waardevolle grondstoffen zoals terugwinning van fosfaat en productie van bioplastic uit afvalwater;
- een duurzame energiewinning.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur waterschap Brabantse Delta 2015 bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd.

De waterschappen Aa en Maas, Brabantse Delta en De Dommel hebben in de Noord-Brabantse Waterschapsbond (NBWB) besloten om de keuren te uniformeren en tegelijkertijd te dereguleren. Hierbij is aangehaakt bij het landelijke uniformeringsproces van de Unie van Waterschappen. Er is conform het nieuwe landelijke model een sterk gedereguleerde keur opgesteld, met bijbehorende algemene regels en beleidsregels. Deze zijn voor de drie waterschappen gelijkluidend. De nieuwe uniforme keuren zijn gezamenlijk in werking getreden op 1 maart 2015. In de nieuwe keur is opgenomen dat het in beginsel verboden is om zonder vergunning neerslag door toename van verhard oppervlak of door afkoppelen van bestaand oppervlak, tot afvoer naar een oppervlaktewaterlichaam te laten komen. Dit verbod is van toepassing tenzij:

- a. het afkoppelen van verhard oppervlak maximaal 10.000 m² is, of;
- b. de toename van verhard oppervlak maximaal 500 m² is, of;
- c. de toename van verhard oppervlak bestaat uit een groen dak.
- d. de toename van verhard oppervlak tussen 500 m² en 10.000 m² is en compenserende maatregelen zijn getroffen om versnelde afvoer van hemelwater tegen te gaan, in de vorm van een voorziening met een minimale retentiecapaciteit conform de rekenregel:

### *Benodigde retentiecapaciteit (in m³) = toename verhard oppervlak (in m²) x gevoeligheidsfactor x 0,06*

Daarbij dient de voorziening te voldoen aan de volgende voorschriften:

- a. de bodem van de voorziening dient boven de gemiddelde hoogste grondwaterstand (GHG) te liggen;
- b. de afvoer uit de voorziening via een functionele bodempassage naar het grondwater en/of via een functionele afvoerconstructie naar het oppervlaktewater plaatsvindt. Indien een afvoerconstructie wordt toegepast, dient deze een diameter van 4 cm te hebben;
- c. daarnaast moet er altijd een overloopconstructie zijn, om uitspoeling naar de sloot te voorkomen.

Voor het overige zijn er in de keur diverse regels opgenomen om gebieden met een specifieke functie te beschermen, zoals de attentiegebieden en invloedsgebieden Natura 2000. Er geldt een specifiek beschermingsregime, afhankelijk van het type gebied en de ligging in of nabij een beschermd gebied.

### *Beoordeling*

Ter uitvoering van de benodigde watertoets is door Aveco de Bondt een onderzoek gedaan. In bijlage 1 bij deze toelichting is het rapport 'Watertoets Beethovenlaan 1 Raamsdonksveer' (203466_R_SGN_008, d.d. 9 december 2020) opgenomen. Hieronder wordt ingegaan op het rapport. Voor meer inhoudelijke informatie wordt verwezen naar de bijlage.

Op basis van de verkavelingstekening is een inschatting gemaakt van de toename van het verhard oppervlak. Hierbij zijn de bouwkavels meegenomen als 50% verhard. Dit is passend bij de opzet van de kavels. In onderstaande tabel zijn de verhardingen weergegeven.

| Tabel 5-1 Verhard oppervlak huidige en toekomstige situatie |                |                    |                  |  |  |  |
|-------------------------------------------------------------|----------------|--------------------|------------------|--|--|--|
|                                                             | Huidig<br>[m2] | Toekomstig<br>[m2] | Verschil<br>[m2] |  |  |  |
| Totaal                                                      | 3980           | 3900               | -80              |  |  |  |
| Bebouwing / kavels (verhard oppervlak)                      | 1460           | 2812               | 1352             |  |  |  |
| Wegverharding                                               | 2520           | 1088               | -1432            |  |  |  |

*Tabel afkomstig uit het rapport 'Watertoets Beethovenlaan 1 Raamsdonksveer'. Bron: Aveco de Bondt, 2020*

Deze ontwikkeling kan plaatsvinden zonder negatieve gevolgen voor het watersysteem.

- Er is geen watercompensatie vereist voor de beoogde ontwikkeling;
- Het toekomstige verhard oppervlak kan volledig worden losgekoppeld van het gemeentelijke rioolstelsel. Het plangebied kan dusdanig worden ingericht dat er geen wateroverlast ontstaat bij het versneld afvoeren van het hemelwater naar het oppervlaktewatersysteem;
- Voor het afvoeren van het afvalwater kan gebruik worden gemaakt van het bestaand gemeentelijk rioolstelsel;
- Om grondwateroverlast en wateroverlast uit de A-watergang te voorkomen moet het maaiveld deels worden opgehoogd. De exacte peilen dienen nader te worden bepaald;
- De beoogde ontwikkeling heeft geen negatief effect op de waterkwaliteit en ecologie. Bij de eventuele aanleg van infiltratievoorzieningen zal het hemelwater gezuiverd het (grond)watersysteem bereiken;
- Bij de inrichting van het plangebied is rekening gehouden met het beheer en onderhoud. De situatie langs de A-watergang blijft behouden en er komen geen objecten binnen de zonering van de transportleiding.

Direct ten zuiden loopt een rioolpersleiding met een belemmeringszone van 3 meter waarbinnen niet gebouwd mag worden. Bij de situering van de nieuwe woningen is rekening gehouden met de belangen van deze leiding.

Bij de bouw zal het gebruik van uitlogende bouwmaterialen, zoals lood, koper, zink en zacht PVC, vermeden worden. Deze stoffen kunnen zich ophopen in het water(bodem)systeem en hebben hierdoor een zeer nadelige invloed op de water(bodem)kwaliteit en ecologie.

### *Conclusie*

Gesteld kan worden dat het aspect water geen belemmering vormt voor het voorliggende plan. Het plan voldoet aan de beleidsuitgangspunten voor infiltratie van schoon hemelwater.

### **4.8 Archeologie en cultuurhistorie**

### *Archeologie*

# *Toetsingskader*

### **Verdrag van Malta**

In 1998 heeft het parlement het Europese Verdrag inzake de bescherming van het archeologisch erfgoed goedgekeurd. Dit zogeheten Verdrag van Malta voorziet in een beperking van de risico's op aantasting van cultureel erfgoed. Dit kan door het archeologisch erfgoed zoveel mogelijk in oorspronkelijke vindplaats te bewaren en door de integratie van archeologie in de ruimtelijke ordening.

### **Monumentenwet**

De implementatie van het Verdrag van Malta is gekomen met het in werking treden van de nieuwe Wet op de archeologische Monumentenzorg op 1 september 2007. Het belangrijkste streven is om archeologische waarden zoveel mogelijk in de grond te behouden zodat deze beter geconserveerd worden. De herziening van de monumentenwet bepaald dat gemeenten een eigen archeologiebeleid opstellen.

### **Nota Archeologie 2017**

De Gemeente Geertruidenberg hanteert ten aanzien van archeologie de op 30 november 2017 door de raad vastgestelde Nota Archeologie. Met deze nota wordt het gemeentelijke archeologiebeleid geborgd. Dit beleid is verder vastgelegd in het bestemmingsplan "Parapluplan Archeologie", vastgesteld op 11 februari 2021.

### *Beoordeling*

Op basis van de bijbehorende gemeentelijke archeologische (verwachtings)waardenkaart blijkt dat voor het plangebied een hoge archeologische verwachtingswaarde geldt. Op grond van deze waarde dient op grond van het vigerend bestemmingsplan "Parapluplan Archeologie" een nader archeologisch onderzoek uitgevoerd te worden wanneer de beoogde ontwikkeling meer dan 100 m2 wil gaan bebouwen. Een nader archeologisch onderzoek is daarom uitgevoerd. Het onderzoek, uitgevoerd door ADC ArcheoProjecten, is als bijlage 7 bij deze toelichting gevoegd

*Uitsnede archeologische verwachtingswaardenkaart. Het plangebied is met een gele contour aangeduid. Bron: gemeente Geertruidenberg, 2021*

Ten behoeve van het onderzoek zijn een aantal onderzoeksvragen opgesteld. Hieronder worden de antwoorden op de onderzoeksvragen weergegeven:

### *Wat is de geomorfologische situatie en de geologische en bodemkundige opbouw van het plangebied?*

Het plangebied ligt op de overgang van dekzandwelvingen naar een dekzandvlakte. In het plangebied komt een gemiddeld 110 cm dik rommelig pakket matig fijn tot matig grof zand voor met veel puinresten. Hieronder bevindt zich het onverstoorde dekzand (C-horizont), behorende tot het Laagpakket van Wierden, Formatie van Geertruidenberg.

*Is sprake van een natuurlijke (intacte) bodemopbouw of is deze (deels) verstoord? Indien sprake is van verstoringen, wat is de diepte en omvang van de verstoring?* De bodem is niet meer intact. De oorspronkelijke cultuurlaag en podzolbodem die hier naar verwachting voorkwam, is geheel omgewerkt. De verstoring reikt gemiddeld tot 110 cm –mv.

### *Zijn er archeologisch relevante geo(morfo)logische eenheden of lagen aanwezig in het plangebied?*

In het plangebied is geen archeologisch relevant niveau aanwezig. Door de sterke bodemverstoring is in het plangebied geen sporenvlak of vondstenniveau te verwachten.

*Zo ja, op welke diepte ten opzichte van maaiveld en NAP?* Niet van toepassing.

# *Alhoewel niet het doel van een verkennend booronderzoek, zijn er desondanks toch archeologische indicatoren aangetroffen?*

In het plangebied zijn geen archeologische indicatoren aangetroffen.

### *In welk opzicht kan op basis van het veldonderzoek de archeologische verwachting worden bijgesteld?*

De (middel)hoge verwachting voor archeologische resten vanaf de Steentijd tot en met de Nieuwe tijd kan worden bijgesteld naar een lage verwachting.

### *In hoeverre worden de (mogelijk aanwezige) archeologische waarden bedreigd door toekomstige planontwikkeling?*

In het plangebied worden geen archeologische waarden verwacht. De toekomstige planontwikkeling vormt daarom geen bedreiging in archeologisch opzicht.

# *Is het plangebied volden ende onderzocht en zo nee, welke vorm van nader archeologisch onderzoek kan worden geadviseerd?*

Het plangebied is voldoende onderzocht.

### *Conclusie*

Aangezien in het plangebied geen intacte bodem meer voorkomt en geen archeologische waarden worden verwacht, adviseert ADC ArcheoProjecten om het plangebied vrij te geven. De gemeente dient nog in te stemmen met de dit advies.

Het is niet uit te sluiten dat buiten het voor vervolgonderzoek geselecteerde gebied toch nog

archeologische resten voorkomen. Daarom merken wij op dat het aanbeveling verdient om de uitvoerder van het grondwerk te wijzen op de plicht archeologische vondsten te melden bij de bevoegde overheid, zoals aangegeven in artikel 5.10 van de Erfgoedwet.

Archeologische waarden vormen geen belemmering voor de realisatie van het project.

### *Cultuurhistorie*

# *Toetsingskader*

### *Wettelijk kader*

Onder de noemer Modernisering Monumentenzorg (MoMo) heeft het Rijk in 2009 een aanzet gegeven voor een goede afweging van het belang van de cultuurhistorie in de ruimtelijke ordening. Gepleit wordt voor een verantwoorde verankering van de integrale cultuurhistorie in structuurvisies, bestemmingsplannen en milieueffectrapportages. Het voornaamste doel hiervan is om het cultuurhistorische karakter van Nederland op gebiedsniveau te behouden en te versterken.

Op 5 juli 2011 is een wijziging van het Besluit ruimtelijke ordening (Bro) gepubliceerd. Vanaf 1 januari 2012 moet ieder nieuw bestemmingplan een analyse van cultuurhistorische waarden bevatten. In aansluiting op de vaststelling van de Wet tot wijziging van de Monumentenwet 1988 en de Wet algemene bepalingen omgevingsrecht in mei 2011 zijn op 17 juni 2011 het Bro, het Besluit omgevingsrecht (Bor) en het Besluit archeologische monumentenzorg (Bamz) aangepast.

Door een wijziging van het Bro moeten cultuurhistorische waarden voortaan vooraf in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen. Het Bro bevat eisen waaraan de voorbereiding van een bestemmingsplan moet voldoen. Zo wordt er onder meer een beschrijving verlangd van de manier waarop met de in het gebied aanwezige cultuurhistorische waarden en in de grond aanwezige of te verwachten monumenten wordt omgegaan. De wetgever wil hiermee bereiken dat aandacht voor cultuurhistorische waarden voortaan in het planproces naar voren wordt gehaald.

In de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. De opsteller en vaststeller van het bestemmingsplan is daarmee dus verplicht om breder te kijken dan alleen naar het facet archeologie. Ook de facetten historische (steden)bouwkunde en historische geografie dienen te worden meegenomen in de belangenafweging. Hierbij gaat het om zowel beschermde als niet formeel beschermde objecten en structuren.

De Erfgoedwet, van kracht sinds 1 juli 2016, bundelt wet- en regelgeving op het gebied van behoud en beheer van het cultureel erfgoed in Nederland in één nieuwe wet. Een groot deel van de bestaande wet- en regelgeving (Monumentenwet, Wet ruimtelijke ordening) is overgenomen in de Erfgoedwet, bijvoorbeeld de aanwijzing van rijksmonumenten, wie welke verantwoordelijkheden heeft en hoe het toezicht daarop wordt uitgeoefend. Voor het eerst is er nu één integrale wet die betrekking heeft op onze museale objecten, musea, monumenten en archeologie op het land en onder water. Voorheen was het behoud en beheer van ons erfgoed geregeld in zes verschillende wetten met elk hun eigen procedures en beschermingsmaatregelen. Het uitgangspunt is dat de beschermingsniveaus zoals die in de eerdere wetten en regelingen golden, worden gehandhaafd. Daarnaast worden aan de Erfgoedwet een aantal

nieuwe bepalingen toegevoegd. Samen met de Omgevingswet die naar verwachting in 2021 wordt ingevoerd, wordt een integrale bescherming van ons cultureel erfgoed mogelijk.

### *Beleid provincie Noord-Brabant*

In de provincie Noord-Brabant dienen in het kader van het behoud van waardevolle cultuurhistorische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW) 2010, herziening 2016. Hierop staan de bepalende cultuurhistorische elementen aangegeven.

*Uitsnede CHW-kaart 2010, herziening 2016. Het plangebied is met een gele ster aangeduid. Bron: provincie Noord-Brabant*

### *Beoordeling*

Op de CHW is zichtbaar dat het plangebied zelf geen cultuurhistorische waarde heeft. De Beethovenlaan zelf wordt begeleid door monumentale bomen. Dergelijke bomen zijn ook aanwezige ten noordoosten van het plangebied. Het onderhavige initiatief zal geen gevolgen hebben voor deze waarde.

### *Conclusie*

Cultuurhistorische waarden blijven ten gevolge van het onderhavige plan behouden.

### **4.9 Bodem**

### *Toetsingskader*

Op basis van art. 3.1.6, lid 1 onder f Bro geldt dat in een toelichting op een ruimtelijk besluit de inzichten over de uitvoerbaarheid van dat besluit worden neergelegd. Ten aanzien van het aspect bodemkwaliteit staat, op basis van vaste jurisprudentie van de Afdeling Bestuursrechtspraak Raad van State (ABRvS), voorop dat de vaststelling van de aanwezigheid van verontreinigingen in de bodem, de noodzaak van sanering van verontreinigde locaties en de wijze waarop deze saneringen moeten worden uitgevoerd, zijn geregeld in afzonderlijke wetgeving met eigen procedures. Dat doet er niet aan af dat het bevoegd gezag het ruimtelijk besluit pas kan nemen indien, voor zover redelijkerwijs valt in te zien, een eventuele bodemverontreiniging niet aan de uitvoerbaarheid in de weg staat (22 december 2010, ECLI:NL:RVS:2010:BO8297, r.o. 2.18.4; 27 juni 2012, ECLI:NL:RVS:2012:BW9569, r.o. 2.10.3). Daarbij geldt als uitgangspunt dat de bodem in principe geschikt dient te zijn voor de beoogde functie. De bodemkwaliteit mag geen onaanvaardbaar risico vormen voor de gebruikers van de bodem.

### *Beoordeling*

Ten behoeve van het bepalen van de bodemkwaliteit is door Inpijn-blokpoel ingenieursbureau een verkennend bodemonderzoek uitgevoerd conform NEN 5740. Het rapport is als bijlage 8 bij deze toelichting gevoegd. Hieronder wordt ingegaan op de conclusies en aanbevelingen uit het rapport.

Zintuiglijk zijn in de bodem geen bodemvreemde materialen aangetroffen. Analytisch zijn in zowel de bovengrond als de ondergrond geen verhoogde gehalten aangetroffen. In het grondwater zijn geen verhoogde concentraties gemeten. Het geheel aan onderzoeksresultaten geeft aldus aanleiding de gestelde hypothese te handhaven. Het criterium voor nader onderzoek wordt voor de onderzochte parameters niet overschreden. De uitvoering van een nader bodemonderzoek wordt derhalve niet noodzakelijk geacht.

Resumerend kan bij beoordeling van het geheel aan onderzoeksresultaten gesteld worden dat de aangetroffen bodemkwaliteit aanvaardbaar wordt geacht en zodoende geen belemmering vormt voor het beoogde toekomstig gebruik.

### *Conclusie*

De bodemkwaliteit vormt geen belemmering voor de beoogde ontwikkeling.

### **4.10 Kabels en leidingen**

### *Toetsingskader*

De hierna volgende leidingen zijn planologisch relevant, voor zover zij geen deel uitmaken van een inrichting zoals bedoeld in de Wet milieubeheer.1)

- a. hoogspanningsverbindingen van 50 kV en hoger;
- b. buisleidingen voor transport van aardgas met een uitwendige diameter van meer dan 50 mm en een druk van meer dan 16 bar;
- c. buisleidingen voor transport van aardolieproducten met een uitwendige diameter van meer dan 70 mm en een druk van meer dan 16 bar;
- d. buisleidingen met een diameter van 400 mm of meer buiten de bebouwde kom;
- e. buisleidingen voor transport van andere stoffen dan aardgas en aardolieproducten, die risico's met zich meebrengen voor mens en/of leefomgeving wanneer deze leidingen beschadigd raken2)
- *1. 'Leidingen die deel uitmaken van een inrichting' zijn leidingen binnen de inrichtingsgrens die in beheer zijn van de drijver van de inrichting én leidingen die in beheer zijn van derden waarmee een product wordt geleverd aan de betreffende inrichting (laatstgenoemde leidingen hebben een zgn. functionele binding met de inrichting, zoals bedoeld in de Wet milieubeheer).*
- *2. Onder zgn. 'leidingen voor andere stoffen dan aardgas en aardolieproducten' worden in ieder geval leidingen verstaan voor transport van nafta, waterstof, koolstofdioxide, stikstof, zuurstof, ethyleen en propyleen.*

### *Beoordeling*

Ten zuiden van het plangebied ligt een riooltransportleiding. Deze leiding heeft een belemmeringszone van 3 meter uit de as van de leiding. Het plangebied ligt buiten deze belemmeringszone. Indien nodig zal in een later stadium van onderhavig project een KLICmelding worden uitgevoerd.

### *Conclusie*

Er zijn geen belemmeringen met betrekking tot de aanwezigheid van kabels en leidingen.

### **4.11 Milieueffectrapportage en vormvrije m.e.r.-beoordeling**

### *Toetsingskader*

Behalve aan de uitvoeringsaspecten bedoeld in de Awb en het Bro dient ook te worden getoetst aan de Wet milieubeheer en het Besluit m.e.r of er sprake is van een mogelijke verplichting tot het opstellen van een milieueffectrapportage. Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten die kunnen leiden tot initiatieven waarmee het milieu mogelijk nadelig kan worden beïnvloed. Als uitgangspunt geldt voor plannen de onderstaande criteria om te beoordelen of een MER noodzakelijk is:

- 1. Plannen die kaderstellend zijn voor toekomstige m.e.r.- (beoordelings)plichtige besluiten (boven de grenswaarden uit de C- of D-lijst van het Besluit m.e.r.);
- 2. Plannen waarvoor een passende beoordeling nodig is in verband met een mogelijk significant negatief effect op Natura 2000-gebieden;
- 3. Plannen en activiteiten die o.g.v. een provinciale milieuverordening zijn aangewezen als MER-plichtig.

Per 1 april 2011 is het Besluit m.e.r gewijzigd. De belangrijkste aanleidingen hiervoor zijn de modernisering van de m.e.r wetgeving in 2010 en de uitspraak van het Europese Hof van 15 oktober 2009 (HvJ EG 15 oktober 2009, zaak C-255/08 – Commissie vs. Nederland). Deze wijziging heeft gevolgen voor eerstgenoemd criterium om te beoordelen of een MER noodzakelijk is. Uit deze uitspraak volgt dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarde uit de C- of D-lijst blijft, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. Gemeenten en provincies moeten daarom per 1 april van 2011 ook bij 'kleine projecten' (projecten onder de drempelwaarden van de C- of D-lijst) beoordelen of een m.e.r.(-beoordeling) nodig is. Dit wordt de 'vormvrije m.e.r.-beoordeling' genoemd. Deze beoordeling houdt in dat er bekeken moet worden of er bij het initiatief sprake is van dusdanig bijzondere omstandigheden of milieueffecten dat er toch een MER moet worden opgesteld. Hierbij wordt gekeken naar de selectiecriteria uit bijlage III bij de m.e.r.-richtlijn (2011/92/EU), welke o.a. de omvang van het project, de cumulatie met andere projecten en het gebruik van natuurlijke hulpbronnen betreffen.

### *Beoordeling*

In onderhavige situatie is sprake van het toevoegen van negen woningen. Dit betreft geen activiteit die voorkomt op de C-lijst. Wat betreft het eerste criterium geldt er derhalve geen plicht tot het opstellen van een MER. De activiteit komt wel voor op de D-lijst, namelijk onder categorie D 11.2, de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen. De grenswaarde betreft hier gevallen waarin de

activiteit betrekking heeft op o.a. een oppervlakte van 100 hectare of meer of een aaneengesloten gebied en 2.000 of meer woningen omvat. Het initiatief heeft slechts betrekking op de realisatie van negen woningen. Geconcludeerd kan worden dat de ontwikkeling ver beneden de drempelwaarde uit de D-lijst ligt zoals opgenomen in het Besluit m.e.r. Er geldt derhalve geen verplichting tot het uitvoeren van een formele m.e.r.-beoordeling, waardoor enkel een vormvrije m.e.r.-beoordeling resteert. Gelet op de kenmerken van het plan, zoals de kleinschaligheid in vergelijking met de norm van de drempelwaarde, de plaats van het project en de kenmerken van potentiële effect, zal uitvoering van het plan niet leiden tot belangrijke negatieve gevolgen voor het milieu. Dit blijkt ook uit de onderzoeken voor de verschillende milieuaspecten zoals die in voorgaande paragrafen en in de bijbehorende bijlagen zijn opgenomen.

In onderdeel A van de bijlage bij het Besluit m.e.r is bepaald wat verstaan wordt onder een gevoelig gebied. Als gevoelig gebied zijn gebieden aangewezen die beschermd worden op basis van de natuurwaarden, landschappelijke waarden, cultuurhistorische waarden en waterwingebieden. Uit het onderhavige hoofdstuk, waaraan de resultaten van de toetsing juncto art. 3.1.6 Bro worden weergegeven, blijkt dat het plangebied niet ligt in of nabij een gebied dat beschermd wordt ten gevolge van de natuurwaarden. Het ontwikkelingsgerichte deel van plan ligt niet in de directe nabijheid van de Ecologische Hoofdstructuur, een Vogel- of Habitatrichtlijngebied en overig beschermd natuurgebied (Natura 2000). Op basis van de in het kader van het onderhavige plan beschouwde aspecten blijkt dat van externe werking op een Natura 2000 gebied geen sprake kan zijn. Het plangebied behoort niet tot een waterwinlocatie, waterwingebied of grondwaterbeschermingsgebied. In het plangebied is eveneens geen Rijksmonument gelegen. Als gevolg van de ligging van het plangebied in het bestaand stedelijk gebied van Geertruidenberg worden de wezenlijke kenmerken en waarden van dit gebied niet aangetast. In dit hoofdstuk zijn tevens de verschillende milieueffecten beschouwd, zoals geluid en luchtkwaliteit. Hieruit blijkt dat er door de ontwikkeling inderdaad geen sprake zal zijn van nadelige milieugevolgen.

### *Conclusie*

Zoals beschreven in de voorafgaande alinea's zijn er geen 'belangrijke nadelige milieugevolgen' te verwachten en daarom is het niet noodzakelijk een m.e.r.-beoordeling uit te voeren.

# **5 JURIDISCHE ASPECTEN**

### **5.1 Algemene opzet**

Dit hoofdstuk bespreekt de wijze waarop het ruimtelijk en functioneel beleid voor het plangebied in het bestemmingsplan is vertaald. Bij het opstellen van de juridische regeling heeft het uitgangspunt centraal gestaan dat er een regeling geboden wordt die de ontwikkeling van het plangebied mogelijk maakt.

### **5.2 Verbeelding**

Op de verbeelding is met behulp van de in de SVBP2012 bepaalde methode de bestemming van de gronden aangegeven. De bijbehorende bepalingen zijn vervolgens opgenomen in de planregels. De verbeelding visualiseert de planregels.

### **5.3 Planregels**

De planregels bestaan uit de volgende vier hoofdstukken:

- 1. *Inleidende regels*, dit hoofdstuk bestaat uit twee delen. Het eerste deel betreft het artikel 'begrippen' waarin wordt toegelicht wat onder bepaalde begrippen wordt verstaan. Het tweede artikel is 'Wijze van meten' waarin wordt toegelicht hoe de benoemde maatvoering moet worden gemeten.
- 2. *Bestemmingsregels*, in dit hoofdstuk worden de op de kaart aangegeven bestemmingen nader verklaard. Hierin wordt onder andere de maximale bebouwingshoogte bepaald.
- 3. *Algemene regels*, in dit hoofdstuk worden regelingen opgenomen die zijn bedoeld voor meer dan één bestemming.
- 4. *Overgangs- en slotregels*, binnen de overgangsbepalingen wordt geregeld dat met het bestemmingsplan strijdige bouwwerken en plannen welke bestaan ten tijde van de inwerkingtreding van het bestemmingsplan mogen worden uitgevoerd, mits er geen veranderingen plaatsvinden in aard en omvang. In de slotregel wordt de officiële naam van het bestemmingplan genoemd, welke moet worden gebruikt om te verwijzen naar het plan.

### **5.4 Toelichting op de bestemmingen**

### *Hoofdstuk 1 Inleidende regels*

### *Begrippen*

In het eerste artikel, 'begrippen', worden omschrijvingen gegeven van de in het bestemmingsplan gebruikte begrippen. Deze zijn opgenomen om interpretatieverschillen te voorkomen. Alleen die begripsbepalingen zijn opgenomen die gebruikt worden in de regels en die tot verwarring kunnen leiden of voor meerdere uitleg vatbaar zijn. Voor sommige begrippen worden in de SVBP en Bor omschrijvingen gegeven. Deze zijn overgenomen.

### *Wijze van meten*

Om op een eenduidige manier afstanden en oppervlakten te bepalen, wordt in de 'wijze van meten' uitleg gegeven wat onder de diverse begrippen wordt verstaan. Ten aanzien van de wijze van meten op de verbeelding geldt steeds dat het hart van een lijn moet worden aangehouden. Ook voor de 'wijze van meten' worden in de SVBP richtlijnen gegeven die zijn overgenomen in dit plan.

### *Hoofdstuk 2 Bestemmingsregels*

Dit hoofdstuk omvat de op de afzonderlijke bestemming gerichte regels en omvat bij onderhavig bestemmingsplan de volgende artikelen:

Het stramien voor de bestemmingsplanregels is vastgelegd in de SVBP 2012. De regels van een bestemming worden als volgt opgebouwd en benoemd:

- bestemmingsomschrijving;
- bouwregels;
- nadere eisen;
- afwijken van de bouwregels;
- specifieke gebruiksregels;
- afwijken van de gebruiksregels;
- omgevingsvergunning voor het uitvoeren van werk, geen bouwwerk zijnde, of van werkzaamheden;
- omgevingsvergunning voor het slopen van een bouwwerk;
- wijzigingsbevoegdheid;

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

Het voorliggende bestemmingsplan bevat de volgende bestemmingen en dubbelbestemmingen:

### *Tuin*

Deze bestemming regelt het gebruik van de voor- en zijtuinen grenzend aan de openbare ruimte alsmede de strook grond aan de zuidzijde ter plaatse van de bestaande rioolpersleiding. Op deze gronden mogen enkel erfafscheidingen gerealiseerd worden. Uitzondering hierop is dat ter plaatse van de aanduiding 'specifieke vorm van tuin - geluidscherm' het verplicht is om een geluidscherm van 1 meter hoog te realiseren. Dit geluidscherm is noodzakelijk om een aanvaardbaar woon- en leefklimaat te garanderen als gevolg van het verkeer over de Beethovenlaan.

### *Verkeer*

De openbare infrastructuur die gelegen is in het plangebied is bestemd met de bestemming 'Verkeer'. Binnen deze bestemming zijn onder andere wegen, paden, groenvoorzieningen, wateren parkeervoorzieningen toegestaan. Op of in deze gronden mogen uitsluitend bouwwerken, geen gebouwen zijnde.

### *Wonen*

Het plangebied omvat een negental levensloopbestendige vrijstaande bungalows. Deze woningen zijn opgenomen in de woonbestemming. Naast wonen zijn tevens aan huis verbonden beroepen rechtstreeks toegestaan. Op de verbeelding is middels bouwvlakken aangegeven waar de hoofdgebouwen gerealiseerd mogen worden. In onderhavig plan wordt voor hoofdgebouwen uitgegaan van een goot- en bouwhoogte van 4. Voor de bouwpercelen geldt een maximum bebouwingspercentage van 60%. Bijgebouwen mogen tot een gezamenlijk oppervlak van maximaal 150 m2 per woning worden gebouwd. De locatie waar deze gebouwd mag worden is voorzien van de aanduiding 'bijgebouw'.

### *Leiding - Riool (Dubbelbestemming)*

De voor 'Leiding – Riool aangewezen gronden zijn, behalve voor de andere daar voorkomende bestemming(en), mede bestemd voor ondergrondse rioolleiding met de bijbehorende belemmerende strook.

### *Hoofdstuk 3 Algemene regels*

Dit hoofdstuk omvat de volgende artikelen:

### *Anti-dubbeltelregel*

Om misbruik van de bouwregels te voorkomen, is in dit artikel bepaald dat gronden, die al eens als berekeningsgrondslag voor een omgevingsvergunning hebben gediend, niet nogmaals als zodanig kunnen dienen.

### *Algemene gebruiksregels*

Dit betreft de algemene regel, dat het verboden is om gronden en bouwwerken in strijd met de bestemming te gebruiken. Daarnaast worden een aantal gebruiksvormen specifiek als strijdig benoemt.

### *Algemene afwijkingsregels*

In deze regel wordt aan Burgemeester en Wethouders de bevoegdheid gegeven om een omgevingsvergunning tot afwijken te verlenen van bepaalde, in het bestemmingsplan geregelde, onderwerpen. Hierbij gaat het om afwijkingsbepalingen die gelden voor meerdere dan wel alle bestemmingen in het plan, zoals bijvoorbeeld het bouwen van gebouwtjes van openbaar nut, het overschrijden van bebouwingsgrenzen, beperkte verschuivingen van de bestemmingsgrenzen, het oprichten van masten en antennes tot een bepaalde hoogte. De criteria, die bij toepassing van de afwijkingsbevoegdheid in acht moeten worden genomen, worden aangegeven.

### *Overige regels*

In deze regel is het parkeren geregeld. Vastgelegd wordt welke parkeernormen van toepassing zijn en tevens wordt de mogelijkheid geboden om hier met moverende redenen vanaf te wijken.

### *Hoofdstuk 4 Overgangs- en slotregels*

Dit hoofdstuk omvat twee artikelen:

### *Overgangsrecht*

Dit artikel betreft het overgangsrecht met betrekking tot gebruik van onbebouwde gronden en bouwwerken dat afwijkt van het bestemmingsplan op het moment dat dit rechtskracht verkrijgt. Dit gebruik mag worden voortgezet.

### *Slotregel*

De regels kunnen worden aangehaald onder de naam: Regels van het bestemmingsplan "Beethovenlaan 1 Raamsdonksveer".

# **6 ECONOMISCHE UITVOERBAARHEID**

### **6.1 Inleiding**

In dit hoofdstuk wordt de economische uitvoerbaarheid beschreven. Indien het bestemmingsplan voorziet in de uitvoering van werken door de gemeente moet de financieel-economische uitvoerbaarheid hiervan worden aangetoond.

### **6.2 Toepassing Grondexploitatiewet**

De Wet ruimtelijke ordening maakt het vaststellen van een exploitatieplan verplicht voor een aantal bouwactiviteiten wanneer de bouw planologisch mogelijk wordt gemaakt in een bestemmingsplan, een wijziging van een bestemmingsplan of een projectafwijkingsbesluit. De bouwplannen waarbij een exploitatieplan verplicht is staan in artikel 6.2.1 van het Besluit ruimtelijke ordening. Dit betreft onder meer plannen voor de bouw van een of meer woningen en de bouw van een of meer andere hoofdgebouwen. Bovendien is een exploitatieplan nodig als locatie-eisen (aan openbare ruimte of woningcategorieën) gesteld moeten worden en/of het bepalen van een tijdvak of fasering noodzakelijk is.

Geen exploitatieplan is nodig indien het verhaal van de kosten van grondexploitatie anderszins verzekerd is en er geen fasering of tijdvak behoeft te worden vastgelegd én geen locatie-eisen (aan openbare ruimte of woningbouwcategorieën) hoeven te worden vastgesteld.

### **6.3 Economische uitvoerbaarheid**

Ten aanzien van het onderhavige plan is het verhaal van de kosten anderszins verzekerd. Er wordt een overeenkomst gesloten ten behoeve van het verhalen van legeskosten volgens de legesverordening en daarnaast een overeenkomst afsluiten met betrekking tot planschade.

# **7 MAATSCHAPPELIJKE UITVOERBAARHEID**

## **7.1 Inleiding**

In het bestemmingsplanproces bestaan diverse mogelijkheden tot communicatie. De voor dit voorliggende bestemmingsplan relevante communicatie wordt in dit hoofdstuk belicht.

### **7.2 Vooroverleg en inspraak**

Artikel 3.1.1 van het Besluit op de ruimtelijke ordening (Bro) geeft aan dat bij de voorbereiding van een bestemmingsplan burgmeester en wethouders overleg met de besturen van bij het plan betrokken waterschappen plegen. Waar nodig plegen zij tevens overleg met besturen van andere gemeenten, met de provincie, de inspecteur voor de ruimtelijke ordening en met eventuele andere diensten van Rijk en provincie die belast zijn met de behartiging van belangen die in het plan in het geding zijn. Tijdens de vooroverlegperiode hebben de volgende vooroverlegpartners een vooroverlegreactie gegeven; Waterschap Brabantse Delta, TenneT, Brandweer midden-west Brabant en Rijkswaterstaat.

Het bestemmingsplan heeft van 3 juni tot en met 14 juli voor inspraak ter inzage gelegen. Er is één schriftelijke reactie ontvangen.

Als bijlage 10 bij deze toelichting is de nota vooroverleg en inspraak opgenomen. In deze nota wordt ingegaan op ingebrachte inspraak- en vooroverlegreacties en wordt aangegeven of deze tot een aanpassing van het bestemmingsplan aanleiding hebben gegeven. Kortheidshalve wordt verwezen naar de bijlage.

### **7.3 Zienswijzen**

De vaststellingsprocedure van het bestemmingsplan vindt plaats volgens artikel 3.8 van de Wet ruimtelijke ordening. Het ontwerpbestemmingsplan heeft van 26 augustus tot en met 7 oktober 2021 ter inzage gelegen gedurende een periode van zes weken. Gedurende deze periode zijn geen zienswijzen ontvangen.

# **7.4 Vaststelling**

De gemeenteraad is het bevoegd gezag om het bestemmingsplan vast te stellen. Na de vaststelling van het bestemmingsplan, samen met het besluit tot vaststelling, opnieuw 6 weken ter inzage gelegd worden. Gedurende deze periode kunnen belanghebbenden tegen dit besluit beroep aantekenen bij de Afdeling Bestuursrechtspraak van de Raad van State.