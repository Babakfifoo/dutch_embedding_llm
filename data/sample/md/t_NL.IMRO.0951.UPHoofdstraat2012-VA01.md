# **Uitwerkingsplan**

- Toelichting -

**Hoofdstraat ong. te Schimmert**

gemeente Nuth

# **Uitwerkingsplan**

# Hoofdstraat ong. te Schimmert

gemeente Nuth

| Onderdeel:     | Toelichting                         |
|----------------|-------------------------------------|
| IDN-nummer:    | NL.IMRO.0951.UPHoofdstraat2012-VA01 |
| Rapportnummer: | M10994.33.002/SVE                   |
| Opdrachtgever: | de heer P.J.M. Eijssen              |
| Opsteller:     | drs. S.J. van de Venne              |
| Status:        | vastgesteld                         |
| Datum:         | 12 januari 2016                     |

# Aelmans Ruimte, Omgeving & Milieu BV

Kerkstraat 4 Kerkstraat 2 6367 JE Voerendaal 6095 BE Baexem T (045) 575 32 55 T (0475) 459 260 F (045) 575 15 09 F (0475) 459 282

Lindestraat 48 5721 XP Asten T (0493) 690 944

info@aelmans.com www.aelmans.com

KvK 14091320 BTW 8170.53.189.B.01 Bankrekening 11.52.94.244 BIC RABONL2U IBAN NL06 RABO 0115 2942 44

 Op onze dienstverlening zijn de algemene voorwaarden van Aelmans Ruimte, Omgeving & Milieu BV van toepassing die u vindt op www.aelmans.com

| 1 | Inleiding<br>7                             |                                                   |    |  |
|---|--------------------------------------------|---------------------------------------------------|----|--|
| 2 |                                            | Plangebied en planontwikkeling                    | 9  |  |
|   | 2.1                                        | Ligging plangebied9                               |    |  |
|   | 2.2                                        | Beoogde planontwikkeling 11                       |    |  |
|   | 2.3                                        | Ruimtelijke effecten 12                           |    |  |
| 3 |                                            | Planologisch-juridische status                    | 13 |  |
|   | 3.1<br>Bestemmingsplan 'Kern Schimmert' 13 |                                                   |    |  |
|   | 3.1.1                                      | Bestemming 'Wonen – Uit te werken' 13             |    |  |
|   | 3.1.2                                      | Uitwerkingsregels 13                              |    |  |
| 4 | Beleid                                     |                                                   | 15 |  |
|   | 4.1                                        | Rijksbeleid15                                     |    |  |
|   | 4.1.1                                      | Structuurvisie Infrastructuur en Ruimte  15       |    |  |
|   | 4.1.2                                      | Conclusie Rijksbeleid  16                         |    |  |
|   | 4.2                                        | Provinciaal beleid 16                             |    |  |
|   | 4.2.1                                      | Provinciaal Omgevingsplan Limburg 2014 16         |    |  |
|   | 4.2.2                                      | Omgevingsverordening Limburg 2014 17              |    |  |
|   | 4.2.3                                      | Ladder voor duurzame verstedelijking  17          |    |  |
|   | 4.2.4                                      | Limburgs Kwaliteitsmenu  18                       |    |  |
|   | 4.2.5                                      | Conclusie provinciaal beleid  18                  |    |  |
|   | 4.3                                        | Gemeentelijk beleid 19                            |    |  |
|   | 4.3.1                                      | Woningbouwprogramma 2011-2020  19                 |    |  |
| 5 |                                            | Milieutechnische aspecten<br>                     | 21 |  |
|   | 5.1                                        | Bodem 21                                          |    |  |
|   | 5.2                                        | Geluid 21                                         |    |  |
|   | 5.2.1                                      | Algemeen 21                                       |    |  |
|   | 5.2.2                                      | Akoestisch onderzoek wegverkeerslawaai  22        |    |  |
|   | 5.2.3                                      | Akoestisch onderzoek gevelwering  22              |    |  |
|   | 5.2.4                                      | Besluit hogere grenswaarde  22                    |    |  |
|   | 5.3                                        | Milieuzonering22                                  |    |  |
|   | 5.3.1                                      | Algemeen 22                                       |    |  |
|   | 5.3.2                                      | Bestaande bedrijvigheid milieucategorie 1 en 2 23 |    |  |
|   | 5.3.3                                      | Bestaande bedrijvigheid milieucategorie 3  23     |    |  |
|   | 5.3.4                                      | Conclusie milieuzonering 24                       |    |  |

|                | 5.4   | Luchtkwaliteit24                          |    |
|----------------|-------|-------------------------------------------|----|
|                | 5.4.1 | Algemeen 24                               |    |
| 5.4.2<br>5.4.3 |       | Het besluit NIBM  25                      |    |
|                |       | Besluit gevoelige bestemmingen 25         |    |
|                | 5.4.4 | Conclusie  25                             |    |
|                | 5.5   | Externe veiligheid 26                     |    |
|                | 5.5.1 | Beleid 26                                 |    |
|                | 5.5.2 | (Beperkt) kwetsbare objecten  26          |    |
|                | 5.5.3 | Conclusie externe veiligheid 28           |    |
| 6              |       | Overige ruimtelijke aspecten              | 29 |
|                | 6.1   | Archeologie29                             |    |
|                | 6.1.1 | Algemeen 29                               |    |
|                | 6.1.2 | Archeologische verwachtingswaarden  29    |    |
|                | 6.1.3 | Verricht archeologisch onderzoek  30      |    |
|                | 6.1.4 | Conclusie archeologie 31                  |    |
|                | 6.2   | Kabels en leidingen31                     |    |
|                | 6.3   | Verkeer en parkeren31                     |    |
|                | 6.3.1 | Verkeersstructuur 31                      |    |
|                | 6.3.2 | Parkeren  31                              |    |
|                | 6.4   | Waterhuishouding32                        |    |
|                | 6.4.1 | Vierde Nota Waterhuishouding 32           |    |
|                | 6.4.2 | Provinciaal beleid  32                    |    |
|                | 6.4.3 | Watertoets Waterschap Roer en Overmaas 32 |    |
|                | 6.4.4 | Afval- en hemelwater  33                  |    |
|                | 6.4.5 | Conclusie  35                             |    |
|                | 6.5   | Natuur en landschap 35                    |    |
|                | 6.5.1 | Natuurnetwerk  35                         |    |
|                | 6.5.2 | Natura2000 35                             |    |
|                | 6.5.3 | Conclusie natuur en landschap 36          |    |
|                | 6.6   | Flora en fauna36                          |    |
|                | 6.6.1 | Flora- en faunawet  36                    |    |
|                | 6.6.2 | Natuurgegevens provincie Limburg 38       |    |
|                | 6.6.3 | Conclusie flora en fauna  38              |    |
|                | 6.7   | Duurzaamheid 38                           |    |

| 7 | Uitvoerbaarheid<br>39 |                                            |    |
|---|-----------------------|--------------------------------------------|----|
|   | 7.1                   | Grondexploitatie39                         |    |
|   | 7.1.1                 | Algemeen 39                                |    |
|   | 7.1.2                 | Exploitatieplan 39                         |    |
|   | 7.2                   | Planschade39                               |    |
| 8 | Planstukken           |                                            | 41 |
|   | 8.1                   | Algemeen41                                 |    |
|   | 8.2                   | Toelichting, regels en verbeelding41       |    |
|   | 8.2.1                 | Toelichting  42                            |    |
|   | 8.2.2                 | Regels  42                                 |    |
|   | 8.2.3                 | Verbeelding  43                            |    |
| 9 |                       | Vooroverleg, inspraak en formele procedure | 45 |
|   | 9.1                   | Inleiding45                                |    |
|   | 9.2                   | Vooroverleg45                              |    |
|   | 9.3                   | Inspraak 45                                |    |
|   | 9.4                   | Formele procedure46                        |    |
|   | 9.4.1                 | Algemeen 46                                |    |
|   | 9.4.2                 | Zienswijzen  46                            |    |
|   | Bijlagen              |                                            | 47 |

# <span id="page-8-0"></span>**1 Inleiding**

De heer en mevrouw Eijssen zijn eigenaar van het perceel aan de Hoofdstraat ong. te Schimmert, gelegen tussen de huisnummers 9 en 21. Ter plekke wordt beoogd een nieuwe vrijstaande (burger)woning op te richten.

Uitsnede topografische kaart met aanduiding plangebied

Het bouwplan is niet rechtstreeks toegestaan op grond van het ter plekke vigerende bestemmingsplan 'Kern Schimmert', vastgesteld op 18 juni 2013. Voor onderhavig plangebied is de bestemming 'Wonen – Uit te werken' vastgelegd.

Op basis van een onherroepelijk uitwerkingsplan kan een omgevingsvergunning worden verleend voor onderhavig bouwplan middels toepassing van de reguliere procedure ex artikel 3.9 Wabo.

Voorliggend document voorziet in een toelichting op bijbehorende regels en verbeelding voor het uitwerkingsplan.

# <span id="page-10-0"></span>**2 Plangebied en planontwikkeling**

<span id="page-10-1"></span>In dit hoofdstuk worden het plangebied, de huidige situatie en het project beschreven. Tevens wordt in dit hoofdstuk ingegaan op de ruimtelijke effecten van het project.

# **2.1 Ligging plangebied**

Onderhavig plangebied is gelegen aan de Hoofdstraat ong. te Schimmert, tussen de bestaande woningen met huisnummers 9 en 21. Het betreft de noord zuid lopende hoofdweg door Schimmert. Het onderhavige plangebied betreft het perceel gemeente Schimmert – sectie A – nummer 4423.

Luchtfoto met aanduiding plangebied

Kadastrale kaart met ligging plangebied

Uitwerkingsplan Hoofdstraat ong. te Schimmert 9

Ter plekke van onderhavig plangebied is momenteel sprake van een weiland gelegen tussen twee (burger)woningen in. Ten westen van onderhavig plangebied is het inbreidingsplan (Centrumplan) van Schimmert voorzien, alwaar diverse woningbouw wordt gerealiseerd.

De bestaande situatie wordt weergegeven aan de hand van navolgende foto's.

Foto's bestaande situatie (van boven naar beneden: komend vanuit zuidelijke richting)

# **2.2 Beoogde planontwikkeling**

<span id="page-12-0"></span>Ter plekke van onderhavig plangebied wordt een vrijstaande woning voorzien, bestaande uit twee bouwlagen met een kap. Op de begane grond wordt voorzien in een hal, een woonkamer, een keuken, een bijkeuken, één slaapkamer en stalling/garage. De footprint van de begane grondvloer is circa 170 m2 .

Op de verdiepingsvloer, welke aan de achterzijde deels zich onder de kap bevindt, wordt voorzien een overloop met daaraan ontsloten drie slaapkamers, een zolderruimte en een badkamer.

Navolgende figuren geven het onderhavige bouwplan weer, ontleend aan de bestekstekening bladnummer 08 van Planburo Lutteke (d.d. 11-4-2012).

Achter- en linker zijgevel

<span id="page-13-0"></span>Plattegronden bouwplan

# **2.3 Ruimtelijke effecten**

Voorliggend planvoornemen is onlosmakelijk verbonden met het optreden van ruimtelijke effecten. Immers, ter plekke van het onderhavige 'lege' plangebied wordt één nieuwe (burger)woning gerealiseerd.

Qua architectuur wordt gekozen voor 'traditionele bouw': twee bouwlagen met een kap. Qua bouwmaterialen wordt gebruik gemaakt van (rode)baksteen, metstelwerk, zinken gevelbekleding en (grijze) keramische dakpannen. Voorts wordt qua voorgevelrooilijn aangesloten bij de naastgelegen woningen met huisnummers 9 en 21. In wezen is bij voorliggende planontwikkeling sprake van het op een logische wijze opvullen van een 'lege' plek in de lintbebouwing aan de Hoofdstraat.

Gesteld wordt dat de ruimtelijke effecten, die optreden als gevolg van voorliggend plan, in positieve zin bijdragen aan het ruimtelijke (bebouwings)beeld ter plekke.

# <span id="page-14-0"></span>**3 Planologisch-juridische status**

# **3.1 Bestemmingsplan 'Kern Schimmert'**

<span id="page-14-1"></span>Onderhavig plangebied is gelegen binnen het bestemmingsplan 'Kern Schimmert', vastgesteld door de gemeenteraad van Nuth op 18 juni 2013.

Uitsnede verbeelding bestemmingsplan [(www.ruimtelijkeplannen.nl)](http://www.ruimtelijkeplannen.nl/) 

#### **3.1.1 Bestemming 'Wonen – Uit te werken'**

<span id="page-14-2"></span>Op grond van dit bestemmingsplan vigeert de bestemming 'Wonen – Uit te werken'. Op grond van uitwerkingsregels (zie hierna) is het ter plekke van onderhavige plangebied toegestaan één woning te realiseren.

#### **3.1.2 Uitwerkingsregels**

<span id="page-14-3"></span>Voorliggend bouwplan getoetst aan de uitwerkingsregels van de bestemming 'Wonen – Uit te werken' impliceert dat hieraan wordt voldaan:

- *a. Het aantal nieuwe woningen bedraagt niet meer dan aangeduid ter plaatse van de aanduiding 'maximaal aantal wooneenheden'* Voorliggend bouwplan voorziet in het realiseren van één woning, hetgeen tevens als zodanig is aangeduid op de verbeelding ter plekke van onderhavig plangebied.
- b. *De maximale goothoogte bedraagt niet meer dan 6,5 meter* De goothoogte van het beoogde bouwplan bedraagt 5,5 meter.
- *c. De maximale bouwhoogte bedraagt niet meer dan 12,5 meter* De bouwhoogte van het beoogde bouwplan bedraagt 8,70 meter.
- *d. Na uitwerking zijn voor de eindbestemming de overeenkomstige regels van artikel 19 'Wonen' van toepassing*

De regels van de bestemming 'Wonen' worden voor onderhavige plangebied van toepassing verklaard middels voorliggend uitwerkingsplan.

- *e. De milieu-invloed afkomstig van omliggende functionerende bedrijven zodanig is dat enerzijds ter plaatse een goed woon- en leefklimaat kan worden gegarandeerd en anderzijds de exploitatie- en ontwikkelingsmogelijkheden voor deze bedrijven niet in onevenredige mate worden of kunnen worden aangetast*
Aan het aspect milieuzonering wordt voldaan. Voor een nadere onderbouwing wordt verwezen naar paragraaf 5.3 van voorliggende toelichting.

- *f. De parkeerbalans in de directe omgeving niet onevenredig nadelig wordt of kan worden beïnvloed* Op eigen terrein bestaat afdoende ruimte om te kunnen voorzien in het stallen van twee voertuigen. Voor een nadere onderbouwing wordt verwezen naar paragraaf 6.3 van voorliggende toelichting.
- *g. Uit de noodzakelijke (milieu)onderzoeken blijkt dat de gronden geschikt zijn voor het beoogde gebruik*

Verwezen wordt naar de nadere uiteenzetting van de diverse milieutechnische en overige ruimtelijke aspecten in hoofdstuk 5 en 6 van voorliggende toelichting.

- *h. De afkoppeling van het hemelwater op eigen terrein dient plaats te vinden, waarbij geen wateroverlastsituaties voor derden mogen ontstaan* Verwezen wordt naar paragraaf 6.4 van voorliggende toelichting.
- *i. De belangen van derden niet onevenredig worden geschaad* Bij voorliggende planontwikkeling worden belangen van derden niet onevenredig geschaad.
- *j. De economische uitvoerbaarheid aangetoond is* Voorliggende planontwikkeling is voor rekening en risico van initiatiefnemer. Ter waarborg is daartoe een (privaatrechtelijke) overeenkomst met de gemeente gesloten, waarbij (exploitatie)kosten en het verhaal van planschade is vastgelegd.
- k. *Aan de ruimtelijke kwaliteit en het stedenbouwkundig beeld ter plaatse geen afbreuk wordt gedaan.*

Onderhavig bouwplan doet geen afbreuk aan de ruimtelijke kwaliteit en het stedenbouwkundige beeld. Verwezen wordt tevens naar paragraaf 2.3.

# <span id="page-16-0"></span>**4 Beleid**

In dit hoofdstuk wordt ingegaan op het Rijks-, provinciale en gemeentelijke beleid. Het Rijksbeleid wordt besproken aan de hand van de Nota Ruimte, met een doorkijk naar de daarvoor in de plaats tredende Structuurvisie Infrastructuur en Ruimte. Voor de beschrijving van het provinciale beleid is gebruik gemaakt van het Provinciaal Omgevingsplan Limburg (POL). Het gemeentelijke beleid is ontleend aan het 'Woningbouwprogramma 2011-2020'.

## <span id="page-16-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

<span id="page-16-2"></span>Het voorliggende plan is, voor zover mogelijk, getoetst aan de Structuurvisie Infrastructuur en Ruimte. In deze structuurvisie is de toekomstvisie van het kabinet met betrekking tot onder andere de ruimtelijke ordening uit een gezet.

De structuurvisie beschrijft de principes voor de ruimtelijke inrichting in Nederland. Hierbij dient rekening gehouden te worden met de beoogde ambities tot en met 2040. In de structuurvisie worden de hoofdlijnen van het beleid aangegeven, waarbij de nationale ruimtelijke hoofdstructuur van Nederland een grote rol speelt.

In deze structuurvisie wordt benadrukt dat het van het grootste belang is dat de concurrentiepositie van Nederland verbetert. Hiertoe is het van belang dat ruimtelijke ontwikkelingen mogelijk zijn. Het Rijk heeft drie hoofddoelen geformuleerd, te weten:

- 1. Het vergroten van de concurrentiekracht van Nederland;
- 2. Het verbeteren, in stand houden en ruimtelijk zekerstellen van de bereikbaarheid;
- 3. Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Om de regeldruk te verlagen heeft het kabinet besloten dat de ruimtelijke afwegingen zo dicht mogelijk bij de burger plaats moet vinden. Daarom zal er op basis van de Structuurvisie Infrastructuur en Ruimte naar gestreefd worden om zoveel mogelijk verantwoordelijkheden bij de gemeenten en provincies onder te brengen. Het Rijk zal zeer terughoudend, en met name achteraf, bij het toezicht betrokken zijn.

Er zijn echter wel enkele ontwikkelingen waarbij het Rijk bij voorbaat al aangeeft dat er een rijksverantwoordelijkheid aan de orde kan zijn. Een rijksverantwoordelijkheid kan aan de orde zijn indien een onderwerp nationale baten/lasten heeft en de doorzettingsmacht van provincies en gemeenten overstijgt. Voorbeelden hiervan zijn ruimte voor militaire activiteiten en opgaven in de stedelijke regio's rondom de mainports, brainport en greenports. Maar ook onderwerpen waarover internationale verplichtingen of afspraken zijn aangegaan. Bijvoorbeeld voor biodiversiteit, duurzame energie of werelderfgoed. Daarnaast kunnen ook onderwerpen die provincie- of landgrensoverschrijdend of een hoog afwentelingsrisico kennen een rijksverantwoordelijkheid zijn.

Ontwikkelingen die niet onder het bovenstaande vallen zullen in principe alleen achteraf gecontroleerd worden door het Rijk. Rijkswaterstaat en de ministeries van Defensie en EL&I zullen als direct belanghebbenden wel de plannen vooraf blijven beoordelen.

De structuurvisie streeft een zorgvuldige en transparante besluitvorming bij alle ruimtelijke plannen na. Hiertoe is in de structuurvisie een ladder voor duurzame verstedelijking ontwikkeld. De invulling van deze ladder wordt overgelaten aan de gemeenten en provincies. Zolang de ontwikkeling de rijksbeleiddoeleinden niet frustreert, is er een grote mate van vrijheid voor de decentrale overheden. In paragraaf 4.2.3 wordt nader ingegaan op de ladder van duurzame verstedelijking.

### **4.1.2 Conclusie Rijksbeleid**

<span id="page-17-1"></span><span id="page-17-0"></span>Gelet op het vorenstaande uiteenzetting van het Rijksbeleid is bij voorliggende planontwikkeling geen sprake van strijdigheden met dit beleid. Er is geen sprake van rijksverantwoordelijkheid als bedoeld in de structuurvisie.

# **4.2 Provinciaal beleid**

### **4.2.1 Provinciaal Omgevingsplan Limburg 2014**

<span id="page-17-2"></span>Provinciale Staten van Limburg hebben op 12 december 2014 het Provinciaal Omgevingsplan Limburg 2014 (POL2014) vastgesteld. Dit betreft een integrale herziening van het (voorafgaande) POL2006.

In het POL2014 is de provincie opgedeeld in zoneringen. Onderhavig plangebied is gelegen binnen de zonering 'Overig bebouwd gebied'.

Uitsnede kaart 'zoneringen' POL2014 met ligging plangebied

#### **Overig bebouwd gebied**

Het 'overig bebouwd gebied' betreft gemengde woon-/werkgebieden met voorzieningen, deels met een stedelijk karakter, deels met een dorps karakter. De provinciale beleidsaccenten binnen deze zone zijn gericht op de transformatie van de regionale woningvoorraad, bereikbaarheid, een balans in voorzieningen en detailhandel, stedelijk groen en water en de kwaliteit van de leefomgeving.

#### **4.2.2 Omgevingsverordening Limburg 2014**

<span id="page-18-0"></span>Naast de indeling in zoneringen is tevens sprake van diverse (provinciale) milieubeschermingsgebieden, waartoe op grond van de Omgevingsverordening Limburg 2014 specifieke regelgeving geldt.

Uit raadpleging van de kaart 'milieubeschermingsgebied' blijkt onderhavig plangebied niet binnen een dergelijk gebied te zijn gesitueerd.

<span id="page-18-1"></span>Uitsnede kaart 'milieubeschermingsgebieden' Omgevingsverordening Limburg 2014 met ligging plangebied

#### **4.2.3 Ladder voor duurzame verstedelijking**

De zogenaamde 'ladder voor duurzame verstedelijking' is opgenomen in artikel 3.1.6, tweede lid, Besluit ruimtelijke ordening en luidt als volgt:

De toelichting bij een bestemmingsplan dat een nieuwe stedelijke ontwikkeling mogelijk maakt, voldoet aan de volgende voorwaarden:

a. er wordt beschreven dat de voorgenomen stedelijke ontwikkeling voorziet in een actuele regionale behoefte;

- b. indien uit de beschrijving, bedoeld in onderdeel a, blijkt dat sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins, en;
- c. indien uit de beschrijving, bedoeld in onderdeel b, blijkt dat de stedelijke ontwikkeling niet binnen het bestaand stedelijk gebied van de betreffende regio kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld.
De ladder voor duurzame verstedelijking is door de provincie verankerd in de Omgevingsverordening Limburg 2014 (OvL2014) in artikel 2.2.2, lid 1. Aanvullend op deze ladder heeft de provincie in de bepaald dat tevens de mogelijkheden van herbenutting van leegstaande monumentale en beeldbepalende gebouwen worden onderzocht.

De ladder voor duurzame verstedelijking is – blijkens diverse jurisprudentie – niet van toepassing op het realiseren van één woning.

### **4.2.4 Limburgs Kwaliteitsmenu**

<span id="page-19-0"></span>Voor (ruimtelijke) ontwikkelingen buiten de zogenaamde 'rode contouren' is het Limburgs Kwaliteitsmenu van kracht. In dit Kwaliteitsmenu geeft de provincie de Limburgse gemeenten een handreiking op welke wijze deze om moeten gaan met ontwikkelingen in het buitengebied. Gemeenten dienen in een structuurvisie dit provinciale beleidskader te verwerken en aan te geven op welke wijze zij toepassing geven aan het Limburgs Kwaliteitsmenu.

In z'n algemeenheid betreft het Limburgs Kwaliteitsmenu een beleidsregel die onder voorwaarden ruimtelijke ontwikkelingen in het buitengebied van Limburg toestaat. Daarbij dient sprake te zijn van 'kwaliteitswinst'. Deze kwaliteitswinst kan op diverse wijze tot stand komen, zoals bijvoorbeeld het realiseren van een landschappelijke inpassing, het slopen van bedrijfsbebouwing of glasopstanden, het realiseren van natuur of het leveren van een financiële bijdrage in een (gemeentelijk) 'groenfonds'. De provincie geeft in het Limburgs Kwaliteitsmenu richtlijnen en drempelwaarden voor het bepalen van de hoogte van de tegenprestatie bij verschillende soorten ruimtelijke ontwikkelingen.

Onderhavig plangebied is gelegen binnen de rode contour van de kern Schimmert. De provinciale beleidsregel 'Limburgs Kwaliteitsmenu' is derhalve niet van toepassing.

In dit kader dient te worden vermeld dat met inwerkingtreding van het POL2014 de provincie de 'rode contouren' heeft losgelaten en dit aan de gemeenten overgelaten.

### **4.2.5 Conclusie provinciaal beleid**

<span id="page-19-1"></span>Gelet op vorenstaande uiteenzetting vormt het provinciale beleid geen belemmeringen ten aanzien van het realiseren van één woning ter plekke van onderhavig plangebied.

# **4.3 Gemeentelijk beleid**

#### **4.3.1 Woningbouwprogramma 2011-2020**

<span id="page-20-1"></span><span id="page-20-0"></span>De gemeente Nuth heeft aan initiatiefnemer van voorliggende planontwikkeling kenbaar gemaakt in haar woningbouwprogrammering voor de periode 2011-2020 onderhavige woning opgenomen en gereserveerd te hebben. Dit neemt overigens niet weg dat in het kader van de huidige regionale, provinciale en gemeentelijke wet- en regelgeving de woonbestemming zal gaan schrappen uit haar bestemmingsplannen.

Met het opnemen van dit contingent in die woningbouwprogrammering staat de beschikbaarheid daarvan vooralsnog vast. De woningbouwprogrammering vormt daarmee geen belemmering voor de realisatie van de woning.

# <span id="page-22-0"></span>**5 Milieutechnische aspecten**

Bij de realisering van een planontwikkeling moet in de eerste plaats rekening worden gehouden met aspecten uit de omgeving die een negatieve invloed kunnen hebben op het plangebied. Dit geldt omgekeerd ook voor de uitwerking die het project heeft op zijn omgeving. Voor de locatie zijn in dit hoofdstuk de milieuaspecten bodem, geluid, milieuzonering, luchtkwaliteit en externe veiligheid onderzocht.

#### <span id="page-22-1"></span>**5.1 Bodem**

Indien sprake is van een planologische functiewijziging, dient te worden bezien of de milieuhygiënische kwaliteit van de bodem ter plaatse geschikt is voor het voorgenomen gebruik. In casu is sprake van dergelijke planologische functiewijziging.

Ten behoeve van voorliggende planontwikkeling is een verkennend bodemonderzoek verricht. De rapportage met de resultaten van dit onderzoek is bijgevoegd als **bijlage 1**.

Uit het onderzoek is gebleken dat, ondanks de aangetroffen licht verhoogde concentratie cadmium in de bovengrond, deze vanuit milieuhygiënisch opzicht geen belemmering vormt voor het voorgenomen gebruik ten aanzien van het realiseren van de nieuwe (burger)woning.

<span id="page-22-2"></span>Gelet op vorenstaande vormt het aspect bodem geen belemmeringen voor de beoogde planontwikkeling.

# **5.2 Geluid**

#### **5.2.1 Algemeen**

<span id="page-22-3"></span>Met betrekking tot het aspect geluid kan sprake zijn van geluidbelasting als gevolg van wegverkeerslawaai, industrielawaai en spoorweglawaai. In casu is enkel sprake van geluidbelasting ten gevolge van verkeerslawaai (vanwege de Hoofdstraat).

Ten aanzien van alle soorten wegen geldt een geluidszone, die ook wettelijk is vastgelegd in de Wet geluidhinder. Voor wegen gelden wettelijk vastgestelde aan weerszijden van de weg (gemeten vanuit de wegas). Wegen waarop een maximum snelheid geldt van 30 km/u zijn niet voorzien van geluidzones.

Wanneer er ontwikkelingen worden gerealiseerd binnen geluidzones van wegen, zal middels een akoestisch onderzoek moeten worden aangetoond dat de gevelbelasting vanwege het wegverkeerslawaai niet zodanig is dat de, in de Wet geluidhinder opgenomen, voorkeursgrenswaarde van 48 dB wordt overschreden. Is dit wel het geval, dan zal een procedure voor het vaststellen van een hogere grenswaarde gevolgd dienen te worden.

#### **5.2.2 Akoestisch onderzoek wegverkeerslawaai**

<span id="page-23-0"></span>Onderhavig plangebied is gelegen aan de Hoofdstraat. Voor deze weg geldt een maximum snelheid van 50 km/u. Dergelijke wegen zijn op basis van de Wet geluidhinder gezoneerd. Derhalve is met betrekking tot onderhavige planontwikkeling een akoestisch onderzoek naar de gevelbelasting verricht. De rapportage daarvan is bijgevoegd al **bijlage 2**.

Uit de berekening is gebleken dat de gevelbelasting op een tweetal gevels van de nieuw te realiseren woning de voorkeursgrenswaarde van 48 dB overschrijdt. De maximale ontheffingswaarde van 63 dB wordt echter niet overschreden. Het treffen van eventuele overdrachts- danwel bronmaatregelen teneinde de gevelbelasting te verlagen, is om diverse redenen niet gewenst.

Vanwege het feit dat de gecumuleerde geluidbelasting op de twee gevels hoger is dan 53 dB, dient een onderzoek te worden verricht ter bepaling van de geluidwering van de gevels.

#### **5.2.3 Akoestisch onderzoek gevelwering**

<span id="page-23-1"></span>Ten behoeve van de procedure hogere grenswaarde is een akoestisch onderzoek gevelwering verricht, teneinde te bepalen welke gevelwerende maatregelen dienen te worden toegepast, om het maximale binnenniveau van 33 dB te kunnen waarborgen. De rapportage van het betreffende onderzoek is bijgevoegd als **bijlage 3**.

In de rapportage staan de gevelwerende maatregelen genoemd welke bij onderhavig dienen te worden toegepast. De betreffende maatregelen zorgen ervoor dat de maximale binnenwaarde van 33 dB in de nieuw te realiseren woning wordt gegarandeerd.

#### **5.2.4 Besluit hogere grenswaarde**

<span id="page-23-3"></span><span id="page-23-2"></span>Ten behoeve van de bouw van de woning is op 24 oktober 2012 een besluit hogere grenswaarde (Wet geluidhinder) genomen. Betreffend besluit is bijgevoegd als **bijlage 4**.

# **5.3 Milieuzonering**

#### **5.3.1 Algemeen**

<span id="page-23-4"></span>Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat (andersom) nieuwe woningen op een verantwoorde afstand van bedrijven gesitueerd worden. Het waar mogelijk scheiden van bedrijven en woningen bij nieuwe ontwikkelingen dient twee doelen:

- het reeds in het ruimtelijke spoor voorkomen of zoveel mogelijk beperken van hinder en gevaar voor woningen;
- het tegelijk daarmee aan de bedrijven voldoende zekerheid bieden dat zij hun activiteiten duurzaam binnen aanvaardbare voorwaarden kunnen uitoefenen.

De gemeente beslist zelf of zij op een bepaalde locatie bedrijven of woningen wil mogelijk maken. Dit besluit dient echter wel zorgvuldig te worden afgewogen en te worden verantwoord.

#### **5.3.2 Bestaande bedrijvigheid milieucategorie 1 en 2**

<span id="page-24-0"></span>De omgeving van onderhavig plangebied dient te worden gekenmerkt als gebied met diverse functies. Naast woningen, is binnen een straal van circa 100 meter ten opzichte van onderhavig plangebied sprake van diverse vormen van bedrijvigheid. Ten aanzien van de bedrijvigheid vallend onder de milieucategorieën 1 en 2 geeft de gemeente aan dat deze passend zijn binnen de bebouwde (woon)omgeving.

Ten aanzien van de bedrijvigheid in de kern Schimmert hanteert de gemeente functiemenging, zoals genoemd in de VNG-handreiking 'Bedrijven en milieuzonering' (editie 2009). Daarbij wordt niet gewerkt met richtafstanden, echter een indeling in categorieën van (bedrijfs)activiteiten:

- Categorie A: Activiteiten die zodanig weinig milieubelastend voor hun woonomgeving zijn, dat deze aanpandig aan woningen kunnen worden uitgevoerd. De eisen uit het Bouwbesluit voor scheiding tussenwonen en bedrijven zijn daarbij toereikend.
- Categorie B: Activiteiten die in gemengd gebied kunnen worden uitgeoefend, echter met een zodanige milieubelasting voor hun omgeving dat zij bouwkundig afgescheiden van woningen en andere gevoelige functies dienen plaats te vinden.
- Categorie C: De activiteiten zoals genoemd onder B, waarbij vanwege de relatief grote verkeersaantrekkende werking en ontsluiting op de hoofdinfrastructuur is aangewezen.

De diverse bedrijvigheid vallende onder de milieucategorie 1 en 2 vormen geen belemmeringen voor voorliggende planontwikkeling en andersom.

#### **5.3.3 Bestaande bedrijvigheid milieucategorie 3**

<span id="page-24-1"></span>Binnen Schimmert is een aantal bedrijven van milieucategorie 3 aanwezig, gebaseerd op de richtafstanden conform de VNG-handreiking 'Bedrijven en milieuzonering' (editie 2009). Ten aanzien van deze bedrijven is in de toelichting van het bestemmingsplan 'Kern Schimmert' een 'belemmeringenkaart' vervaardigd. Uit deze kaart blijkt dat onderhavig plangebied is gesitueerd binnen de milieucirkel van het bedrijf 'Eijssen Dairy', gelegen aan de Hoofdstraat 7.

Uitsnede 'belemmeringenkaart' met aanduiding plangebied

Ter plekke van deze (agrarische) bedrijfslocatie, geëxploiteerd door initiatiefnemer zelf, wordt melkvee en bijbehorend jongvee gehouden. Dit vee is gehuisvest in de meest (noord)westelijk gelegen stal. De milieucirkel conform de belemmeringenkaart van de gemeente is gebaseerd op de in de VNG-handreiking 'Bedrijven en milieuzonering' (editie 2009) genoemde richtafstand van 100 meter, zoals van toepassing voor het aspect 'geur' voor onderhavige bedrijfsvoering.

Bij besluit d.d. 23 april 2013 heeft de gemeenteraad van Nuth echter, op grond van een gebiedsvisie, de 'Verordening geurhinder en veehouderij gemeente Nuth 2013' vastgesteld. In deze verordening is geregeld dat binnen de bebouwde kom de afstand tussen het emissiepunt van de huisvesting voor vaste afstandsdieren en de gevel van een (nieuw) geurgevoelig object tenminste 50 meter dient te bedragen. Buiten de bebouwde kom dient deze afstand tenminste 25 meter te bedragen.

Bij voorliggend bouwplan – gelegen binnen de bebouwde kom – bedraagt de afstand tussen de nieuwe woning en het emissiepunt van de stal aan de Hoofdstraat 7 ruimschoots 50 meter. Daarmee vormt de huisvesting van vee aan de Hoofdstraat 7 geen belemmering voor voorliggende planontwikkeling. Voor wat betreft de in acht te houden afstanden wordt voldaan aan de voorschriften van paragraaf 3.5.8 van het Activiteitenbesluit milieubeheer c.q. de 'Verordening geurhinder en veehouderij gemeente Nuth 2013'. Het melkveebedrijf aan de Hoofdstraat 7 vormt geen belemmering voor de realisering van onderhavig bouwplan.

Tevens vormt de nieuw te realiseren woning geen (extra) belemmeringen voor de agrarische bedrijfsvoering aan de Hoofdstraat 7. Immers, de reeds bestaande burgerwoning aan de Hoofdstraat 9 is te allen tijde de maatgevende woning is voor de bedrijfsactiviteiten aan de Hoofdstraat 7.

# **5.3.4 Conclusie milieuzonering**

<span id="page-25-1"></span><span id="page-25-0"></span>Gelet op vorenstaande uiteenzetting vormt het aspect milieuzonering geen belemmering voor de voorgenomen planontwikkeling, en is ter plekke van de nieuw te realiseren woning sprake van een goed woon- en leefklimaat.

# **5.4 Luchtkwaliteit**

# **5.4.1 Algemeen**

<span id="page-25-2"></span>Sinds 15 november 2007 zijn de belangrijkste bepalingen inzake de luchtkwaliteit opgenomen in hoofdstuk 5, titel 5.2 van de Wet milieubeheer (hierna ook: Wmb). Omdat de luchtkwaliteitseisen op zijn genomen in titel 5.2 van de Wmb, staat deze ook wel bekend als de 'Wet luchtkwaliteit'. Met de inwerkingtreding van de Wet luchtkwaliteit is het besluit luchtkwaliteit 2005 komen te vervallen.

Het doel van titel 5.2 Wm is om de mensen te beschermen tegen de negatieve gevolgen van luchtverontreiniging op hun gezondheid. In de wet- en regelgeving zijn de richtlijnen uit de Europese regelgeving opgenomen, waaraan voorgenomen ontwikkelingen dienen te voldoen.

Als aan minimaal één van de volgende voorwaarden wordt voldaan, vormen de luchtkwaliteitseisen in beginsel geen belemmering voor het uitoefenen van de bevoegdheid van een bestuursorgaan ex. artikel 5.16 Wm:

- er is geen sprake van een feitelijke of dreigende overschrijding van de grenswaarde;
- een project leidt al dan niet per saldo, niet tot een verslechtering van de luchtkwaliteit;
- een project draagt 'niet in betekenende mate' (NIBM) bij aan de verslechtering van de luchtkwaliteit;
- een project past binnen het NSL (Nationaal Samenwerkingsprogramma Luchtkwaliteit) of een regionaal programma van maatregelen.

#### **5.4.2 Het besluit NIBM**

<span id="page-26-0"></span>Deze Algemene maatregel van Bestuur (AmvB) legt vast wanneer een project 'niet in betekenende mate' bijdraagt aan de toename van concentraties van bepaalde stoffen in de lucht. Een project is NIBM wanneer het aannemelijk is dat het een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel PM10 als NO2.

Het NSL is vanaf augustus 2009 van kracht, zodat de 3% grens aangehouden dient te worden.

In de regeling NIBM is (onder andere) aangegeven dat een plan tot 1.500 woningen niet in betekenende mate bijdraagt aan de toename van de concentratie fijn stof en stikstofdioxide in de lucht. In casu is sprake van het realiseren van één woning.

Tevens zal het plan niet leiden tot een dusdanig aantal toenemende verkeersbewegingen dat de grenswaarde van de luchtkwaliteit daarmee wordt overschreden. InfoMil heeft een NIBM-tool ontwikkeld waarmee een 'worst-case' berekening kan worden verricht voor de bijdrage van het extra verkeer als gevolg van een plan op de luchtkwaliteit. Dit rekenmodel toont aan dat tot 1.284 extra voertuigen (weekdaggemiddelde) niet in betekenende mate bijdragen aan de verslechtering van de luchtkwaliteit. Hierbij wordt uitgegaan van 0% vrachtverkeer.

Op basis van vorenstaande wordt geconcludeerd dat onderhavige planontwikkeling NIBM is.

#### **5.4.3 Besluit gevoelige bestemmingen**

<span id="page-26-1"></span>Dit besluit is gericht op de beperking van de vestiging in de nabijheid van provinciale en rijkswegen van gevoelige bestemmingen, zoals gebouwen voor kinderopvang, scholen, verzorgings- of verpleegtehuizen. Het Besluit gevoelige bestemmingen is niet van toepassing op onderhavige planontwikkeling.

#### **5.4.4 Conclusie**

<span id="page-26-2"></span>Gelet op vorenstaande vormt het aspect luchtkwaliteit geen belemmeringen voor onderhavige planontwikkeling.

# **5.5 Externe veiligheid**

<span id="page-27-0"></span>In onderhavig geval is sprake van het realiseren van een zogenaamd kwetsbaar object. Het beleid is derhalve van toepassing en er is een afweging gemaakt of de planontwikkeling ertoe leidt dat er een onaanvaardbaar risico ontstaat in het kader van de externe veiligheid.

#### **5.5.1 Beleid**

<span id="page-27-1"></span>Het beleid in het kader van de externe veiligheid is gericht op het beperken en beheersen van risico's voor de omgeving voor wat betreft handelingen met gevaarlijke stoffen. Deze handelingen kunnen zowel betrekking hebben op het gebruik, de opslag en de productie van gevaarlijke stoffen, als op het vervoer van deze stoffen.

Uit het Besluit externe veiligheid inrichtingen (Bevi) en de richtlijnen voor het vervoer van gevaarlijke stoffen, vloeit de verplichting voort om in het kader van ruimtelijke plannen in te gaan op de risico's in het plangebied als gevolg van handelingen met gevaarlijke stoffen. Deze risico's worden beoordeeld op twee soorten risico: het groepsrisico en het plaatsgebonden risico.

#### **Groepsrisico**

Het groepsrisico beschrijft de kans dat een groep van 10 of meer personen tegelijkertijd komt te overlijden als gevolg van een ongeval met gevaarlijke stoffen. Dit risico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek. In het Bevi is een verantwoordingsplicht binnen het invloedsgebied opgelegd, i.c. het gebied binnen de zogenaamde 1%-letaliteitsgrens, zijnde de afstand vanaf een risicobedrijf waarop nog slechts 1% van de blootgestelde mensen in de omgeving overlijdt bij een ongeval op het risicobedrijf.

Voor elke verandering van het groepsrisico, dit kan een af- of toename zijn, in het invloedsgebied moet verantwoording worden afgelegd. Deze verantwoording ziet toe op de wijze waarop de toelaatbaarheid van de verandering van het groepsrisico in de besluitvorming is betrokken. Samen met de hoogte van het groepsrisico, worden ook andere aspecten meegewogen in de beoordeling van het groepsrisico. Hieronder vallen onder meer de zelfredzaamheid en de bestrijdbaarheid van een calamiteit.

#### **Plaatsgebonden risico**

Het plaatsgebonden risico beschrijft de kans dat een onbeschermd individu in een jaar komt te overlijden als gevolg van een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron. Voorbeelden van risicobronnen zijn bedrijven, wegen en spoorlijnen. De 10-6 -contour is de maatgevende grenswaarde. Dit houdt in dat er een kans van 1 op 1 miljoen is op overlijden.

#### **5.5.2 (Beperkt) kwetsbare objecten**

<span id="page-27-2"></span>Ten behoeve van de beoordeling van de voor onderhavig kwetsbaar object mogelijke externe veiligheidsrisico's, is de Risicokaart Limburg geraadpleegd. Op de risicokaart is informatie opgenomen over risicovolle bedrijven, transportroutes en buisleidingen.

Uitsnede risicokaart Limburg met aanduiding plangebied

#### **Situatie plangebied inzake Bevi / risicovolle inrichtingen**

Binnen een straal van 1000 meter van het plangebied is sprake van een drietal zogenaamde Bevi / risicovolle inrichtingen.

- Op circa 325 meter ten noordoosten is de inrichting GJL Hameleers gevestigd. Aldaar bevindt zich een bovengrondse propaantank met een inhoud van 3.000 liter. De PR-afstand is 20 meter;
- Op circa 750 meter ten zuidwesten bevindt zich de inrichting VEMJ Lucassen, alwaar eveneens een bovengrondse propaantank van 3.000 liter (met eenzelfde PR-afstand van 20 meter) is gesitueerd;
- Op circa 800 meter noord(oost)elijk bevindt zich Camping Mareveld. Ter plekke is een bovengrondse propaantank met een inhoud van 18.000 liter aanwezig. De PR-afstand bedraagt 50 meter.

Onderhavig plangebied is ruimschoots gelegen buiten de risico-afstanden van de hiervoor genoemde inrichtingen.

#### **Transportroutes gevaarlijke stoffen**

Op grond van de Circulaire Risiconormering Vervoer Gevaarlijke Stoffen, paragraaf 5.2.3 hoeven er (in principe) geen beperkingen aan het ruimtegebruik te worden gesteld in het gebied dat op meer dan 200 meter van een route of tracé ligt.

#### **Situatie plangebied inzake transportroutes gevaarlijke stoffen**

Binnen een straal van 1000 meter van het plangebied is geen sprake van transportroutes voor gevaarlijke stoffen.

#### **Transportleidingen gevaarlijke stoffen**

Op 1 januari 2011 is het Besluit externe veiligheid buisleidingen in werking getreden. Deze AMvB regelt onder andere welke veiligheidsafstanden moeten worden aangehouden rond buisleidingen met gevaarlijke stoffen, zoals aardgas.

Bij de vaststelling van een ruimtelijk plan, op grond waarvan de bouw van een kwetsbaar object bij een buisleiding wordt toegelaten:

- wordt een waarde in acht genomen van 10-6 per jaar met betrekking tot het plaatsgebonden risico voor kwetsbare objecten ofwel binnen de PR-contour is de bouw van een kwetsbaar object niet toegestaan;
- wordt tevens het groepsrisico in het invloedgebied van de buisleiding verantwoord (invloedsgebied: het gebied waarin personen worden meegeteld voor de berekening van het groepsrisico van de buisleiding tot de grens waarbinnen de letaliteit van die personen 1% is).

#### **Situatie plangebied inzake transportleidingen**

Op ruim 750 meter ten oosten van het plangebied is sprake van een ondergrondse buisleiding van de Nederlandse Gasunie NV. Gelet op de ruime afstand is onderhavig plangebied gelegen buiten de plaatsgebonden risico contour, welke op 165 meter aan weerszijden van de buisleiding is gelegen. Voor wat betreft het groepsrisico mag, op basis van de grote afstand, worden aangenomen dat onderhavige planontwikkeling niet is gelegen binnen de 1% letaliteitgrens en de 100% letaliteitgrens.

#### **5.5.3 Conclusie externe veiligheid**

<span id="page-29-0"></span>Als gevolg van onderhavige planontwikkeling ontstaan er geen (extra) risico's in het kader van externe veiligheid. Daarbij kan worden gesteld dat de zelfredzaamheid in casu goed te noemen is. Ook is de bereikbaarheid van de locatie bij een eventuele calamiteit goed. Hierdoor is de planontwikkeling in het kader van de externe veiligheid verantwoord te noemen.

Gelet op vorenstaande vormt het aspect externe veiligheid geen belemmeringen voor onderhavige planontwikkeling.

# <span id="page-30-0"></span>**6 Overige ruimtelijke aspecten**

<span id="page-30-1"></span>Naast de diverse milieutechnische aspecten, zoals uiteengezet in hoofdstuk 5, dient tevens te worden gekeken naar de overige ruimtelijke aspecten. In dit hoofdstuk wordt ingegaan op de aspecten archeologie, kabels en leidingen, verkeer en parkeren, waterhuishouding, natuur- en landschap, flora en fauna en duurzaamheid.

# **6.1 Archeologie**

#### **6.1.1 Algemeen**

<span id="page-30-2"></span>Archeologische waarden zijn bij wet beschermd (Monumentenwet 1988, hoofdstuk vijf 'Archeologische monumentenzorg'). Gemeenten zijn verantwoordelijk voor hun eigen bodemarchief. De gemeente is dus het bevoegde gezag indien het gaat om het toetsen van de archeologische onderzoeken en Programma's van Eisen. Voorheen werd dit door de provincie gedaan, maar deze beperkt zich momenteel tot zaken die van provinciaal belang zijn.

Voor (gemeentelijke) bestemmingsplannen betekent dit concreet het volgende:

- de gemeenteraad dient bij de vaststelling van bestemmingsplannen rekening te houden met de in de grond aanwezige dan wel te verwachten archeologische waarden en monumenten;
- in een bestemmingsplan kan in het belang van de archeologie een vergunningenstelsel worden opgenomen. Zowel de aanvrager van een vergunning, waarbij bodemverstoring plaats vindt, kunnen langs de weg van het bestemmingsplan de verplichting krijgen tot het laten uitvoeren van een archeologisch (voor)onderzoek. Zo nodig kunnen aan dergelijke vergunningen regels worden verbonden ter bescherming van de archeologische waarden en monumenten.

#### **6.1.2 Archeologische verwachtingswaarden**

<span id="page-30-3"></span>De gemeente Nuth beschikt over archeologisch beleid en daarbij behorende archeologische verwachtingskaart (vastgesteld door de gemeenteraad op 10 september 2009). Uit bestudering van de kaart is gebleken dat het plangebied deels gelegen is in 'waardecategorie 2. Monumenten: terreinen van zeer hoge waarde' en in 'waardecategorie 4. Gebieden met een middelhoge verwachtingswaarde'.

Gelet op het bij dit archeologische beleid gehanteerde schema ondergrenzen archeologische onderzoeksplicht dient binnen de waardecategorie 2 archeologisch onderzoek te worden verricht indien de bodemverstoring dieper reikt dan 40 centimeter én het te verstoren oppervlak groter is dan 100 m2 . Voor de waardecategorie 4 geldt onderzoeksplicht bij een verstoringsoppervlak van meer dan 2.500 m2 . Getoetst dient te worden aan de hoogste waardecategorie indien sprake is van meerdere categorieën. In casu wordt de beoogde woning ook ter plekke van de waardecategorie 2 gesitueerd.

Uitsnede archeologische kaart gemeente Nuth met aanduiding plangebied

Gelet op de bestekstekening zoals opgesteld bij onderhavig bouwplan is sprake van een bodemverstoring dieper dan 40 centimeter en groter dan 100 m2 .

#### **6.1.3 Verricht archeologisch onderzoek**

<span id="page-31-0"></span>Gelet op vorenstaande is archeologisch onderzoek verricht, inhoudende een inventariserend veldonderzoek (bureauonderzoek en verkennend booronderzoek. De rapportage van het onderzoek is bijgevoegd als **bijlage 5**.

Boorpunten en verstoringsdiepten

Uit de resultaten van het vooronderzoek is gebleken dat de bodem binnen onderhavig plangebied relatief diep is geroerd (circa 60 tot 150 centimeter beneden maaiveld). Het is zeer aannemelijk dat ter plekke geen sprake is van aanwezigheid van behoudenswaardige archeologische resten uit het Midden-Paleolithicum tot en met de Nieuwe Tijd.

Er kan echter op grond van het verrichte onderzoek niet worden uitgesloten dat binnen het plangebied nog archeologische resten aanwezig kunnen zijn. De verwachtingswaarde kan echter worden bijgesteld naar laag. Eventuele grondsporen binnen het plangebied zullen door de diepe verstoring gedeeltelijk zijn verdwenen of zijn verstoord.

#### **6.1.4 Conclusie archeologie**

<span id="page-32-0"></span>Op basis het verrichte archeologische onderzoek is geadviseerd om geen verder archeologisch onderzoek uit te voeren en de voorgenomen bouw van de woning toe te staan. Dit advies is door de gemeente omgezet in een selectiebesluit.

<span id="page-32-1"></span>Te allen tijden geldt de Monumentenwet 1988, laatste wijziging van september 2007, paragraaf 7, artikel 53 en verder. Daarin is bepaald dat, indien tijdens de werkzaamheden archeologische resten of sporen worden aangetroffen, daarvan terstond melding moet maken bij de bevoegde overheid.

## **6.2 Kabels en leidingen**

Door het plangebied lopen geen boven- en/of ondergrondse leidingen. Er is op dat gebied derhalve geen sprake van bijbehorende (planologische) beschermingszones en/of belangen van derden op dit punt.

<span id="page-32-2"></span>De aanwezigheid van kabels en leidingen met betrekking tot de nutsvoorzieningen in de omgeving is evident vanwege de ligging te midden van overige woonbebouwing. Bij het nader uitwerken van de aansluitingen, dient met de verschillende netwerkbeheerders contact te worden opgenomen.

### **6.3 Verkeer en parkeren**

Met betrekking tot onderhavige planontwikkeling dienen de (eventuele) gevolgen voor de verkeersstructuur alsmede het parkeren inzichtelijk te worden gemaakt.

#### **6.3.1 Verkeersstructuur**

<span id="page-32-3"></span>Ten behoeve van de ontsluiting van de nieuwe woning zal een nieuwe inritconstructie worden gerealiseerd op de Hoofdstraat.

#### **6.3.2 Parkeren**

<span id="page-32-4"></span>Ten aanzien van het aspect parkeren is het algemene beleid dat 2 parkeerplaatsen per (vrijstaande) woning beschikbaar dienen te zijn binnen de eigen perceelgrenzen.

<span id="page-33-0"></span>In casu wordt de nieuw te realiseren woning voorzien van een garage met lange oprit. De oprit is ruim voldoende lang (circa 12 meter lang gemeten vanaf de straat) voor het kunnen parkeren van (tenminste 2) voertuigen.

### **6.4 Waterhuishouding**

#### **6.4.1 Vierde Nota Waterhuishouding**

<span id="page-33-1"></span>In de Vierde Nota Waterhuishouding (NW4) is aangegeven dat het waterbeheer in Nederland gericht moet zijn op een veilig en goed bewoonbaar land met gezonde en veerkrachtige watersystemen, waarmee een duurzaam gebruik gegarandeerd blijft. Voor wat betreft het buitengebied stelt de Vierde Nota, dat met name aspecten als verdroging en beperking van emissies van bestrijdingsmiddelen van belang zijn. Waterkwaliteit staat daarmee in het buitengebied voorop.

### **6.4.2 Provinciaal beleid**

<span id="page-33-2"></span>De provincie Limburg kent ook als uitgangspunt dat verdroging zo veel mogelijk moet worden tegengegaan en dat de waterkwaliteit, met het oog op een duurzaam gebruik in de toekomst, erg belangrijk is. Verder sluit de provincie aan bij het beleid van de Vierde Nota Waterhuishouding om infiltratie van water in de bodem te bevorderen en water meer terug te brengen in stedelijk gebied. Binnen de waterbeheersplannen van Limburg is integraal waterbeheer een belangrijk begrip. Ook hier speelt verdroging en waterkwaliteit een belangrijke rol in het beleidsproces. Ter invulling van (specifiek) ecologische functies stelt het Waterschap onder andere dat, ter voorkoming van verdroging, grondwaterstanden (daar waar dat mogelijk is) verhoogd moeten worden door peilbeheer. Ook dient het rioleringsbeheer door gemeenten op en aan de aan watergangen en plassen toegekende functies, afgestemd te worden. Naast die ecologische functie dienen er ook mensgerichte hoofdfuncties ten behoeve van industrie of drinkwater ingepast te worden. Tevens dient er plaats te zijn voor mensgerichte nevenfuncties.

#### **6.4.3 Watertoets Waterschap Roer en Overmaas**

<span id="page-33-3"></span>Vanaf 1 november 2003 zijn de overheden wettelijk verplicht om alle ruimtelijke plannen, die van invloed zijn op de waterhuishouding, voor advies voor te leggen aan de waterbeheerders. Tot juli 2004 kwam het voor dat voor de watertoets verschillende waterbeheerders (waterschapsbedrijf, waterschap, provincie en Rijkswaterstaat) apart moesten worden benaderd. Die gaven dan afzonderlijke wateradviezen. Dat zorgde voor veel onduidelijkheid en papieren rompslomp. Daarom hebben de Limburgse waterbeheerders afgesproken om alle aanvragen in het hun betreffende gebied af te handelen via één loket: het zogenaamde watertoetsloket. Het loket is ondergebracht bij het waterschap.

Niet alle ruimtelijke plannen behoeven de watertoets te doorlopen. Daartoe heeft het waterschap een stroomschema, met daarbij behorende notitie ondergrens, opgesteld waaruit het toepassingsbereik van de watertoets blijkt. Ook zijn per gemeente waterkaarten opgesteld waaruit de verschillende waterbelangen op een bepaalde locatie zijn af te lezen. Aan de hand van de 'digitale watertoets' kunnen (ruimtelijke) plannen vervolgens voor advies worden voorgelegd aan het betreffende waterschap.

Onderhavige planontwikkeling is gelegen binnen het werkgebied van het Waterschap Roer en Overmaas. Uit raadpleging van de digitale watertoets blijkt dat het plangebied niet is gelegen in waterschapsbelangen.

Waterkaart digitale watertoets met aanduiding plangebied

Vanwege het feit dat niet meer dan 2.000 m2 (erf-/dak-)verharding wordt gerealiseerd binnen onderhavig plangebied, behoeft geen advies van het waterschap te worden verkregen. Volstaan kan worden met een melding. Betreffende melding is ingediend op 23 juni 2015 (**bijlage 6**).

#### **6.4.4 Afval- en hemelwater**

<span id="page-34-0"></span>Op welke wijze wordt omgegaan met het afval- en hemelwater binnen het onderhavige plangebied wordt hierna uiteengezet.

### **Afvalwater**

Het afvalwater als gevolg van onderhavige planontwikkeling zal worden geloosd op de gemeentelijke riolering van de gemeente Nuth. Vanuit milieuhygiënisch oogpunt is het afvoeren van afvalwater via de gemeentelijke riolering vereist en daarmee tevens de beste optie.

#### **Hemelwater van onverhard en semi-verhard terrein**

Het hemelwater dat valt op de onverharde en semi-verharde terreindelen binnen het plangebied zal, zonodig na beperkte oppervlakkige afstroming, rechtstreeks infiltreren in de bodem.

#### **Hemelwater (dak)verhardingen**

Het hemelwater dat valt op de nieuwe (dak)verharding zal worden opgevangen en worden afgevoerd naar een te realiseren infiltratievoorziening.

#### **Capaciteit hemelwatervoorziening**

Bij nieuwbouw dient 100% van het verharde oppervlak afgekoppeld te worden. De te realiseren infiltratievoorziening dient gedimensioneerd te worden op een extreme bui van t=25 (met een neerslaghoeveelheid van 35 millimeter) en van t=100 (met een neerslaghoeveelheid van 45 millimeter), met een noodoverlaat. De gevolgen van t=100 moeten in beeld worden gebracht en bij risico dienen er maatregelen te worden getroffen.

Uitgaande van het schetsplan d.d. 11-4-2012 van architect Planburo Lutteke, impliceert het bouwplan circa 190 m2 aan nieuwe dakverharding. Daarnaast zal sprake zijn van erfverharding (oprit, toegang tot de voordeur en terras) met een oppervlak van circa 90 m2 . Op basis van vorenstaande kan worden berekend hoeveel hemelwater bij extreme buien binnen de perceelsgrenzen dient te worden gebufferd, om vervolgens te kunnen infiltreren, als gevolg van het nu voorliggende bouwplan.

Om te beoordelen hoeveel hemelwater, afkomstig van de nieuw te realiseren dak- en erfverharding met betrekking tot de woning, moet worden afgevoerd, dient gerekend te worden met kengetallen van extreme buien eens in de 25 jaar (t = 25), met een neerslaghoeveelheid van 35 millimeter, en eens in de 100 jaar (t = 100), met een neerslaghoeveelheid van 45 millimeter.

Hierna wordt gerekend met een totaal verhard oppervlak binnen onderhavig plangebied van 300 m2 . De voor dit oppervlak benodigde capaciteit voor de infiltratievoorziening is als volgt:

|  | t=25  | : | 300 m2<br>x 35 mm= | 10,5 m3 |
|---|-------|---|--------------------|---------|
|  | t=100 | : | 300 m2<br>x 45 mm= | 13,5 m3 |

# **Uitwerking infiltratievoorziening**

De te hanteren norm is om bij nieuwbouw 100% van het verharde oppervlak af te koppelen. Gelet op de bestekstekeningen van het bouwplan wordt een infiltratie(kratten)systeem beoogd met een noodoverlaat naar de gemeentelijke riolering. Een infiltratievoorziening dient binnen 24 uur volledig te zijn leeggelopen.

Gezien de bodemgesteldheid ter plekke van het plangebied (deklaag van zwak zandige leem) zal het hemelwater moeizamer infiltreren, waardoor mogelijk de infiltratievoorziening niet binnen 24 uur leeg is. Daartoe zou het realiseren van een leegloopleiding middels een 'knijpconstructie' soelaas bieden. Bij een dergelijke constructie wordt het hemelwater in de infiltratiekratten gebufferd en vervolgens vertraagd afgevoerd naar de gemeentelijke riolering, waardoor de voorziening binnen 24 uur leeg is. In het kader van de aanvraag omgevingsvergunning activiteit bouwen dient berekend te worden wat de diameter van de leegloop moet zijn.

Verder dient de (nood)overlaat en/of leegloop van het hemelwaterafvoersysteem tot aan de perceelsgrens gescheiden te worden aangelegd en vlak voor de grens met het trottoir (in eigendom van de gemeente) weer te worden gekoppeld. Op deze manier is het mogelijk om – indien in de Hoofdstraat een gescheiden rioolstelsel wordt aangebracht – het hemelwater gescheiden af te voeren.

#### **Opvang schoon hemelwater**

In de hemelwatervoorziening dient enkel schoon hemelwater te worden opgevangen, waaraan geen verontreinigde stoffen worden toegevoegd. Uitloging bij infiltratie wordt voorkómen door alleen schoon hemelwater te infiltreren. Een infiltratievoorziening doet in dat opzicht tevens dienst als bodempassage, waarmee gezorgd wordt dat het hemelwater wordt ontdaan van (diffuse) verontreinigingen alvorens het infiltreert.

#### **Voorkomen van wateroverlast**

Door bij het bepalen van het bouwpeil en afschot hiermee rekening te houden, wordt voorkomen dat geen water in de te realiseren gebouwen kan vloeien. Daarnaast kan ten aanzien van wateroverlast voor derden worden gesteld dat hiervan geen sprake zal zijn.

#### **6.4.5 Conclusie**

<span id="page-36-1"></span><span id="page-36-0"></span>Gelet op vorenstaande uiteenzetting van het aspect waterhuishouding wordt geconcludeerd dat bij voorliggende planontwikkeling geen (hemel)waterproblemen behoeven te worden verwacht.

### **6.5 Natuur en landschap**

#### **6.5.1 Natuurnetwerk**

<span id="page-36-2"></span>Blijkens de kaart 'Natuur' van het POL2014 is onderhavig plangebied niet gelegen in de 'Goudgroene natuurzone', 'Zilvergroene natuurzone', 'Bronsgroene landschapszone' of 'Buitengebied'.

Uitsnede kaart 'Natuur' POL2014 met aanduiding plangebied

#### **6.5.2 Natura2000**

<span id="page-36-3"></span>Natura2000 is een Europees netwerk van beschermde natuurgebieden. In Natura2000 gebieden worden bepaalde diersoorten en hun natuurlijke leefomgeving beschermd door de biodiversiteit te behouden. Natura2000 gebieden worden beschermd door de 'Natuurbeschermingswet 1998'.

Het meest nabijgelegen Natura2000-gebied is het zuidelijk (circa 1,4 kilometer) gelegen 'Geuldal'. Op circa 2,1 kilometer oostelijk bevindt zicht het 'Geleenbeekdal'.

Kaart 'Veehouderijen en Natura2000' OvL2014 met aanduiding plangebied

#### **6.5.3 Conclusie natuur en landschap**

<span id="page-37-1"></span><span id="page-37-0"></span>Gelet op de ligging van onderhavig plangebied in een dorpskern, de afwezigheid van natuur- en landschapswaarden alsook de afstand ten opzichte van het Natura2000-gebied – in relatie tot de aard van de planontwikkeling – vormt het aspect natuur en landschap geen belemmeringen.

### **6.6 Flora en fauna**

#### **6.6.1 Flora- en faunawet**

<span id="page-37-2"></span>Op 1 april 2002 is de Flora- en faunawet in werking getreden. In deze wet zijn (onder andere) onderdelen uit de Europese Habitatrichtlijn en onder meer de Vogelrichtlijn, die de bescherming van soorten betreft, geïmplementeerd. De wet biedt ook het kader voor de bescherming van inheemse dier- en plantensoorten die geen bescherming genieten op grond van de Habitatrichtlijn.

De Flora- en faunawet richt zich op bescherming van circa 500 plant- en diersoorten. Het betreft alle inheemse zoogdieren (uitgezonderd de bruine rat, de zwarte rat en de huismuis), alle inheemse vogelsoorten, alle amfibieën en reptielen, een aantal vissoorten en enkel bij algemene maatregel van bestuur speciaal aangewezen plant- en diersoorten.

Uitgangspunt van de Flora- en faunawet is het 'nee, tenzij'-beginsel. Enkel voor een beperkt aantal handelingen kan op basis van artikel 75 van de Flora- en faunawet ontheffing worden verleend van de verboden uit artikel 8 t/m 11 van de wet. Voorwaarde is dat met de voorgenomen activiteit geen afbreuk wordt gedaan aan een gunstige staat van instandhouding van de soort.

Beschermde plant- en diersoorten worden, gelet op de Flora- en faunawet, in drie categorieën opgedeeld, met ieder eigen regels voor ontheffingen:

### **Algemene soorten**

Deze categorie is voor de meeste activiteiten vrijgesteld voor een ontheffingsaanvraag.

#### **Overige soorten**

Ook deze categorie is voor de meeste activiteiten vrijgesteld voor een ontheffingsaanvraag, mits wordt gehandeld volgens een door het Ministerie van Landbouw, Natuur en Voedselkwaliteit (LNV) goedgekeurde gedragscode. Voor ingrepen waarvoor geen goedgekeurde gedragscode bestaat, moet ten aanzien van verblijfplaatsen van beschermde soorten in deze categorie een ontheffing worden aangevraagd. Daarbij kan worden volstaan met een zogenaamde 'lichte toetsing'.

#### **Streng beschermde soorten**

Deze categorie betreft soorten die worden genoemd in bijlage IV van de Habitatrichtlijn of bijlage 1 van de AMvB artikel 75 van de Flora- en faunawet. Voor deze categorie wordt slechts in een beperkt aantal situaties een vrijstelling verleend. Voor bijlage 1 soorten wordt getoetst aan de volgende drie criteria, die tezamen de zogenaamde 'uitgebreide toets' vormen:

- 1. er wordt geen afbreuk gedaan aan de gunstige staat van instandhouding van de soort;
- 2. er is geen goed alternatief;
- 3. de activiteit past binnen één van navolgende belangen: onderzoek en onderwijs, repopulatie en herintroductie, bescherming van flora en fauna, veiligheid van luchtverkeer, volksgezondheid of openbare veiligheid, dwingende redenen van openbaar belang, voorkomen van ernstige schade aan vormen van eigendom, belangrijke overlast veroorzaakt door dieren, uitvoering van werkzaamheden in het kader van bestendig beheer en onderhoud in de land- en bosbouw, bestendig gebruik, uitvoering in het kader van ruimtelijke inrichting of ontwikkeling.

Als sprake is van een ontheffingsaanvraag in het kader van ruimtelijke inrichting of ontwikkeling, met betrekking tot streng beschermde soorten en/of vogels, dan geldt een vierde toetsingscriterium:

- 4. De werkzaamheden moeten zodanig worden uitgevoerd dat sprake is van 'zorgvuldig handelen'.
Ontheffing voor streng beschermde soorten uit bijlage IV van de Habitatrichtlijn kan worden verkregen op grond van de bepalingen in die richtlijn:

- a. bescherming van flora en fauna;
- b. volksgezondheid of openbare veiligheid;
- c. dwingende redenen van openbaar belang, met inbegrip van redenen van sociale of economische aard, en voor het milieu wezenlijk gunstige effecten.

Ontheffing voor vogels kan worden verkregen op grond van de belangen die zijn opgenomen in de Vogelrichtlijn:

- a. bescherming van flora en fauna;
- b. veiligheid van het luchtverkeer;
- c. volksgezondheid of openbare veiligheid.

#### **6.6.2 Natuurgegevens provincie Limburg**

<span id="page-39-0"></span>De provincie Limburg beschikt over diverse in kaart gebrachte natuurgegevens per kilometerhok. Het onderhavige plangebied zelf is – blijkens de provinciale natuurgegevens – niet gekarteerd, vanwege de ligging binnen bebouwd gebied.

#### **6.6.3 Conclusie flora en fauna**

<span id="page-39-1"></span>Gelet op de ligging van onderhavig plangebied te midden van gemengd gebied met bijbehorend (intensiever) gebruik, is de kans op aanwezigheid van beschermde flora en/of fauna nihil. Desalniettemin geldt te allen tijde de algemene zorgplicht ex artikel 2 van de Flora- en Faunawet. Dit houdt in, dat handelingen die niet noodzakelijk zijn met betrekking tot de voorgenomen ingreep en die nadelig zijn voor de in en om het plangebied eventuele voorkomende flora en fauna, achterwege moeten blijven.

# <span id="page-39-2"></span>**6.7 Duurzaamheid**

Duurzame stedenbouw verbreedt de aandacht naar meer aspecten dan alleen de verkaveling en ontsluiting. Duurzaamheid gaat ook om een zuinig ruimtegebruik, milieuvriendelijkheid, veilig verkeer en vervoer en natuur en rekening houden met het waterhuishoudingsysteem, omgevingsinvloeden, landschapsstructuren en landschapselementen.

Dit betekent in de praktijk dat gelet moet worden op het materiaalgebruik, de vormgeving, gebruik van alternatieve energiebronnen, compact bouwen, intensief ruimtegebruik en flexibel bouwen (levensloopbestendig).

Duurzaam bouwen heeft een volwaardige plaats in het ontwerp, het bouwen en beheren van de bebouwing. Tijdens de bouw kan door zuinig om te gaan met bouwmaterialen worden voorkomen dat er onnodig afval ontstaat.

Inmiddels is een convenant Duurzaam Bouwen door diverse partijen ondertekend, waarbij partijen zich verplichten de duurzaamheidmaatregelen uit de Nationale Pakketten Duurzaam Bouwen, uit te voeren. Bij de beoordeling van een vergunningaanvraag zal door de gemeente op de duurzaamheidaspecten worden getoetst.

# <span id="page-40-0"></span>**7 Uitvoerbaarheid**

De uitvoerbaarheid van de planontwikkeling dient in relatie tot de gemeentelijke financiën te zijn gewaarborgd. Daarbij dient ook te worden onderzocht of en in hoeverre de voorgenomen afwijkingen ten opzichte van het vigerende bestemmingsplan aanleiding kunnen geven tot aanspraken om planschade als bedoeld in artikel 6.1 van de Wet ruimtelijke ordening.

# <span id="page-40-1"></span>**7.1 Grondexploitatie**

#### **7.1.1 Algemeen**

<span id="page-40-2"></span>Afdeling 6.4 van de Wet ruimtelijke ordening draagt de titel 'Grondexploitatie'. In dit hoofdstuk wordt ingegaan op de mogelijkheden voor gemeenten (en ook provincie en Rijk indien deze als planwetgever optreden) om langs publiekrechtelijke weg eisen te stellen aan het in exploitatie brengen van gronden. Het gaat dan onder andere om eisen op het gebied van kostenverhaal, sociale woningbouw, particulier opdrachtgeverschap en fasering van de invulling van den openbare ruimte. Ook zijn in afdeling 6.4 Wro twee bepalingen opgenomen over de wijze waarop langs privaatrechtelijke weg eisen gesteld kunnen worden aan het in exploitatie brengen van gronden.

#### **7.1.2 Exploitatieplan**

<span id="page-40-3"></span>Afdeling 6.4 Wro beschrijft een publiekrechtelijk stelsel waarbinnen door gemeenten (en in voorkomend geval provincie of Rijk) eisen gesteld kunnen worden aan de grondexploitatie. Dit publiekrechtelijk instrumentarium is aanvullend van aard. Het primaat ligt bij vrijwillige civielrechtelijke afspraken. Deze civielrechtelijke afspraken worden gemaakt in hetzij een anterieure overeenkomst (er is nog geen exploitatieplan vastgesteld) hetzij een posterieure overeenkomst (er is al een exploitatieplan vastgesteld).

Artikel 6.12, lid 1 Wro bepaalt dat de gemeenteraad wordt verplicht om de gronden, waarop een bij algemene maatregel van bestuur aangewezen bouwplan is voorgenomen, een exploitatieplan op te stellen. Artikel 6.2.1 Besluit ruimtelijke ordening (Bro) geeft aan om welke bouwplannen het gaat.

Artikel 6.12, lid 2, sub c Wro bepaalt dat geen exploitatieplan behoeft de worden opgesteld indien het kostenverhaal anderszins is verzekerd middels een anterieure overeenkomst. In casu is tussen de initiatiefnemer van voorliggende planontwikkeling en de gemeente Nuth een zogenaamde 'kleine anterieure overeenkomst' gesloten.

### **7.2 Planschade**

<span id="page-40-4"></span>Artikel 6.1 Wet ruimtelijke ordening biedt de grondslag voor de vergoeding van zogenoemde planschade. Deze schadevergoeding wordt (in beginsel) door het college van burgemeester en wethouders van de betreffende gemeente toegekend aan degene die als gevolg van een planontwikkeling schade lijdt.

Artikel 6.4a Wro bepaalt dat de gemeente de mogelijkheid heeft om met een initiatiefnemer van een planontwikkeling een overeenkomst te sluiten. De strekking van dergelijke planschadeovereenkomst is dat de door derden geleden schade geheel (of gedeeltelijk) voor rekening komt van de initiatiefnemer, omdat de schade voortvloeit uit het op zijn of haar verzoek ten behoeve van een planontwikkeling wijzigen van het bestemmingsplan of verlenen van een omgevingsvergunning.

De gemeente Nuth heeft met de initiatiefnemer een overeenkomst afgesloten waarin (onder andere) het verhaal van planschade is opgenomen.

# <span id="page-42-0"></span>**8 Planstukken**

Het uitwerkingsplan 'Hoofdstraat ong. te Schimmert' van de gemeente Nuth bestaat uit voorliggende toelichting, regels en een verbeelding schaal 1:500.

# **8.1 Algemeen**

<span id="page-42-1"></span>Op 1 juli 2008 is de Wet ruimtelijke ordening (Wro) in werking getreden. Behalve een vernieuwd stelsel voor processen voor de ruimtelijke ordening in Nederland, worden met de inwerkingtreding van de Wro ook de resultaten van DURP (Digitale Uitwisseling in Ruimtelijke Processen) wettelijk verankerd. Dit houdt in dat nagenoeg alle instrumenten uit de Wro door bronhouders digitaal beschikbaar zijn, waardoor de bestemmingsplannen onderling vergelijkbaar worden. Hiervoor is het pakket 'RO Standaarden 2012' ontwikkeld, dat wettelijk is vastgelegd in de bij de Wro behorende 'Regeling standaarden ruimtelijke ordening'.

Vergelijkbaarheid van bestemmings- en inpassingsplannen wordt door de SVBP2012 (Standaard Vergelijkbare BestemmingsPlannen 2012) op drie manieren gerealiseerd:

- er is een begrippenkader gegeven dat in de plannen toegepast moet worden. Het gaat dan bijvoorbeeld om lijsten van bestemmingshoofdgroepen met mogelijke gebruiksdoelen, dubbelbestemmingen, aanduidingen, indeling van regels etc. Voor het hanteren van het begrippenkader is geen specifieke software vereist;
- er is een verplichte 'analoge verbeelding' voorgeschreven, hetgeen inhoudt de manier waarop het plan op papieren kaarten moet worden getoond. Er zijn dwingende regels inzake de opmaak van het plan. Voor het opmaken van plannen is in de praktijk speciale software benodigd;
- er is een verplichte 'digitale verbeelding' voorgeschreven, waarmee wordt gedoeld op het tonen van het plan in een digitale omgeving (website).

Vanaf 1 januari 2010 dient een bestemmingsplan digitaal raadpleegbaar en uitwisselbaar te zijn. Ook voor wijzigings- en uitwerkingsplannen geldt dat deze digitaal beschikbaar moeten worden gesteld.

# **8.2 Toelichting, regels en verbeelding**

<span id="page-42-2"></span>Voorliggend uitwerkingsplan bestaat uit een toelichting, regels en een verbeelding. De regels en verbeelding vormen tezamen het juridisch bindende gedeelte van het uitwerkingsplan. Beide planonderdelen dienen in onderling verband te worden bezien. De regels en de verbeelding zijn namelijk onlosmakelijk met elkaar verbonden, aangezien op de verbeelding de bestemmingen visueel zijn weergegeven en de regels onder andere het gebruik en de bouwmogelijkheden bij deze bestemmingen geven.

### **8.2.1 Toelichting**

<span id="page-43-0"></span>De toelichting van het uitwerkingsplan heeft geen rechtskracht, maar is wel een belangrijk onderdeel van het totale plan. De toelichting geeft namelijk een weergave van de beweegredenen, de onderzoeksresultaten en de beleidsuitgangspunten zoals deze aan het uitwerkingsplan ten grondslag liggen. Tot slot is de toelichting een belangrijk hulpmiddel bij de interpretatie van het uitwerkingsplan.

### **8.2.2 Regels**

<span id="page-43-1"></span>Conform de SVBP2012 dienen de regels van een bestemmingsplan volgens een bepaalde opbouw te worden opgesteld, waarbij opgemerkt dient te worden dat niet elk bestemmingsplan alle elementen van navolgende opbouw bevat:

- Hoofdstuk 1: Inleidende regels
	- o Begrippen
	- o Wijze van meten
- Hoofdstuk 2: Bestemmingsregels
	- o Bestemmingen
	- o Voorlopige bestemmingen
	- o Uit te werken bestemmingen
	- o Dubbelbestemmingen
- Hoofdstuk 3: Algemene regels
	- o Anti-dubbeltelregel
	- o Algemene bouwregels
	- o Algemene gebruiksregels
	- o Algemene aanduidingsregels
	- o Algemene afwijkingssregels
	- o Algemene wijzigingsregels
	- o Verwerkelijking in de naaste toekomst
	- o Algemene procedureregels
	- o Overige regels
- Hoofdstuk 4: Overgangs- en slotregels
	- o Overgangsrecht
	- o Slotregel

De regels van de verschillende bestemmingen worden als volgt opgebouwd, waarbij eveneens geldt dat een bestemmingsregel niet alle elementen hoeft te bevatten:

- Bestemmingsomschrijving
- Bouwregels
- Nadere eisen
- Afwijken van de bouwregels
- Specifieke gebruiksregels
- Afwijken van de gebruiksregels
- Omgevingsvergunning voor het uitvoeren van werken of werkzaamheden
- Omgevingsvergunning voor het slopen van een bouwwerk
- Wijzigingsbevoegdheid

Vorenstaande gestandaardiseerde opbouw is gehanteerd bij het opstellen van de regels behorende bij voorliggend uitwerkingsplan. Daarbij is qua inhoud van de juridische regeling aansluiting gezocht bij het bestemmingsplan 'Kern Schimmert'.

#### **8.2.3 Verbeelding**

<span id="page-44-0"></span>De 'vroegere' plankaart wordt in het kader van het huidige planologische regime aangeduid als 'verbeelding'. Op een verbeelding wordt de grens van het plangebied weergegeven waarbinnen onder meer de verschillende (dubbel)bestemmingen, bouwvlakken en bouw-/functie- /maatvoeringsaanduidingen (en de ligging daarvan) visueel zijn weergegeven.

De verbeelding met betrekking tot voorliggend uitwerkingsplan is ingetekend op schaal 1:500.

Verder voorziet bijbehorende verbeelding in de naam van voorliggend uitwerkingsplan en een tekeningnummer. Dit zijn verplichtingen in het kader van de nieuwe Wet ruimtelijke ordening.

De verbeelding is direct (juridisch) verbonden met de bijbehorende regels. In deze regels worden de condities en voorwaarden gesteld behorende bij de verschillende bestemmingen.

# <span id="page-46-0"></span>**9 Vooroverleg, inspraak en formele procedure**

# **9.1 Inleiding**

<span id="page-46-1"></span>De procedure voor vaststelling van een uitwerkingsplan zijn door de wetgever geregeld. Aangegeven is dat tussen gemeente en verschillende instanties overleg over het plan moet worden gevoerd alvorens een ontwerp uitwerkingsplan ter visie kan worden gelegd. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven. Pas daarna kan de wettelijke procedure met betrekking tot vaststelling van het uitwerkingsplan van start gaan.

### **9.2 Vooroverleg**

<span id="page-46-2"></span>Artikel 3.1.1 Besluit ruimtelijke ordening (Bro) bepaalt dat burgemeester en wethouders bij de voorbereiding van een bestemmingsplan, waar nodig, overleg plegen andere betrokken overheden en overheidsdiensten (wettelijke adviseurs). Daarbij moet worden gedacht aan naburige gemeenten, het waterschap, en de diensten van het Rijk en de provincie. Overleg met het waterschap is altijd verplicht, terwijl het tot de verantwoordelijkheid van de gemeente behoort om te beoordelen of overleg met de desbetreffende diensten van het Rijk en de provincie nodig is. Artikel 3:6 van de Algemene wet bestuursrecht (Awb) is van overeenkomstige toepassing.

De bedoeling van dit vooroverleg is voornamelijk om de opstellers van het plan tijdig de mogelijkheid te geven het plan desgewenst aan opmerkingen van andere overheden aan te passen.

Voorliggende planontwikkeling behoeft door de gemeente in het kader van artikel 3.1.1 Bro niet te worden voorgelegd voor advies aan de provincie. Zulks op basis van het Provinciaal Blad van Limburg 2009/9 'Uitzonderingenlijst (op basis van Bro artikelen 3.1.1 lid 2 en 5.1.1 lid 2)'. Onder 1, sub a, wordt aangegeven dat geen vooroverleg behoeft te worden gepleegd binnen (onder andere) perspectief P6 voor 'het bouwen van één of meerdere woningen met daaraan inherente voorzieningen binnen de op basis van het POL aangewezen contour om een woonkern dan wel bij het ontbreken van een dergelijke contour binnen de op de POL-kaart aangegeven gebieden Plattelandskern (P6) en Stedelijke bebouwing (P9), voor zover deze passen binnen de regionale woonvisie/het regionale woningbouwprogramma dan wel het overzicht van woningbouwplannen waarmee GS hebben ingestemd'.

### **9.3 Inspraak**

<span id="page-46-3"></span>Ingevolge artikel 1.3.1 Besluit ruimtelijke ordening dienen burgemeester en wethouders te besluiten en te publiceren of er terinzagelegging van het bestemmingsplan plaatsvindt, of er zienswijzen kunnen worden ingediend en of een onafhankelijke adviesinstantie advies uitbrengt. Ook is in voornoemd artikel bepaald dat het voornemen tot het voorbereiden van een bestemmingsplan, waarbij geen MER wordt opgesteld, dient te worden gepubliceerd conform artikel 3:12, lid 1 en 2

van de Algemene wet bestuursrecht en langs elektronische weg. De gemeente Nuth heeft kenbaar gemaakt dat geen voorontwerp van voorliggend uitwerkingsplan ter inzage behoeft te worden gelegd.

# **9.4 Formele procedure**

#### **9.4.1 Algemeen**

<span id="page-47-1"></span><span id="page-47-0"></span>De wettelijke (formele) procedure voor een uitwerkingsplan, die circa 18 weken in beslag neemt, bestaat uit navolgende stappen:

- 1. **Openbare kennisgeving** van het ontwerp uitwerkingsplan.
- 2. **Ter inzage legging** van het ontwerp uitwerkingsplan met alle bijbehorende stukken gedurende 6 weken. Tevens wordt de bekendmaking toegezonden aan Gedeputeerde Staten, belanghebbenden en betrokken Rijksdiensten.
- 3. Gedurende de termijn van ter inzage legging kan een ieder **zienswijzen** naar voren brengen.
- 4. **Vaststelling** van het uitwerkingsplan door het college van burgemeester en wethouders binnen 8 weken.
- 5. Algemene **bekendmaking** van het uitwerkingsplan door ter inzage legging met voorafgaande kennisgeving en toezending van het besluit tot vaststelling aan Gedeputeerde Staten en betrokken Rijksdiensten, Waterschappen en gemeenten: binnen 2 weken dan wel, indien Gedeputeerde Staten of de inspecteur zienswijzen hebben ingebracht of het uitwerkingsplan gewijzigd is vastgesteld, binnen 6 weken na vaststelling.
- 6. Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden.
- 7. **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om voorlopige voorziening is ingediend bij de Voorzitter van de Afdeling bestuursrechtspraak van de Raad van State.

# **9.4.2 Zienswijzen**

<span id="page-47-2"></span>Het ontwerp van voorliggend uitwerkingsplan heeft vanaf 20 november 2015 tot en met 1 januari 2016 voor zienswijzen ter visie gelegen. Gedurende deze termijn zijn geen zienswijzen ingekomen.

# <span id="page-48-0"></span>**Bijlagen**

- 1. Rapportage verkennend bodemonderzoek (Aelmans ECO, rapportnr.: 12/03051/V/E/HW, d.d. 22- 6-2012);
- 2. Rapportage akoestisch onderzoek wegverkeerslawaai (Aelmans ROM, rapportnr.: 12/25858/B/M/JZ, d.d. 11-5-2012);
- 3. Rapportage akoestisch onderzoek gevelwering (M&A Milieuadviesbureau B.V., rapportnr.: 212- SHo19-gi-v1, d.d. 3-7-2012);
- 4. Besluit hogere grenswaarden (Wet geluidhinder) d.d. 24 oktober 2012;
- 5. Rapportage archeologisch onderzoek (Archeopro, rapportnr. 15175, d.d. 10 november 2015);
- 6. Stukken melding digitale watertoets d.d. 23-6-2015 (dossiercode: 20150623-58-11153).