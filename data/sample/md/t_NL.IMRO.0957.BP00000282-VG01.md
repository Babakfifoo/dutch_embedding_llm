### **Bestemmingsplan**

- onderdeel Toelichting -

Hoofdstraat Merum 2 woningen

Gemeente Roermond

### **Bestemmingsplan**

### Hoofdstraat Merum 2 woningen

Gemeente Roermond

| Onderdeel:     | Toelichting                              |
|----------------|------------------------------------------|
| IDN-nummer:    | NL.IMRO.0957.BP00000282-VG01             |
| Rapportnummer: | M154672.001.002/FSC                      |
| Opdrachtgever: | Melpro BV en BeWo BV; de heer H. Wolters |
| Opsteller:     | ing. F.H.M. Schreurs                     |
| Status:        | vastgesteld                              |
| Datum:         | 22 december 2016                         |

### Aelmans Ruimte, Omgeving & Milieu BV

Kerkstraat 4 Kerkstraat 2 6367 JE Voerendaal 6095 BE Baexem T (045) 575 32 55 T (0475) 459 260

Lindestraat 48 5721 XP Asten T (0493) 690 944

info@aelmans.com www.aelmans.com

KvK 14091320 BTW 8170.53.189.B.01 Bankrekening 11.52.94.244 BIC RABONL2U IBAN NL06 RABO 0115 2942 44

 Op onze dienstverlening zijn de algemene voorwaarden van Aelmans Ruimte, Omgeving & Milieu BV van toepassing die u vindt op www.aelmans.com

| 1 | Inleiding<br>5                 |                            |                                                                                                    |    |  |
|---|--------------------------------|----------------------------|----------------------------------------------------------------------------------------------------|----|--|
|   | 1.1                            |                            | Aanleiding planherziening 5                                                                        |    |  |
|   | 1.2                            |                            | Ligging, begrenzing en juridische status van het plangebied5                                       |    |  |
|   | 1.3                            |                            | Leeswijzer6                                                                                        |    |  |
| 2 |                                |                            |                                                                                                    | 7  |  |
|   | Plangebied en planontwikkeling |                            |                                                                                                    |    |  |
|   |                                | 2.1<br>Ligging plangebied7 |                                                                                                    |    |  |
|   | 2.2                            | Beoogde planontwikkeling 9 |                                                                                                    |    |  |
|   | 2.3                            | Ruimtelijke effecten 10    |                                                                                                    |    |  |
|   | 2.4                            |                            | Duurzaamheid 11                                                                                    |    |  |
| 3 | Beleid                         |                            |                                                                                                    | 13 |  |
|   | 3.1                            |                            | Rijksbeleid13                                                                                      |    |  |
|   |                                | 3.1.1                      | Structuurvisie Infrastructuur en Ruimte  13                                                        |    |  |
|   |                                | 3.1.2                      | Conclusie Rijksbeleid  14                                                                          |    |  |
|   | 3.2                            |                            | Provinciaal beleid 14                                                                              |    |  |
|   |                                | 3.2.1                      | Provinciaal Omgevingsplan Limburg 2014 14                                                          |    |  |
|   |                                | 3.2.2                      | Omgevingsverordening Limburg 2014 15                                                               |    |  |
|   | 3.2.3                          |                            | Milieubeschermingsgebieden 16                                                                      |    |  |
|   | 3.2.4                          |                            | Limburgs Kwaliteitsmenu  16                                                                        |    |  |
|   |                                | 3.2.5                      | Conclusie provinciaal beleid  16                                                                   |    |  |
|   | 3.3                            |                            | Regionaal beleid 17                                                                                |    |  |
|   |                                | 3.3.1                      | Structuurvisie Wonen, Zorg en Woonomgeving Midden Limburg.  17                                     |    |  |
|   | 3.4                            |                            | Gemeentelijk beleid 17                                                                             |    |  |
|   |                                | 3.4.1                      | Vigerend bestemmingsplan 17                                                                        |    |  |
|   |                                | 3.4.2                      | Structuurvisies 18                                                                                 |    |  |
| 4 |                                |                            | Omschrijving deelaspecten                                                                          | 23 |  |
|   | 4.1                            |                            | Milieu23                                                                                           |    |  |
|   |                                | 4.1.1                      | Bodem Indien sprake is van een planologische functiewijziging, dient te worden bezien of de        |    |  |
|   |                                |                            | milieuhygiënische kwaliteit van de bodem ter plaatse geschikt is voor het voorgenomen gebruik.  23 |    |  |
|   | 4.1.2                          |                            | Geluid  24                                                                                         |    |  |
|   | 4.1.3                          |                            | Luchtkwaliteit  26                                                                                 |    |  |
|   |                                | 4.1.4                      | Milieuzonering 27                                                                                  |    |  |
|   | 4.2                            |                            | Externe veiligheid 28                                                                              |    |  |
|   | 4.3                            |                            | Waterhuishouding32                                                                                 |    |  |

|   |       | 4.3.1 | Vierde Nota Waterhuishouding 32                 |    |
|---|-------|-------|-------------------------------------------------|----|
|   |       | 4.3.2 | Provinciaal beleid  33                          |    |
|   |       | 4.3.3 | Watertoets Waterschap Roer en Overmaas 33       |    |
|   | 4.4   |       | Archeologie35                                   |    |
|   | 4.5   |       | Cultuurhistorie36                               |    |
|   | 4.6   |       | Flora en Fauna 37                               |    |
|   |       | 4.6.1 | Algemeen 37                                     |    |
|   | 4.6.2 |       | Natuurgegevens provincie Limburg 37             |    |
|   | 4.6.3 |       | Gebiedsbescherming  37                          |    |
|   |       | 4.6.4 | Conclusie flora en fauna  37                    |    |
|   | 4.7   |       | Natuur en landschapswaarden38                   |    |
|   | 4.8   |       | Verkeer en infrastructuur38                     |    |
|   |       | 4.8.1 | Ontsluiting en verkeer aantrekkende werking  38 |    |
|   |       | 4.8.2 | Parkeren  38                                    |    |
|   | 4.9   |       | Kabels en leidingen39                           |    |
| 5 |       |       | Juridische planopzet                            | 41 |
|   | 5.1   |       | Planvorm 41                                     |    |
|   |       | 5.1.1 | Verbeelding  41                                 |    |
|   |       | 5.1.2 | Regels  42                                      |    |
| 6 |       |       | Uitvoerbaarheid                                 | 45 |
|   | 6.1   |       | Economische uitvoerbaarheid en kostenverhaal45  |    |
|   | 6.2   |       | Maatschappelijke uitvoerbaarheid45              |    |
|   |       | 6.2.1 | Overleg ex artikel 3.1.1. Bro  46               |    |
|   |       | 6.2.2 | Inspraak  46                                    |    |
|   |       | 6.2.3 | Procedure  46                                   |    |
|   |       |       |                                                 |    |

### <span id="page-6-0"></span>**1 Inleiding**

### **1.1 Aanleiding planherziening**

<span id="page-6-1"></span>Initiatiefnemer (de combinatie Melpro BV en BeWo BV) is voornemens om 2 woningen te realiseren aan de Hoofdstraat ongenummerd te Merum.

De locatie is kadastraal bekend als gemeente Herten, sectie C, nummer 3488. Het betreft een braakliggend terrein binnen de bebouwde kom van Merum met een oppervlakte van 4.847 m2 . Conform het bestemmingsplan Herten, vastgesteld d.d. 27-09-2014, rust op deze kavel de bestemming 'Woongebied'.

Op 6 november 2006 is voor deze locatie, met toepassing van de toenmalige artikel 19 WROprocedure, een bouwvergunning verleend voor de bouw van drie vrijstaande woningen. Op grond van de in 2006 verleende vergunning kunnen de drie woningen ook daadwerkelijk worden gerealiseerd. De drie woningen zijn tot heden echter niet gebouwd, omdat de vraag in de markt stagneerde vanwege de crisis. Ook een ander principeplan voor meerdere woningen is niet doorgegaan, omdat daar in de markt uiteindelijk geen belangstelling voor bleek te zijn.

Voor een deel van de betreffende locatie heeft zich nu echter een serieuze koper gemeld. Deze wil op circa 3.035 m2 van de locatie één woning bouwen. Deze woning zal bestaan uit een hoofdgebouw met aan beide zijden een bijgebouw. De woning wordt zodanig ontworpen dat deze op termijn ook geschikt is voor 'zorg aan huis' (mantelzorg). Dit is een concrete behoefte en voorwaarde voor de aankoop vanuit de kopende partij.

Omdat het aantal woningen (van 3 naar 2 stuks) en ook de vormgeving van de woningen wijzigt, moet dit worden gezien als een wijziging van de eerder verleende vergunning voor de bouw van drie woningen. Daardoor is formeel sprake van een nieuw bouwplan. Om het planvoornemen mogelijk te maken moet een nieuw bestemmingplan (postzegelplan) worden opgesteld.

#### <span id="page-6-2"></span>**1.2 Ligging, begrenzing en juridische status van het plangebied**

Onderhavig bestemmingsplan richt zich op de locatie Hoofdstraat ongenummerd te Merum. Het plangebied is gelegen tussen de Hoofdstraat en Merumerbroekweg, aan de zuidwestzijde van Merum.

De betreffende kavel is kadastraal bekend als gemeente Herten, sectie C, nummer 3488. Het plangebied wordt begrensd door de Hoofdstraat en door de woonpercelen aan de Hoofdstraat 34 en 40 en Merumerbroekweg 2 en 6.

De locatie ligt binnen het bestemmingsplan 'Herten' en heeft de bestemming 'Woongebied'. Tevens geldt de dubbelbestemming 'Waarde-Archeologisch historische kern'. Binnen de geldende bestemming ter plaatse is de realisatie van 2 woningen niet mogelijk.

Uitsnede topografische kaart met aanduiding plangebied

<span id="page-7-0"></span>In onderhavig bestemmingsplan wordt de gewenste ontwikkeling van het gebied juridisch – planologisch vastgelegd.

#### **1.3 Leeswijzer**

In hoofdstuk 2 wordt eerst ingegaan op het planvoornemen. In hoofdstuk 3 wordt ingegaan op het (vigerend) overheidsbeleid. In hoofdstuk 4 worden de deelaspecten beschreven en wordt ingegaan op de resultaten van de onderzoeken, die ten behoeve van het planvoornemen zijn uitgevoerd. Ten slotte komen in de hoofdstukken 5 en 6 de juridische planopzet, de uitvoerbaarheid en de planprocedure aan de orde.

# <span id="page-8-0"></span>**2 Plangebied en planontwikkeling**

<span id="page-8-1"></span>In dit hoofdstuk worden het plangebied, de huidige situatie en het project beschreven. Tevens wordt in dit hoofdstuk ingegaan op de ruimtelijke effecten van het project.

#### **2.1 Ligging plangebied**

Het plangebied ligt aan de Hoofdstraat. Dit is in noordelijke richting de doorgaande weg naar Herten en in zuidelijke richting gaat deze over naar de Schepersweg, alwaar je in zuidoostelijke richting uitkomt op de rotonde van de Rijksweg N271. Vanaf deze rotonde kun je via de N271 in noordelijke richting naar Roermond of in zuidelijke richting naar Linne. Rechtdoor over de rotonde ligt binnen ca. 200 meter afstand de A73 en kun je over de A73 weer verder in noordelijke of zuidelijk richting. De ontsluiting van het plangebied is dus goed te noemen.

Luchtfoto met aanduiding plangebied

In noord-westelijke richting ligt op ca. 350 meter afstand van het plangebied de Oolderplas en op ca. 400 meter in zuidwestelijke richting ligt de rivier de Maas. Het plangebied ligt op een hoog terras en is ca. 3 meter hoger gelegen dan de Merumerbroekweg.

De bestaande situatie wordt weergegeven aan de hand van navolgende kaartjes en foto's.

Kadastrale aanduiding plangebied

Foto bestaande situatie vanaf kruising Gerbergaweg-Hoofdstraat in noordwestelijke richting

Foto bestaande situatie vanaf Hoofdstraat in zuidwestelijke - westelijke richting

Foto bestaande situatie vanaf Hoofdstraat (nabij nr. 34) in zuid-zuidwestelijke richting

#### <span id="page-10-0"></span>**2.2 Beoogde planontwikkeling**

Het planvoornemen bestaat uit de realisatie van 2 woningen op een perceel waarop in 2006 al drie woningen vergund werden. Door de marktontwikkelingen zijn deze woningen tot heden niet gebouwd. Vanwege een potentiële koper, wordt het perceel nu opgedeeld in twee bouwpercelen, waarvan één bouwperceel met een oppervlakte van ca. 3035 m2 (t.b.v. de koper) en het ander bouwperceel een oppervlakte van ca. 1.807 m2. .

Vanuit stedenbouwkundig oogpunt wordt het aantal bouwtitels dus teruggebracht van drie naar twee. De totaal op de bouwlocatie te realiseren bouwmassa blijft ongeveer gelijk aan de bouwmassa conform het bouwplan uit 2006.

De exacte bouwvorm en details liggen nog niet vast, maar de woning wordt in ieder geval voorzien van een hoofdgebouw met aan weerszijden een bijgebouw. Tevens is het de concrete behoefte en voorwaarde van de koper om de woning zodanig te ontwerpen dat deze op termijn ook geschikt is voor zorg in en aan huis.

De aanduiding zoals opgenomen in de verbeelding, zie onderstaand plaatje, geeft een indicatie weer van het bouwplan en de situering van het hoofdgebouw. Qua maatvoering zal worden voldaan aan de eisen zoals deze zijn opgenomen in de regels behorende bij dit bestemmingsplan. Verder kan op eigen terrein worden voorzien in voldoende parkeergelegenheid (conform nota parkeernormen 2014).

<span id="page-11-0"></span>Planvoornemen plangebied met situering beide woningen

#### **2.3 Ruimtelijke effecten**

De woningen dienen te passen binnen het dorpse karakter van Merum in het algemeen en die van de Hoofdstraat in het bijzonder. Door het planvoornemen neemt nu het aantal in 2006 vergunde woningen vanuit stedenbouwkundig oogpunt af van 3 naar 2. De gewenste bijgebouwen worden daarbij direct grenzend aan het hoofdgebouw gerealiseerd.

De visuele c.q. ruimtelijke effecten van het project op de omgeving zullen daarom minder groot zijn dan volgens het plan van 2006 waarvoor toen vergunning is verleend. Door de nu geplande woningen vervolgens zodanig op het perceel te situeren zoals in bovenstaande figuur is weergegeven, blijft het huidige dorpskarakter alsook het karakter van de Hoofdstraat aldaar behouden.

De directe relatie met de Hoofdstraat wordt beperkt door de aanwezige bomen en struiken die het plangebied afschermen van de Hoofdstraat.

Indirect wordt de relatie met de Hoofdstraat juist ook door de aanwezige groenopstand langs de Hoofdstraat vorm gegeven. De aanwezige bomen en struiken langs de grens van het plangebied vormen een voortzetting van het aanwezige groen langs het zuidelijker gelegen deel van de Hoofdstraat. Dit groen wordt vorm gegeven door bomen en struiken in de openbare ruimte en door ca. 2 meter hoge, lange haag op het terrein van de voormalige boerderij aan de zuidzijde.

Het groene karakter wordt vorm gegeven door de bestaande groenelementen zoveel mogelijk te behouden en extra aandacht te besteden aan de steilrand die de westelijke grens vormt van het plangebied. De steilrand met bomen en struiken schermt het plangebied af van zowel het open landschap als het aan de voet van de steilrand gelegen woonperceel. Vanwege de landschappelijke en natuurlijke waarde zal deze steilrand behouden blijven.

Het westelijke woonperceel aan de Merumerbroekweg ligt ca. 3 meter lager dan het plangebied en wordt deels afgeschermd door de steilrand met houtwal. De zuidelijk en noordelijk gelegen woonpercelen worden eveneens al afgeschermd door eigen hagen van ca 2 meter. Aan deze afschermingen zal door het planvoornemen niets wijzigen. Het in stand houden van een goed woonen leefklimaat op de aanliggende woonpercelen als op het plangebied zelf zal in acht worden genomen. Het gaat hierbij om de aspecten privacy en uitzicht. Gezien de afstanden van de woningen t.o.v. de bestaande bebouwing is hier in stedenbouwkundig opzicht rekening mee gehouden door de lengte van de zichtlijnen.

<span id="page-12-0"></span>Kortom, als gevolg van onderhavig planvoornemen zijn de ruimtelijke effecten beperkt te noemen en ruimtelijk aanvaardbaar.

#### **2.4 Duurzaamheid**

De gemeente Roermond heeft op 29 januari 1998 het convenant 'Duurzaam Bouwen Gewest Midden-Limburg' ondertekend. Doel van het convenant is afspraken te maken tussen samenwerkende gemeenten, woningcorporaties en het bouwbedrijfsleven over de invoering van duurzaam bouwen bij (ver)bouwprojecten, zowel op het niveau van het gebouw als het stedenbouwkundig niveau. Het convenant verplicht de betrokken partijen om maatregelen te nemen die de uitvoering van het gestelde in het convenant bevorderen en gezamenlijk de milieubelasting als gevolg van bouwactiviteiten zoveel mogelijk te beperken.

Duurzame stedenbouw verbreedt de aandacht naar meer aspecten dan alleen de verkaveling en ontsluiting. Duurzaamheid gaat ook om een zuinig ruimtegebruik, milieuvriendelijkheid, veilig verkeer en vervoer en natuur en rekening houden met het waterhuishoudingsysteem, omgevingsinvloeden, landschapsstructuren en landschapselementen.

Dit betekent in de praktijk dat gelet moet worden op het materiaalgebruik, de vormgeving, gebruik van alternatieve energiebronnen, compact bouwen, intensief ruimtegebruik en flexibel bouwen (levensloopbestendig).

Duurzaam bouwen heeft een volwaardige plaats in het ontwerp, het bouwen en beheren van de bebouwing. Tijdens de bouw kan door zuinig om te gaan met bouwmaterialen worden voorkomen dat er onnodig afval ontstaat.

De nieuwbouw in onderhavig plangebied wordt gesitueerd tussen en nabij bestaande bebouwing. In plaats van de eerder vergunde drie woningen worden nu twee woningen gebouwd. Vanuit de Hoofdstraat is de locatie goed bereikbaar. In het kader van de toekomstige bouwplanuitwerking wordt bekeken in hoeverre duurzame bouwmaterialen toegepast kunnen worden.

# <span id="page-14-0"></span>**3 Beleid**

In dit hoofdstuk wordt ingegaan op het Rijks-, provinciale en gemeentelijke beleid. Het Rijksbeleid wordt besproken aan de hand van de Structuurvisie Infrastructuur en Ruimte. Voor de beschrijving van het provinciale beleid is gebruik gemaakt van het Provinciaal Omgevingsplan Limburg 2014 (POL) en de Omgevingsverordening Limburg (OvL). Het gemeentelijke beleid is ontleend aan het bestemmingsplan 'Herten' en de van toepassing zijnde structuurvisie(s).

#### <span id="page-14-1"></span>**3.1 Rijksbeleid**

#### **3.1.1 Structuurvisie Infrastructuur en Ruimte**

<span id="page-14-2"></span>Het voorliggende plan is, voor zover mogelijk, getoetst aan de Structuurvisie Infrastructuur en Ruimte. In deze structuurvisie is de toekomstvisie van het kabinet met betrekking tot onder andere de ruimtelijke ordening uiteen gezet.

De structuurvisie beschrijft de principes voor de ruimtelijke inrichting in Nederland. Hierbij dient rekening gehouden te worden met de beoogde ambities tot en met 2040. In de structuurvisie worden de hoofdlijnen van het beleid aangegeven, waarbij de nationale ruimtelijke hoofdstructuur van Nederland een grote rol speelt.

In deze structuurvisie wordt benadrukt dat het van het grootste belang is dat de concurrentiepositie van Nederland verbetert. Hiertoe is het van belang dat ruimtelijke ontwikkelingen mogelijk zijn. Het Rijk heeft drie hoofddoelen geformuleerd, te weten:

- het vergroten van de concurrentiekracht van Nederland;

- het verbeteren, in stand houden en ruimtelijk zekerstellen van de bereikbaarheid;
- het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Om de regeldruk te verlagen heeft het kabinet besloten dat de ruimtelijke afwegingen zo dicht mogelijk bij de burger plaats moet vinden. Daarom zal er op basis van de Structuurvisie Infrastructuur en Ruimte naar gestreefd worden om zoveel mogelijk verantwoordelijkheden bij de gemeenten en provincies onder te brengen. Het Rijk zal zeer terughoudend, en met name achteraf, bij het toezicht betrokken zijn.

Er zijn echter wel enkele ontwikkelingen waarbij het Rijk bij voorbaat al aangeeft dat er een rijksverantwoordelijkheid aan de orde kan zijn. Een rijksverantwoordelijkheid kan aan de orde zijn indien een onderwerp nationale baten/lasten heeft en de doorzettingsmacht van provincies en gemeenten overstijgt. Voorbeelden hiervan zijn ruimte voor militaire activiteiten en opgaven in de stedelijke regio's rondom de mainports, brainport en greenports. Maar ook onderwerpen waarover internationale verplichtingen of afspraken zijn aangegaan. Bijvoorbeeld voor biodiversiteit, duurzame energie of werelderfgoed. Daarnaast kunnen ook onderwerpen die provincie- of landgrensoverschrijdend of een hoog afwentelingsrisico kennen een rijksverantwoordelijkheid zijn.

Ontwikkelingen die niet onder het bovenstaande vallen zullen in principe alleen achteraf gecontroleerd worden door het Rijk. Rijkswaterstaat en de ministeries van Defensie en EL&I zullen als direct belanghebbenden wel de plannen vooraf blijven beoordelen.

De structuurvisie streeft een zorgvuldige en transparante besluitvorming bij alle ruimtelijke plannen na. Hiertoe is in de structuurvisie een ladder voor duurzame verstedelijking ontwikkeld. De invulling van deze ladder wordt overgelaten aan de gemeenten en provincies. Zolang de ontwikkeling de rijksbeleidsdoeleinden niet frustreert, is er een grote mate van vrijheid voor de decentrale overheden. In subparagraaf 3.2.2 wordt nader ingegaan op deze ladder van duurzame verstedelijking.

Het Rijk streeft met het opstellen van de structuurvisie een goed werkende woningmarkt in Nederland na. Dit wil zeggen dat er qua omvang, kwaliteit en differentiatie een goede balans dient te zijn. Bovendien dient er ruimte te zijn voor het in stand houden van de bereikbaarheid van Nederland en dient er rekening gehouden te worden met het behoud van de natuur.

<span id="page-15-0"></span>Aangezien voorliggend plan de rijksbeleidsdoeleinden niet frustreert, wordt geconcludeerd dat onderhavige planontwikkeling past binnen het voorgestane Rijksbeleid.

#### **3.1.2 Conclusie Rijksbeleid**

<span id="page-15-1"></span>Gelet op vorenstaande wordt geconcludeerd dat onderhavige planontwikkeling niet in strijd is met het voorgestane Rijksbeleid.

#### **3.2 Provinciaal beleid**

#### **3.2.1 Provinciaal Omgevingsplan Limburg 2014**

<span id="page-15-2"></span>Provinciale Staten van Limburg hebben op 12 december 2014 het Provinciaal Omgevingsplan Limburg 2014 (POL2014) vastgesteld. Dit betreft een integrale herziening van het (voorafgaande) POL2006. In het POL2014 is de provincie opgedeeld in zoneringen.

Onderhavig plangebied is gelegen binnen de zonering 'Overig bebouwd gebied'

#### *- Overig bebouwd gebied*

Het 'overig bebouwd gebied' betreft gemengde woon-/werkgebieden met voorzieningen, deels met een stedelijk karakter, deels met een dorps karakter. De provinciale beleidsaccenten binnen deze zone zijn gericht op de transformatie van de regionale woningvoorraad, bereikbaarheid, een balans in voorzieningen en detailhandel, stedelijk groen en water en de kwaliteit van de leefomgeving.

Uitsnede kaart 'zoneringen' POL2014 met ligging plangebied

<span id="page-16-0"></span>De voorgestane planontwikkeling past binnen de uitgangspunten van de hierboven beschreven gebiedsaanduidingen.

#### **3.2.2 Omgevingsverordening Limburg 2014**

#### *- Ladder duurzame verstedelijking*

De zogenaamde 'ladder voor duurzame verstedelijking' is formeel Rijksbeleid en opgenomen in artikel 3.1.6, tweede lid, Besluit ruimtelijke ordening en luidt als volgt:

De toelichting bij een bestemmingsplan dat een nieuwe stedelijke ontwikkeling mogelijk maakt, voldoet aan de volgende voorwaarden:

- er wordt beschreven dat de voorgenomen stedelijke ontwikkeling voorziet in een actuele regionale behoefte;
- indien uit de beschrijving, bedoeld in onderdeel a, blijkt dat sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins, en;
- indien uit de beschrijving, bedoeld in onderdeel b, blijkt dat de stedelijke ontwikkeling niet binnen het bestaand stedelijk gebied van de betreffende regio kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld.

De ladder voor duurzame verstedelijking is door de provincie verankerd in de Omgevingsverordening Limburg 2014 (OvL2014) in artikel 2.2.2, lid 1. Aanvullend op deze ladder heeft de provincie bepaald dat tevens de mogelijkheden van herbenutting van leegstaande monumentale en beeldbepalende gebouwen worden onderzocht.

De ladder ondersteunt gemeenten en provincies in vraaggerichte programmering van hun grondgebied, het voorkomen van overprogrammering en de keuzes die daaruit volgen. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Het Rijk wil met de introductie van de ladder vraaggerichte programmering bevorderen. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten.

Uitgangspunt voor toepassing van de ladder voor duurzame verstedelijking is dat sprake dient te zijn van een stedelijke ontwikkeling. Conform artikel 2.2.1 van de OvL2014 is de definitie van een stedelijke ontwikkeling een '*ruimtelijke ontwikkeling van een bedrijventerrein of van kantoren, detailhandel, woningbouwlocaties of andere stedelijke voorzieningen'*.

Van een stedelijke ontwikkeling als bedoeld in de ladder is bij voorliggende planontwikkeling geen sprake. In haar uitspraak 201302867/1/R4 heeft de Raad van State aangegeven dat kleinschalige woningbouwplannen geen stedelijke ontwikkeling betreffen als bedoeld in de Ladder voor duurzame verstedelijking. De realisatie van 2 vrijstaande woning, zoals in onderhavig plan, betreft een dergelijk kleinschalig initiatief. De Ladder duurzame verstedelijking is dan ook niet van toepassing.

#### **3.2.3 Milieubeschermingsgebieden**

<span id="page-17-0"></span>Uit de kaarten behorende bij de Omgevingsverordening Limburg 2014 blijkt dat in het plangebied alleen sprake is van het te beschermen milieubeschermingsgebied Roerdalslenk zone II (boringsvrije zone). Het is in het gebied Roerdalslenk verboden:

- a) een boorput of een bodemenergiesysteem te maken of hebben of de grond te roeren,dieper dan de bovenkant van de Bovenste Brunssumklei;
- b) werken op of in de bodem uit te voeren of te doen uitvoeren waarbij ingrepen wordenverricht of stoffen worden gebruikt die de beschermende werking van de Bovenste Brunssumklei kunnen aantasten.

Het voornemen tot het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 30 meter in zone II tot aan de Bovenste Brunssumklei dient vier weken van tevoren schriftelijk gemeld te worden aan Gedeputeerde Staten. Van een dergelijk voornemen is echter binnen het plangebied geen sprake.

<span id="page-17-1"></span>T.a.v. van de voorgenomen planontwikkeling hoeft er dus geen rekening te worden gehouden met milieubeschermingsgebieden.

#### **3.2.4 Limburgs Kwaliteitsmenu**

De locatie is gelegen binnen de zogenaamde 'rode contouren'. Het Limburgs Kwaliteitsmenu (LKM) is alleen van kracht als de (ruimtelijke) ontwikkeling buiten de 'rode contouren" plaatsvindt. Het LKM is dus niet van toepassing.

#### **3.2.5 Conclusie provinciaal beleid**

<span id="page-17-2"></span>Gelet op vorenstaande uiteenzetting van het vigerende provinciale beleid, bestaan er geen onoverkomelijke belemmeringen met betrekking tot voorliggende planontwikkeling.

#### <span id="page-18-0"></span>**3.3 Regionaal beleid**

#### **3.3.1 Structuurvisie Wonen, Zorg en Woonomgeving Midden Limburg.**

<span id="page-18-1"></span>In de Structuurvisie Wonen, Zorg en Woonomgeving Midden Limburg, welke op 18 december 2014 is vastgesteld, is de gewenste ruimtelijke ontwikkelingsrichting ten aanzien van het beleidsveld 'Wonen' voor de korte termijn (2014 tot en met 2017) en met een doorkijk naar de lange termijn (2018 tot en met 2023) vastgelegd. In de structuurvisie zijn afspraken gemaakt over de woningbehoefte. De in de structuurvisie voor de gemeente Roermond bepaalde woningbehoefte op basis van de prognose uit 2013 komt ongeveer overeen met de totale planvoorraad per 1 januari 2014. In de planvoorraad is op de onderhavige locatie een plan van drie grondgebonden koopwoningen, vergund in 2006, opgenomen.

Met betrekking tot de kwalitatieve woningbehoefte kan worden gerefereerd aan het in de Structuurvisie Wonen, Zorg en Woonomgeving opgenomen marktbeeld. Hieruit komt naar voren dat voor de categorie grondgebonden koopwoningen marktruimte bestaat. Onderhavig plan betreft twee woningen en dus een afname van één woning in de planvoorraad. Het plan past binnen de structuurvisie Wonen, Zorg en Woonomgeving.

#### <span id="page-18-2"></span>**3.4 Gemeentelijk beleid**

#### **3.4.1 Vigerend bestemmingsplan**

<span id="page-18-3"></span>De locatie is gelegen binnen de gemeente Roermond. Ter plekke van het plangebied vigeert momenteel het bestemmingsplan 'Herten' dat op 27 september 2014 is vastgesteld.

De volgende bestemmingen zijn ter plekke van dit bestemmingsplan voor de locatie van toepassing: - Enkelbestemming: 'Woongebied';

- Dubbelbestemming Waarde Archeologie historische kern;
- Gebiedsaanduiding geluidzone industrie

Uitsnede bestemmingsplankaart bestemmingsplan 'Herten' met aanduiding plangebied

<span id="page-19-0"></span>Onderhavig planvoornemen past niet binnen het vigerende bestemmingsplan omdat dat niet rechtstreeks de bouw van nog niet bestemde woningen toelaat. Derhalve is onderhavig bestemmingsplan opgesteld om de beschreven ontwikkeling planologisch mogelijk te maken.

#### **3.4.2 Structuurvisies**

#### **3.4.2.1 Structuurvisie Roermond**

In de Structuurvisie Roermond (vastgesteld door de gemeenteraad 29 maart 2001) is het ruimtelijk toekomstbeeld van Roermond voor de eerste 10 jaar gegeven, met een doorkijk naar de langere termijn (2030). Enkele belangrijke uitgangspunten ten aanzien van onderhavig project luiden als volgt:

- Om sociaal-economische scheefgroei tegen te gaan, wordt ingezet op gedifferentieerd bouwen, met de nadruk op duurdere segmenten in zowel de inbreidingslocaties als uitbreidingslocaties;
- Ingezet wordt op realisering van hoofdzakelijk grondgebonden woningen.

Gezien het feit dat in het plangebied twee grondgebonden woningen in het duurdere segment worden gerealiseerd, sluit het initiatief aan bij de uitgangspunten van de structuurvisie.

#### **3.4.2.2 Strategische visie Roermond 2020**

De wensen en ambities van de gemeente zijn in 2008 herijkt en opnieuw vastgelegd in de 'Strategische Visie Roermond 2020'. De gemeente heeft deze visie samen met haar inwoners, bedrijven, instellingen en organisaties opgezet en heeft hierin beschreven welk toekomstbeeld zij voor Roermond voor ogen hebben.

De centrale doelstelling van de Strategische Visie 2020 luidt als volgt: Roermond is in 2020 een stad die niet alleen leeft, maar ook sociaal is, die bruist, een prachtige stad, een compacte en complete centrumstad, die samenwerkt met de regio, een duurzame stad, een goed bestuurde stad en een economisch sterke stad. Kortom, een stad voor mensen van alle leeftijden, voor alle bevolkingsgroepen, waar het goed wonen, werken, vertoeven en recreëren is. De Strategische Visie is uitgewerkt in zes deelstrategieën, waarin de gemeente de komende

jaren wil investeren. De zes strategische gebieden vormen een samenhangend geheel en versterken elkaar onderling.

Onderhavig planvoornemen past binnen de visie om een economisch sterke stad te zijn.

#### **3.4.2.3 Structuurvisie kwaliteitsbijdrage gemeente Roermond**

De Structuurvisie kwaliteitsbijdrage gemeente Roermond (vastgesteld door de raad d.d. 16 februari 2012) bevat de uitgangspunten waarbinnen de gemeente aan initiatiefnemers voor ruimtelijke ontwikkelingen in het buitengebied van de gemeente Roermond (en aanvullend een aantal gebieden binnen het stedelijk gebied) een kwaliteitsbijdrage vraagt ter uitwerking van het Limburgs Kwaliteitsmenu (LKM).

Op basis van de 'Structuurvisie Wonen Zorg en Woonomgeving Midden-Limburg' geldt dat het plangebied ligt binnen de zone 'bebouwd gebied'. Op deze gebieden is de Structuurvisie kwaliteitsbijdrage gemeente Roermond niet van toepassing.

#### **3.4.2.4 Verbreed Gemeentelijk Rioleringsplan 2009-2013**

In december 2008 heeft de raad van de gemeente Roermond het nieuwe Verbreed Gemeentelijk Rioleringsplan (GRP) 2009-2013 vastgesteld. Omdat dit plan in 2013 afliep, heeft de gemeente dit plan verlengd. De beleidsdoelen in het GRP zijn:

- zorgen voor inzameling en transport van stedelijk afvalwater;
- zorgen voor inzameling (voor zover niet door particulieren gebeurt) en verwerking van hemelwater;
- (voor zover mogelijk) zorgen dat het grondwater de bestemming van een gebied niet structureel belemmert.

Voor nieuwbouwprojecten betekent dit onder meer dat hemelwater geheel wordt afgekoppeld en in de bodem wordt geïnfiltreerd of een andere duurzame omgang met hemelwater, bijvoorbeeld hergebruik, plaatsvindt. Voor infiltratievoorzieningen zijn normen gesteld die in bestemmingsplannen, dan wel bij de uitvoering daarvan, moeten worden meegenomen. Het beleid in het GRP sluit aan bij het beleid dat Waterschap Roer en Overmaas voert voor hemelwater. In het plangebied zal moeten worden voldaan aan de normen voor infiltratie.

In paragraaf 4.3 wordt nader ingegaan op de waterhuishoudkundige situatie in het plangebied en de mogelijkheden inzake afkoppeling en infiltratie.

#### **3.4.2.5 Nota Parkeernormen 2014**

De Nota Parkeernormen 2014 is op 4 november 2014 door het college van burgemeester en wethouders van Roermond vastgesteld. Doel van deze nota is om voldoende parkeerplaatsen op de juiste locaties in de stad te realiseren.

Het parkeerbeleid van de gemeente Roermond vormt zowel een volgend als een sturend beleid. Met een sturend beleid wil de gemeente het selectief gebruik van de auto bevorderen. Dit wordt toegepast op de functies werken, winkelen en recreëren. Bij de functie wonen wordt een volgend beleid toegepast, dat inspeelt op de vraag naar parkeerplaatsen.

Een sturend beleid weerhoudt burgers in die situatie niet om een tweede auto te kopen waardoor parkeerproblemen ontstaan. Bij het opstellen van bestemmingsplannen en de bouwverordening worden parkeernormen gehanteerd als norm voor het minimum aantal te realiseren parkeerplaatsen voor een gebouw of functie binnen een plangebied.

Daarbij gaat het om nieuw te realiseren bestemmingen; bij bestaand gebruik blijft de parkeernorm gehandhaafd die bij het vaststellen van het oorspronkelijke bestemmingsplan is vastgesteld.

Het aantal parkeerplaatsen is afhankelijk van de functie en omvang van het gebouw of de functies binnen het plangebied. De normen uit de parkeernota zijn gebaseerd op de parkeerkencijfers van het CROW en het ASVV 2012. Binnen Roermond geldt een omgevingsadressendichtheid van 1.200 adressen/km². Daarmee wordt Roermond als matig stedelijk aangemerkt. In Roermond worden drie zones onderscheiden:

- centrum;
- schil/overloopgebied;
- rest van de bebouwde kom en buitengebied.

Het gebied binnen de Singelring en tussen het spoor en de Singelring kan als centrumgebied worden aangemerkt. Het gebied daaromheen, dat grofweg de Voorstad St. Jacob, Roerzicht, Roermondse Veld en 't Veld omvat, wordt aangemerkt als de schil c.q. het

overloopgebied. De overige woonwijken, kernen (onder andere Maasniel, Herten, waaronder ook het plangebied valt, Swalmen en Asenray) en het buitengebied binnen de gemeentegrenzen van Roermond vallen in de zone 'rest van de bebouwde kom en buitengebied'.

#### *Gemeentelijke parkeernormen*

Met de Nota Parkeernormen 2014 wordt een toepassingskader gegeven voor het gebruik van de normen bij concrete plannen. Uitgangspunt blijft dat de normen worden opgenomen in de bestemmingsplannen en dat op eigen terrein de parkeerbehoefte opgelost moet worden. Bij het verlenen van een omgevingsvergunning wordt hieraan getoetst. Indien dit niet mogelijk is, heeft het bevoegd gezag de mogelijkheid om in de omgevingsvergunning af te wijken van de verplichting. Deze nota geeft hiervoor het toepassingskader.

Op grond van de nota parkeernormen 2014 geldt voor vrijstaande woningen in de zone 'rest van de bebouwde kom en buitengebied', waaronder ook de woningen van dit planvoornemen vallen, een parkeernorm van 2,2 parkeerplaatsen per woning.

Voor beide woningen in het planvoornemen is op eigen terrein voldoende ruimte aanwezig en zal conform deze norm in voldoende parkeergelegenheid worden voorzien. Zie ook paragraaf 4.8.3

#### **3.4.2.6 Visie externe veiligheid Roermond**

Op 10 juni 2010 heeft de raad van de gemeente Roermond de Visie Externe Veiligheid Roermond (VEVR) vastgesteld. In de Visie zijn de ambities en de visie van de gemeente Roermond geformuleerd die gebruikt worden bij de uitvoering van het externe veiligheidsbeleid binnen de gemeente. Bovendien zijn in de Visie planologische kaders opgesteld voor nieuwe ruimtelijke ontwikkelingen. Deze kaders zijn meegenomen in dit bestemmingsplan en getoetst in het uitgevoerde onderzoek externe veiligheid. In paragraaf 4.2 wordt hier nader op ingegaan.

#### **3.4.2.7 Monumenten- en Archeologieverordening**

In de Monumenten- en Archeologieverordening 2011 (vastgesteld door de raad van de gemeente Roermond op 7 juli 2011) wordt het beleid van de gemeente op de beleidsterreinen monumentenzorg en archeologie geregeld. De belangrijkste zaken die in de verordening geregeld worden zijn:

- hoe de aanwijzing tot gemeentelijk monument in zijn werk gaat;
- gemeentelijke subsidiemogelijkheden op het vlak van monumentenzorg en archeologie;
- voor welke ingrepen aan een monument een omgevingsvergunning vereist is;
- archeologisch beleid;
- mogelijkheden voor vrijstelling van archeologisch onderzoek.

#### **3.4.2.8 Nota Archeologie**

In de nota Archeologie (vastgesteld op 7 juli 2011) is de gemeentelijke archeologievisie en het beleid voor de komende jaren geformuleerd. Leidraad daarbij is dat archeologie een integraal onderdeel vormt bij afwegingen betreffende de ruimtelijke ordening. In 2008 is de Archeologieatlas vastgesteld door de gemeenteraad. Deze Atlas vormt de basis voor het archeologiebeleid dat transparant is voor burgers en investeerders en verantwoord omgaat met het ondergrondse erfgoed. Op basis van de Atlas is de Beleidskaart Archeologie opgesteld. Op deze kaart wordt een onderscheid gemaakt in archeologische verwachtingszones.

Het plangebied is gelegen in een zone met de aanduiding; 'De historische (dorps-)kernen en het

gebied binnen de voormalige stadswal'. Per gebied geldt een bepaald onderzoeksregime dat vertaald is in uniforme bestemmingsplanregels.

Voor de gronden aangeduid als 'De historische (dorps-)kernen en het gebied binnen de voormalige stadswal' geldt een hoge archeologische verwachtingswaarde. In deze zones dienen bij voorkeur geen werkzaamheden te worden uitgevoerd die tot fysieke aantasting van de (verwachte) archeologische waarden leiden. Het beleid is dus gericht op behoud van de bestaande situatie. Bodemingrepen dieper dan ca. 30 cm -Mv dienen bij voorkeur te worden voorkomen. In geval van planvorming dient hetzelfde onderzoekstraject doorlopen te worden als voor zones met een hoge archeologische verwachting in het buitengebied.

Betreffende de planlocatie is een archeologisch onderzoek uitgevoerd. In paragraaf 4.4 wordt hier nader op ingegaan.

#### **3.4.2.9 Beleidsregel 'Aan huis gebonden beroepen en kleine economie'**

Het college van burgemeester en wethouders heeft op 27 juni 2006 de beleidsregel 'Aan huis gebonden beroepen en kleine economie' vastgesteld. Hierin wordt aangegeven welke bedrijfsmatige activiteiten als een aan huis gebonden beroep en welke als zogenaamde 'kleine economie' beschouwd kunnen worden.

#### *Aan huis gebonden beroepen*

De zogenaamde aan huis gebonden beroepen vallen binnen de woonbestemming als de woonfunctie in overwegende mate behouden blijft. Voor de toepassing van de beleidsregel wordt als definitie aangehouden: "de uitoefening van een beroep of het beroepsmatig verlenen van diensten op administratief, juridisch, (para-)medisch, therapeutisch, kunstzinnig, ontwerptechnisch of hiermee gelijk te stellen gebied dat door zijn beperkte omvang in een woning en daarbij behorende bijgebouwen, met behoud van de woonfunctie, kan worden uitgeoefend. Hieronder dient niet te worden begrepen de uitoefening van detailhandel."

De zogenaamde vrije beroepen, die onderdeel uitmaken van de aan huis gebonden beroepen, worden geacht binnen de woonbestemming te passen als de woonfunctie in overwegende mate behouden blijft. Onder vrije beroepen worden onder meer begrepen de beroepen van arts, advocaat, notaris en makelaar.

#### *Kleine economie*

Overige bedrijvigheid die niet valt onder de aan huis gebonden beroepen, maar in bepaalde gevallen wel daarmee gelijk te stellen is, wordt aangemerkt als kleine economie. De definitie van kleine economie is: "bedrijfsactiviteiten die wat betreft invloed op de woonomgeving gelijk te stellen zijn aan een aan huis gebonden beroep, waarvan de omvang en de activiteiten zodanig zijn dat de activiteiten in een woning en de daarbij behorende gebouwen met behoud van de woonfunctie kunnen worden uitgeoefend."

De activiteiten die tot de kleine economie behoren zijn niet rechtstreeks toegestaan binnen de woonbestemming. Wel is het mogelijk om onder voorwaarden een omgevingsvergunning te verlenen. Voorwaarde daarbij is dat de ruimtelijke uitwerking overeenkomt met die van de aan huis gebonden beroepen. De uitoefening van deze beroepen mag immers niet ten koste gaan van een goed woon- en leefmilieu in de omgeving.

In de planregels van dit bestemmingsplan is de hiervoor beschreven regeling verwerkt. In de planregels is een afwijkingsmogelijkheid van de gebruiksregels opgenomen om nieuwe bedrijvigheid, die valt onder de categorie 'kleine economie', toe te staan.

### <span id="page-24-0"></span>**4 Omschrijving deelaspecten**

Bij de realisering van een planontwikkeling moet in de eerste plaats rekening worden gehouden met aspecten uit de omgeving die een negatieve invloed kunnen hebben op het plangebied. Dit geldt omgekeerd ook voor de uitwerking die het project heeft op zijn omgeving. Voor de locatie zijn in dit hoofdstuk de milieuaspecten bodem, geluid, milieuzonering, luchtkwaliteit en externe veiligheid onderzocht.

#### <span id="page-24-1"></span>**4.1 Milieu**

#### **4.1.1 Bodem**

<span id="page-24-2"></span>Indien sprake is van een planologische functiewijziging, dient te worden bezien of de milieuhygiënische kwaliteit van de bodem ter plaatse geschikt is voor het voorgenomen gebruik.

In het kader van eerdere planontwikkelingen in het plangebied zijn in het verleden een 2 tal bodemonderzoeken uitgevoerd:

- Het laatst uitgevoerde bodemonderzoek betreft een vooronderzoek conform NEN 5725 (Historisch bodemonderzoek) van 10-02-2009, uitgevoerd door Econsultancy, rapportnummer: 08121830.
- In 2004 is er zowel een vooronderzoek (NEN5725) als een verkennend bodemonderzoek (NEN5740) uitgevoerd door Lyons Milieu-Advies B.V., rapportnummer: 4161.LMA

Uit beide onderzoeken blijkt dat er geen aanwijzingen zijn gevonden, die aanleiding geven een bodemverontreiniging op de onderzoekslocatie te verwachten. Op basis van het vooronderzoek en de terreininspectie kan gesteld worden dat er milieuhygiënisch géén belemmeringen bestaan voor de voorgenomen (bouw)plannen op de onderzoekslocatie. De onderzoeksresultaten geven géén aanleiding voor verder bodemonderzoek dan wel een bodemonderzoek op analytische grondslag.

Aanvullend aan voornoemde onderzoeken is er gezien het tijdsverloop van meer dan 5 jaar een hernieuwd bodemonderzoek uitgevoerd. Het betreft een eerste fase bodemonderzoek (vooronderzoek) volgens de NEN 5725. Dit onderzoek (een actualiserend vooronderzoek) is verricht door bureau Econsultancy (rapportnummer 16031111, d.d. 31 maart 2016; zie **bijlage 1**). Uit dit vooronderzoek en de terreininspectie volgt dat er milieuhygiënisch géén belemmeringen bestaan voor de voorgenomen bouwplannen op de onderzoekslocatie.

#### *Asbest:*

Wel dient de onderzoekslocatie formeel gezien als asbestverdacht te worden beschouwd vanwege de voormalige aanwezigheid van een schuur met een asbesthoudend dak. Om die reden is er aanvullend een verkennend onderzoek verricht naar de parameter asbest. Dit 'verkennend onderzoek asbest in bodem' is verricht door bureau Econsultancy (rapportnummer 1490.001 d.d. 2 mei 2016; zie **bijlage 2**).

Uit de resultaten van dit onderzoek blijkt dat er zintuiglijk geen verontreinigingen zijn waargenomen

en op het maaiveld en in het opgeboorde materiaal zijn geen asbestverdachte materialen aangetroffen. Zowel zintuiglijk als analytisch is geen hechtgebonden en niet-hechtgebonden asbest geconstateerd en/of aangetoond.

Gelet op vorenstaande vormt het aspect bodem geen belemmeringen voor de beoogde planontwikkeling.

#### **4.1.2 Geluid**

<span id="page-25-0"></span>Met betrekking tot het aspect geluid kan sprake zijn van geluidbelasting als gevolg van wegverkeerslawaai, industrielawaai, railverkeerlawaai en luchtvaartlawaai.

Ter plekke van onderhavige planlocatie is sprake van wegverkeerlawaai en industrielawaai. De planlocatie ligt niet binnen een zone van: 50 km/uur-wegen; de N271; de A73-Zuid en niet binnen een zone voor railverkeerslawaai en aanvlieg- of uitvliegroutes.

#### *Wegverkeerslawaai*

In artikel 74 *Wgh* zijn de geluidszones van wegen gedefinieerd. De geluidszone van een weg is gerelateerd aan het aantal rijstroken van de weg en het type weg (binnenstedelijk of buitenstedelijk). De geluidszones zijn te beschouwen als aandachtsgebieden of onderzoeksgebieden.

Een weg heeft een zone die zich uitstrekt vanaf de as van de weg tot de volgende breedte aan weerszijden van de weg. Hierop gelden twee uitzonderingen:

wegen die zijn gelegen binnen een als woonerf aangeduid gebied;

wegen waarvoor een maximum snelheid van 30 km per uur geldt.

De Hoofdstraat, waaraan het plangebied is gelegen en de wegen in de buurt van de planlocatie zijn allen 30 km/uur wegen. Voor deze wegen wordt gesproken van een 'automatische zonevrijstelling'. Geconcludeerd wordt dat de planlocatie niet gelegen is in een zone voor wegverkeerslawaai.

In het kader van een goed woon- en leefklimaat is derhalve onderhavige motivatie opgesteld en zijn derhalve de omliggende wegen beschouwd. Op de Merumerbroekweg zal sprake zijn van zeer geringe verkeersintensiteiten. Voor de Hoofdstraat en Gerbergaweg zal de verkeersintensiteit hoger zijn.

Als hulpmiddel bij de beoordeling of sprake is van een goed woon- en leefklimaat zijn door gemeenten grafieken opgesteld waarmee de ligging van de 53 dB contour vastgesteld kan worden. Onderstaande figuur is hiervan een voorbeeld.

Uitsnede van bijlage 3 'Handreiking procedure hogere grenswaarden Wgh door gemeenten'

Uit bovenstaande figuur blijkt dat, uitgaande van een standaardbodemfactor 1 (zacht), een wegdektype "dunne deklaag of dicht asfalt beton" en bij ca. 2500, respectievelijk 3000 motorvoertuigen per etmaal, de 53 dB-contour gelegen is op ca. 10 meter van de wegas. Deze waarde is exclusief de aftrek volgens artikel 3.6 van het reken- en meetvoorschrift geluidhinder 2006.

Het aantal motorvoertuigen per etmaal is op de betreffende wegen lager dan 2500, respectievelijk 3000. De afstand van de te realiseren woningen binnen het plangebied tot de wegas van de dichtstbijzijnde weg (De Hoofdstraat) bedraagt ± 15 m. en ± 30 m.

Geconcludeerd wordt dat een klein deel van de planlocatie gelegen is binnen de 53 dB-contour en dat de woningen er buiten liggen. Een normale gevel van een woning heeft volgens het Bouwbesluit minimaal een geluidwering van 20 dB. De binnenwaarde van 33 dB is gewaarborgd. Er is dus sprake van een goed woon- en leefklimaat.

#### *Industrielawaai*

Het plangebied is gelegen in de 50 dB(A) geluidscontour van de gezoneerde industrieterrein Solvay Chemie. Vanwege deze ligging is er bij besluit van 11 mei 2005 door Gedeputeerde Staten van de provincie Limburg een hogere waarde ingevolge de Wet geluidhinder vastgesteld voor de bouw van de destijds geplande en vergunde 3 woningen in het plangebied.

Derhalve kan gesteld worden dat voor de nu op te richten 2 woningen binnen hetzelfde plangebied industrielawaai geen beperking is.

#### **4.1.3 Luchtkwaliteit**

<span id="page-27-0"></span>Sinds 15 november 2007 zijn de belangrijkste bepalingen inzake de luchtkwaliteit opgenomen in hoofdstuk 5, titel 5.2 van de Wet milieubeheer (hierna ook: Wmb). Omdat de luchtkwaliteitseisen op zijn genomen in titel 5.2 van de Wmb, staat deze ook wel bekend als de 'Wet luchtkwaliteit'. Met de inwerkingtreding van de Wet luchtkwaliteit is het besluit luchtkwaliteit 2005 komen te vervallen.

Het doel van titel 5.2 Wm is om de mensen te beschermen tegen de negatieve gevolgen van luchtverontreiniging op hun gezondheid. In de wet- en regelgeving zijn de richtlijnen uit de Europese regelgeving opgenomen, waaraan voorgenomen ontwikkelingen dienen te voldoen.

Als aan minimaal één van de volgende voorwaarden wordt voldaan, vormen de luchtkwaliteitseisen in beginsel geen belemmering voor het uitoefenen van de bevoegdheid van een bestuursorgaan ex. artikel 5.16 Wm:

- er is geen sprake van een feitelijke of dreigende overschrijding van de grenswaarde;
- een project leidt al dan niet per saldo, niet tot een verslechtering van de luchtkwaliteit;
- een project draagt 'niet in betekenende mate' (NIBM) bij aan de verslechtering van de luchtkwaliteit;
- een project past binnen het NSL (Nationaal Samenwerkingsprogramma Luchtkwaliteit) of een regionaal programma van maatregelen.

#### *Het besluit NIBM*

Deze Algemene maatregel van Bestuur (AmvB) legt vast wanneer een project 'niet in betekenende mate' (NIBM) bijdraagt aan de toename van concentraties van bepaalde stoffen in de lucht. Een project is NIBM wanneer het aannemelijk is dat het een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel PM10 als NO2.

Het NSL is vanaf augustus 2009 van kracht, zodat de 3% grens aangehouden dient te worden.

In de regeling NIBM is (onder andere) aangegeven dat een plan tot 1.500 woningen en gelegen aan één ontsluitingsweg, niet in betekenende mate bijdraagt aan de toename van de concentratie fijn stof en stikstofdioxide in de lucht.

Het planvoornemen voorziet in het oprichten van 2 woningen. Dit aantal is ruim beneden het aantal van 1.500 woningen, de grens voor een NIBM ontwikkeling. De luchtkwaliteit ter plaatse is goed te noemen. Onderhavige realisatie van twee woningen is dan ook niet bezwaarlijk in het kader van de luchtkwaliteitseisen uit de Wet Milieubeheer.

#### *Besluit gevoelige bestemmingen*

Dit besluit is gericht op de beperking van de vestiging in de nabijheid van provinciale en rijkswegen van gevoelige bestemmingen, zoals gebouwen voor kinderopvang, scholen, verzorgings- of verpleegtehuizen.

Dit besluit is om die reden niet op onderhavig plan van toepassing.

Gelet op vorenstaande vormt het aspect luchtkwaliteit geen belemmeringen voor onderhavige planontwikkeling.

#### **4.1.4 Milieuzonering**

<span id="page-28-0"></span>Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat (andersom) nieuwe woningen op een verantwoorde afstand van bedrijven gesitueerd worden. Het waar mogelijk scheiden van bedrijven en woningen bij nieuwe ontwikkelingen dient twee doelen:

- het reeds in het ruimtelijke spoor voorkomen of zoveel mogelijk beperken van hinder en gevaar voor woningen;
- het tegelijk daarmee aan de bedrijven voldoende zekerheid bieden dat zij hun activiteiten duurzaam binnen aanvaardbare voorwaarden kunnen uitoefenen.

De gemeente beslist zelf of zij op een bepaalde locatie bedrijven of woningen wil mogelijk maken. Dit besluit dient echter wel zorgvuldig te worden afgewogen en te worden verantwoord.

De beoogde woningen vormen geen functie die volgens de (indicatieve) brochure 'Bedrijven en Milieuzonering' van de VNG gezoneerd dient te worden ten opzichte van milieugevoelige functies in de omgeving. Medewerking aan dit project is echter pas mogelijk indien blijkt dat een goed woon- en leefklimaat in de woningen gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden belemmerd.

In de directe omgeving van het plangebied zijn geen bedrijven of instellingen gelegen die door de realisatie van de woning in hun activiteiten belemmerd worden.

#### *Solvay Chemie*

In de omgeving van het plangebied is Solvay Chemie gelegen. Relevante belemmerende milieuaspecten vanuit dit bedrijf op de omgeving betreffen geluid (zie paragraaf 4.1.2), gevaar (zie paragraaf 4.2) en geur.

In de milieuvergunning van Solvay Chemie zijn voorwaarden opgenomen ter voorkoming en beperking van geuroverlast op de meest nabij gelegen woningen. De woningen in het plangebied liggen op grotere afstand van het bedrijf Solvay Chemie. Ter hoogte van het plangebied zal derhalve geen sprake zijn van geuroverlast.

Aangezien tussen het plangebied en Solvay Chemie meerder woningen gesitueerd zijn, wordt door de oprichting van de woningen in het plangebied de maatgevende milieuruimte van Solvay Chemie niet gewijzigd.

#### *Agrarische bedrijven*

Merumerbroekweg 5 en 7, ten zuidwesten van het plangebied, zijn 2 locties waarop de bestemming 'agrarisch' rust. In gegevens van het programma WEB-BVB van de provincie Limburg wordt vermeld dat op de locatie Merumerbroekweg 5 nog melkrundvee vergund is met een ammoniakemissie van 164 kg/jr.

De locatie Merumerbroekweg 7 betreft een akkerbouwbedrijf.

In de hierboven aangehaalde VNG-lijst is opgenomen dat voor akkerbouwbedrijven binnen een afstand van 30 meter rekening gehouden moet worden met het aspect 'geluid'. Voor geur, stof en gevaar geldt een afstand van 10 meter. Voor bedrijven met rundvee is in de VNG-lijst opgenomen dat binnen een afstand van 100 meter rekening gehouden moet worden met het aspect 'geur'. Voor stof en geluid geldt een afstand van 30 meter en voor gevaar 0 meter.

In het Activiteitenbesluit geldt voor bedrijven waar dieren worden gehouden, waarvoor geen geuremissiefactor is vastgesteld (hieronder valt ook melkrundvee), een vaste afstand van emissiepunt tot geurgevoelige objecten van 50 meter buiten de bebouwde kom en 100 meter binnen de bebouwde kom.

Het plangebied is gelegen op meer dan 100 meter van de locatie Merumerbroekweg 5 en ook op meer dan 30 meter van de locatie Merumerbroekwweg 7.

Op basis van de in het verleden reeds vergunde 3 woningen is de woonfunctie ter plaatse reeds toegestaan. Ook zijn op kortere afstand van locaties Merumerbroekweg 5 en 7 dan het plangebied, reeds bestaande woningen van derden gesitueerd. Deze woningen zijn dus al eerder dan de nieuw op te richten woningen in het plangebied maatgevend voor de aspecten 'geur', 'geluid' en 'stof' van de locaties aan de Merumerbroekweg 5 en 7.

Gelet op vorenstaande kan er vanuit worden gegaan dat voor de nieuwe woningen sprake zal zijn van een goed woon- en leefklimaat en dat bedrijven in de omgeving niet in hun bedrijfsmatige activiteiten belemmerd worden. Er zijn derhalve geen milieuhygiënische belemmeringen voor de realisatie van de woningen.

#### <span id="page-29-0"></span>**4.2 Externe veiligheid**

In onderhavig geval is sprake van het realiseren van een zogenaamd kwetsbaar object. Het beleid is derhalve van toepassing en er is een afweging gemaakt of de planontwikkeling ertoe leidt dat er een onaanvaardbaar risico ontstaat in het kader van de externe veiligheid.

#### *Beleid*

Het beleid in het kader van de externe veiligheid is gericht op het beperken en beheersen van risico's voor de omgeving voor wat betreft handelingen met gevaarlijke stoffen. Deze handelingen kunnen zowel betrekking hebben op het gebruik, de opslag en de productie van gevaarlijke stoffen, als op het vervoer van deze stoffen.

Uit het Besluit externe veiligheid inrichtingen (Bevi) en de richtlijnen voor het vervoer van gevaarlijke stoffen, vloeit de verplichting voort om in het kader van ruimtelijke plannen in te gaan op de risico's in het plangebied als gevolg van handelingen met gevaarlijke stoffen. Deze risico's worden beoordeeld op twee soorten risico: het groepsrisico en het plaatsgebonden risico.

#### *Groepsrisico*

Het groepsrisico beschrijft de kans dat een groep van 10 of meer personen tegelijkertijd komt te overlijden als gevolg van een ongeval met gevaarlijke stoffen. Dit risico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek. In het Bevi is een verantwoordingsplicht binnen het invloedsgebied opgelegd, i.c. het gebied binnen de zogenaamde 1%-letaliteitsgrens, zijnde de afstand vanaf een risicobedrijf waarop nog slechts 1% van de blootgestelde mensen in de omgeving overlijdt bij een ongeval op het risicobedrijf.

Voor elke verandering van het groepsrisico, dit kan een af- of toename zijn, in het invloedsgebied moet verantwoording worden afgelegd. Deze verantwoording ziet toe op de wijze waarop de

toelaatbaarheid van de verandering van het groepsrisico in de besluitvorming is betrokken. Samen met de hoogte van het groepsrisico, worden ook andere aspecten meegewogen in de beoordeling van het groepsrisico. Hieronder vallen onder meer de zelfredzaamheid en de bestrijdbaarheid van een calamiteit.

#### *Plaatsgebonden risico*

Het plaatsgebonden risico beschrijft de kans dat een onbeschermd individu in een jaar komt te overlijden als gevolg van een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron. Voorbeelden van risicobronnen zijn bedrijven, wegen en spoorlijnen. De 10-6 -contour is de maatgevende grenswaarde. Dit houdt in dat er een kans van 1 op 1 miljoen is op overlijden.

#### *(Beperkt) kwetsbare objecten*

Er moet getoetst worden aan de richtlijnen voor vervoer van gevaarlijke stoffen, waarbij de realisatie van (beperkt) kwetsbare objecten wordt toegestaan. Voorbeelden van dergelijke objecten zijn woningen, ziekenhuizen, scholen, hotels en restaurants.

#### *Situatie plangebied*

In eerdere planvorming voor hetzelfde plangebied is door de gemeente Roermond een inventarisatie uitgevoerd om te bepalen of bij de ontwikkeling van het plangebied aan de externe veiligheidsnormen kon worden voldaan. Uit de resultaten van dat onderzoek kwam naar voren dat externe veiligheid geen belemmering was voor de ontwikkeling in het plangebied. Gekeken is of hier nu ook nog steeds sprake van is.

#### *Risicovolle bedrijven (Bevi-inrichtingen)*

Volgens de actuele risicokaart Limburg bevinden zich in en in de directe omgeving van het plangebied geen risicovolle inrichtingen. De dichtstbijgelegen Bevi-inrichting, een gasdrukstation aan de Merumerbroekweg ligt op ca. 380 meter van het plangebied. Op ruim 150 meter van het plangebied is een risicovolle inrichting, transportbedrijf "Van der Lee" aan de Schepersweg, gelegen. Dit bedrijf transporteert gevaarlijke stoffen. Het effectgebied van het transportbedrijf strekt zich uit tot over het plangebied. Op circa 450 meter van het plangebied is het BRZO-bedrijf "Solvay Chemie" gelegen en op ongeveer 550 meter afstand ligt het LPG-tankstation "Aan de Wolfskuil". De plaatsgebonden risicocontouren van bovengenoemde inrichtingen overlappen het plangebied niet. Gelet op de afstand tussen het plangebied en voornoemde risicovolle inrichtingen kan gesteld worden dat het plangebied slechts een geringe bijdrage zal leveren aan de omvang van het groepsrisico.

#### *Transportroutes gevaarlijke stoffen*

Vervoer van gevaarlijke stoffen vindt sinds jaar en dag plaats via het spoor, over de weg en het water. Knelpunt hierbij is dat er geen plafond bestaat voor de omvang en samenstelling van dit vervoer. Theoretisch kan het vervoer ongelimiteerd toenemen, met dan eveneens ongelimiteerde gevolgen voor de ruimtelijke ordening. De overheid heeft daarom het Basisnet vastgesteld dat per 1 april 2015 in werking is getreden, met routes die worden aangewezen voor het vervoer van gevaarlijke stoffen. Het beleid achter het landelijke Basisnet is dat een plafond vastgesteld wordt voor dit vervoer van gevaarlijke stoffen. Ook worden randvoorwaarden aan de ruimtelijke ordening gesteld. Dit is verwoord in het Besluit externe veiligheid transportroutes (Bevt) dat eveneens op 1

#### april 2015 in werking is getreden.

In het Basisnet is aangegeven dat ontwikkelingen op meer dan 200 meter van een transportroute voor gevaarlijke stoffen, slecht beperkte invloed uitoefenen op het groepsrisico.

#### *Transport gevaarlijke stoffen over de weg*

Binnen het plangebied is geen transportroute voor het vervoer van gevaarlijke stoffen over de weg gelegen. De afstand van het plangebied tot de dichtstbijzijnde punt van de weg, De Schepersweg te Roermond, waarover vervoer van gevaarlijke stoffen plaatsvindt, bedraagt ca. 300 meter. Op circa 850 meter van het plangebied ligt de A73. Deze weg is aangewezen als route voor het vervoer van gevaarlijke stoffen. De plaatsgebonden risicocontour (PR 10-6–contour) van de A73 bedraagt ter plaatse van het plangebied 0 meter, deze contour overlapt het plangebied niet.

Het invloedsgebied van de A73, 1500 meter aan weerszijden van de weg, strekt zich uit tot over het plangebied.

Over de overige wegen in de omgeving van het plangebied vindt slechts (zeer) incidenteel vervoer van gevaarlijke stoffen plaats. De vervoersintensiteiten van gevaarlijke stoffen over de overige wegen blijven ruim onder de drempelwaarden zoals die vermeld zijn in PGS deel 2 "Handleiding voor de risicoanalyse van transportactiviteiten". Derhalve kan gesteld worden dat voor deze wegen geen PR 10-6-contour aanwezig is.

Gelet op de grote afstand tussen het plangebied en de A73 kan gesteld worden dat het plangebied slechts een geringe bijdrage levert aan de omvang van het groepsrisico.

#### *Transport gevaarlijke stoffen over het spoor*

Binnen het plangebied zijn geen transportroutes voor het vervoer van gevaarlijke stoffen over het spoor aanwezig. De spoorlijn Roermond – Sittard, waarover gevaarlijke stoffen worden vervoerd, ligt op ca. 800 meer afstand van het plangebied. Het plangebied ligt binnen het invloedsgebied van voornoemd spoorbaanvak. Door de grote afstand tussen het plangebied en de spoorlijn levert het plangebied slechts een geringe bijdrage aan de omvang van het groepsrisico.

#### *Transport gevaarlijke stoffen over het water*

Het plangebied is gelegen op een afstand van 450 meer van de Maas. Hierover vindt geen vervoer van gevaarlijke stoffen plaats.

Op een afstand van circa 2,6 kilometer van het plangebied ligt het Lateraalkanaal. Over dit kanaal vindt per schip vervoer plaats van gevaarlijke stoffen.

Het Lateraalkanaal maakt onderdeel uit van de Maasroute. In het Basisnet Water wordt voornoemd kanaal als een zwarte route aangeduid (een belangrijke binnenvaartweg).

Het plasbrandaandachts-gebied reikt tot 25 meter over de oever. Een plasbrand kan zich voordoen bij een ongeval met brandbare vloeistoffen.

In het kader van het Basisnet Water is voor het Lateraalkanaal geen plaatsgebonden risicocontour (PR 10-6-contour) berekend. Dit geldt zowel voor de positie gemeten ten opzichte van het midden van het kanaal, als gemeten ten opzichte van de oever.

Het invloedsgebied van het transport van gevaarlijke stoffen over het Lateraalkanaal bedraagt 500 meter (afgeleid uit gebruiksprotocol RBM). Het plangebied ligt derhalve buiten het invloedsgebied.

#### *Transport gevaarlijke stoffen via buisleidingen*

Binnen de grenzen van het plangebied zijn geen buisleidingen voor het transport van gevaarlijke stoffen aanwezig. Op circa 140 meter van het plangebied is een hogedruk aardgastransport-leiding gelegen (Z-509-05-KR-009). De PR 10-6–contour en het invloedsgebied (75 meter aan weerszijden van de leiding) van voornoemde gasleiding overlappen het plangebied niet.

#### *Gevolgen op het groepsrisico*

Aangezien er binnen de invloedsgebieden van de genoemde risicovolle activiteiten een zeer geringe nieuwe ontwikkeling is gepland zal er een (zeer) beperkte toename plaatsvinden van de omvang van het groepsrisico.

#### *Verantwoording*

Het plangebied ligt binnen diverse invloedsgebieden in de zone waarbinnen rekening gehouden dient te worden met de effecten van een toxische gaswolk. In de Visie externe veiligheid Roermond (kortweg Visie), die op 10 juni 2010 door de gemeenteraad is vastgesteld wordt deze zone in deel C aangeduid als "Zone IV". Voor deze zone is in de Visie een standaard-verantwoording opgenomen. Onderstaand is deze standaard verantwoording uit de Visie opgenomen.

#### *Ontwikkeling groepsrisico*

Indien een ruimtelijk plan in dit gebied tot toename van de personendichtheid leidt, betekent dat het groepsrisico niet significant zal toenemen, vanwege:

- de afstand tot de plaats van het mogelijke incident;
- de aard van incident (blootstelling aan toxisch gas);
- de reeds hoge personendichtheden binnen de gemeente Roermond nabij de grote risicobronnen.

#### *Mogelijkheden tot beperking van het groepsrisico*

De mogelijkheden tot beperking van het groepsrisico door maatregelen bij de risicobron zijn nader beschreven in de Visie externe veiligheid Roermond.

De mogelijkheid tot beperking van het groepsrisico door het beïnvloeden van de personendichtheid is binnen het plangebied geen item, vanwege het gegeven dat de:

- toename van de personendichtheid geen significant effect op het groepsrisico heeft;
- kans op overlijden ten gevolge van een incident met gevaarlijke stoffen in deze gebieden bijzonder klein is.

#### *De bestrijdbaarheid van de omvang van een ramp of zwaar ongeval*

Op deze afstand van de risicobron speelt het bestrijdbaarheidsvraagstuk niet of nauwelijks. De bestrijding vindt plaats bij de bron, op ruime afstand van het plangebied. Ten aanzien van de algemene mogelijkheden van de bestrijdbaarheid wordt verwezen naar desbetreffende onderdelen van de Visie.

#### *Mogelijkheden tot zelfredzaamheid*

Omdat blootstelling aan een toxisch gas het bepalende scenario is, biedt "schuilen" de beste wijze van zelfredzaamheid. Schuilen vindt plaats binnen gebouwen/bouwwerken. De mate waarin deze bouwwerken afsluitbaar zijn tegen de indringing van toxisch gas en de tijdsduur dat deze bouwwerken worden blootgesteld zijn hierbij parameters.

Het plangebied wordt veelal alleen blootgesteld aan de gevolgen van een toxische gaswolk bij "optimale" weersomstandigheden (bijvoorbeeld Pasquill-klasse F1.5: weinig vermenging met schone lucht), die gedurende het jaar procentueel weinig voorkomen.

Bij bestaande bouwwerken worden geen aanvullende maatregelen getroffen om mogelijke indringing van toxisch gas te verminderen. Aanpassing van bijvoorbeeld oude woningen op dit punt is ingrijpend en kostbaar. Bij nieuwe bouwwerken is sprake van een steeds betere isolatie, welke zorgt voor een goede bescherming tegen het binnendringen van het toxische gas. Nieuwe gebouwen die voorzien zijn van een luchtbehandelingsinstallatie, waardoor het toxisch gas naar binnen kan worden gezogen dienen voorzien te zijn van mogelijkheden om dit systeem met één druk op de knop uit te schakelen.

Van belang is dat bewoners tijdig gewaarschuwd worden. Dit gebeurt door het in werking stellen van het WAS (Waarschuwing- en Alarmering Systeem) als onderdeel van de algemene Rampenbestrijding of via Cell-Broadcast.

#### *Conclusie externe veiligheid*

Met betrekking tot het planvoornemen zijn er geen belemmeringen vanuit het oogpunt van externe veiligheid. Door de afstand tussen de risicobronnen (risicovolle inrichtingen, transportroutes voor het vervoer van gevaarlijke stoffen en buisleidingen) en het plangebied en door de afname van het aantal woningen (van 3 naar 2) vindt geen significante toename plaats van de omvang van het groepsrisico binnen de invloedsgebieden van de risicobronnen.

Vanwege de ligging binnen het invloedsgebied van een aantal risicobronnen zal er altijd sprake zijn van een restrisico. Immers, de kans op een ongeval, hoe klein ook, blijft altijd aanwezig. Het restrisico is in dit geval onder déze omstandigheden en afgezet tegen een breder kader aanvaardbaar.

Om de veiligheid binnen het plangebied te verhogen is het zinvol om de woningen uit te voeren met een afsluitbare ventilatie en dienen de vluchtmogelijkheden zoveel mogelijk van de A73 en de spoorlijn Roermond-Sittard af gesitueerd te worden.

Het groepsrisico wordt in voldoende mate verantwoord geacht.

<span id="page-33-0"></span>Gelet op vorenstaande vormt het aspect externe veiligheid geen belemmering voor onderhavige planontwikkeling.

#### **4.3 Waterhuishouding**

In deze paragraaf wordt beschreven op welke wijze in dit project rekening is gehouden met de (ruimtelijk) relevante aspecten van (duurzaam) waterbeheer. Een beknopte beschrijving van de kenmerken van het watersysteem kan het benodigde inzicht geven in het functioneren van dit systeem.

<span id="page-33-1"></span>Onderhavige planontwikkeling is gelegen binnen het werkgebied van het Waterschap Roer en Overmaas.

#### **4.3.1 Vierde Nota Waterhuishouding**

In de Vierde Nota Waterhuishouding (NW4) is aangegeven dat het waterbeheer in Nederland gericht moet zijn op een veilig en goed bewoonbaar land met gezonde en veerkrachtige watersystemen, waarmee een duurzaam gebruik gegarandeerd blijft. Voor wat betreft het buitengebied stelt de Vierde Nota, dat met name aspecten als verdroging en beperking van emissies van bestrijdingsmiddelen van belang zijn. Waterkwaliteit staat daarmee in het buitengebied voorop.

#### **4.3.2 Provinciaal beleid**

<span id="page-34-0"></span>De provincie Limburg kent ook als uitgangspunt dat verdroging zo veel mogelijk moet worden tegengegaan en dat de waterkwaliteit, met het oog op een duurzaam gebruik in de toekomst, erg belangrijk is. Verder sluit de provincie aan bij het beleid van de Vierde Nota Waterhuishouding om infiltratie van water in de bodem te bevorderen en water meer terug te brengen in stedelijk gebied.

Binnen de waterbeheersplannen van Limburg is integraal waterbeheer een belangrijk begrip. Ook hier speelt verdroging en waterkwaliteit een belangrijke rol in het beleidsproces. Ter invulling van (specifiek) ecologische functies stelt het Waterschap onder andere dat, ter voorkoming van verdroging, grondwaterstanden (daar waar dat mogelijk is) verhoogd moeten worden door peilbeheer. Ook dient het rioleringsbeheer door gemeenten op en aan de aan watergangen en plassen toegekende functies, afgestemd te worden. Naast die ecologische functie dienen er ook mensgerichte hoofdfuncties ten behoeve van industrie of drinkwater ingepast te worden. Tevens dient er plaats te zijn voor mensgerichte nevenfuncties.

#### **4.3.3 Watertoets Waterschap Roer en Overmaas**

<span id="page-34-1"></span>Vanaf 1 november 2003 zijn de overheden wettelijk verplicht om alle ruimtelijke plannen, die van invloed zijn op de waterhuishouding, voor advies voor te leggen aan de waterbeheerders. Tot juli 2004 kwam het voor dat voor de watertoets verschillende waterbeheerders (waterschapsbedrijf, waterschap, provincie en Rijkswaterstaat) apart moesten worden benaderd. Die gaven dan afzonderlijke wateradviezen. Dat zorgde voor veel onduidelijkheid en papieren rompslomp. Daarom hebben de Limburgse waterbeheerders afgesproken om alle aanvragen in het hun betreffende gebied af te handelen via één loket: het zogenaamde watertoetsloket. Het loket is ondergebracht bij het waterschap.

Het Watertoetsloket van het Waterschap Roer en Overmaas heeft de punten die voor de meeste ruimtelijke plannen relevant zijn gebundeld in het overzicht 'Praktische vuistregels voor de watertoets'. In dit overzicht zijn de belangrijkste punten waarop het watertoetsloket plannen beoordeelt opgenomen. Voor zover mogelijk wordt bij de plannen aangesloten bij belangrijkste richtlijnen om nieuwe plannen toekomst- en waterbestendig uit te kunnen voeren. De belangrijkste richtlijnen zijn onderstaand weergegeven:

- Rekening houden met de waterbelangen uit de WaterATLAS;
- Gevolgen van het plan voor (grond)water in het gebied en de omgeving aangeven;
- 10% van het plangebied reserveren voor water;
- Wateropgave oplossen binnen het plangebied (niet afwentelen);
- Toepassen voorkeursvolgorde voor de waterkwantiteit; hergebruik water, vasthouden
- (infiltratie), bergen, afvoeren);
- Toepassen voorkeursvolgorde voor de waterkwaliteit Schoonhouden, scheiden, zuiveren;
- Verantwoord afkoppelen;
- Infiltratie- en bergingsvoorzieningen in het plan dimensioneren op T=25 (35 mm in 45
- minuten), met een leegloop/beschikbaarheid binnen 24 uur;
- Doorkijk geven naar T=100 (45 mm in 30 minuten);
- Uitvoeren van bodem-/infiltratieonderzoek en bepalen grondwaterstand;
- Bij voorkeur toepassen van bovengrondse waterhuishoudkundige voorzieningen;
- Beheer en onderhoud geregeld;
- Rekening houden met hoogteverschillen in gebied en omgeving;
- Een waterparagraaf in het plan opnemen;
- Waterbelangen planologisch vastleggen in ruimtelijke plannen;
- Plan voorleggen aan waterbeheerder tenzij het onder de ondergrens valt.

#### *Kenmerken van het watersysteem*

De kenmerken van de watersystemen, zoals die voorkomen in het projectgebied (en omgeving), kunnen het beste beschreven worden door een onderverdeling te maken in de bodem en soorten van water die in het gebied aanwezig zijn. De belangrijkste zijn: grondwater, oppervlaktewater, ecosysteem, regen- en afvalwater. Daarnaast wordt ingegaan hoogwater

#### *Bodem en grondwater*

In november 2005 is in het kader van een ander voorgenomen planontwikkeling in het plangebied een infiltratieonderzoek opgesteld door Lyons Milieu Advies (projectnr. 5252; kenmerk 050639). De belangrijkste conclusies uit dat infiltratieonderzoek zijn:

- De bodem bestaat tot minimaal 3 meter onder maaiveld uit matig fijn, siltig zand.
- Er zijn extreme k-waarden gemeten:
- -1,0 tot 2,0 m mv: 67 m/dag (boring 1);
- -1,0 tot 2,0 m mv: 39 m/dag (boring 2);
- 2,0 tot 3,0 m mv: 52 m/dag (boring 3).
- Een infiltratiesysteem moet binnen 24 uur geledigd zijn. Om van een infiltratievoorziening de gewenste leegloopnorm van 24 uur te halen is een minimale k-waarde van 0,7 m/dag nodig. Deze wordt dus ruimschoots gehaald.
- De gevolgen van een calamiteit (T=100) moeten in beeld worden gebracht.
- Het grondwater bevindt zich op meer dan 5 meter onder het maaiveld.

Volgens de Omgevingsverordening Limburg 2014 is het plangebied niet gelegen binnen een grondwaterbeschermingsgebied of waterwingebied. Wel is sprake van ligging binnen de Roerdalslenk zone II (boringsvrije zone), waarbinnen het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 30 meter in zone II tot aan de Bovenste Brunssumklei, niet is toegestaan zonder dat hiervoor vier weken van tevoren schriftelijk melding is gemaakt bij Gedeputeerde Staten.

Van een dergelijk voornemen is echter binnen het plangebied geen sprake.

#### *Oppervlaktewater*

Binnen het plangebied en de directe omgeving is geen oppervlaktewater aanwezig.

#### *Ecosystemen*

In het projectgebied liggen geen bijzondere droge, natte of hydrologisch gevoelige ecosystemen.

#### *Afvalwater*

Het afvalwater als gevolg van onderhavige planontwikkeling zal worden geloosd op de gemeentelijke riolering van de gemeente Roermond. Vanuit milieuhygiënisch oogpunt is het afvoeren van afvalwater via de gemeentelijke riolering vereist en daarmee tevens de beste optie.

#### *Hemelwater*

Door de realisering van de nieuwbouwwoningen zal het bebouwd en verhard oppervlak toenemen. Het hemelwater dat op het verhard oppervlak van de nieuwbouwwoning valt, zal worden afgekoppeld middels een infiltratievoorziening. De precieze wijze van infiltratie zal in het kader van de omgevingsvergunningaanvraag voor het bouwen nader worden uitgewerkt, omdat nu nog niet bekend is hoe groot het verhard oppervlak precies wordt.

In de hemelwatervoorziening wordt alleen schoon hemelwater opgevangen, waaraan geen verontreinigende stoffen zijn toegevoegd. Uitloging bij infiltratie wordt voorkomen door alleen schoon hemelwater te infiltreren in de bodem. Door het gebruik van niet-uitlogende materialen in de bouw wordt verontreiniging van het hemelwater voorkomen.

#### *Voorkomen van wateroverlast*

Door bij het bepalen van het bouwpeil en afschot hiermee rekening te houden, wordt voorkomen dat geen water in de te realiseren gebouwen kan vloeien. Daarnaast kan ten aanzien van wateroverlast voor derden worden gesteld dat hiervan geen sprake zal zijn.

#### *Overleg waterbeheerder*

Conform de notitie 'Toepassingsbereik Watertoets' van Waterschap Roer en Overmaas, geldt dat het plan niet hoeft te worden ingediend bij het Watertoetsloket, aangezien de toename van de hoeveelheid oppervlakteverharding kleiner zal zijn dan 1.000 m2 en het plangebied niet is gelegen binnen een specifiek aandachtsgebied van het waterschap.

#### *Conclusie*

<span id="page-36-0"></span>Bij de realisatie van de nieuwe bebouwing in het plangebied bestaan geen knelpunten tussen grondgebruik, bestemmingen of waterhuishoudkundige functies in relatie tot waterbeheer.

#### **4.4 Archeologie**

Het gemeentelijk beleid ten aanzien van archeologie en cultuurhistorie is vastgelegd in de 'Monumenten- en Archeologieverordening 2011' en de 'Nota Archeologie', zoals deze door de raad van de gemeente Roermond op 7 juli 2011 zijn vastgesteld. Leidraad daarbij is dat archeologie een integraal onderdeel vormt bij afwegingen betreffende de ruimtelijke ordening. In de 'Nota Archeologie' is beschreven in welke gevallen het uitvoeren van archeologisch onderzoek noodzakelijk is.

Het plangebied heeft de dubbelbestemming 'Waarde – Archeologie historische kern'. Voor de gronden aangeduid als 'De historische (dorps-)kernen en het gebied binnen de voormalige stadswal' geldt een hoge archeologische verwachtingswaarde. In deze zones dienen bij voorkeur geen werkzaamheden te worden uitgevoerd die tot fysieke aantasting van de (verwachte) archeologische waarden leiden. Het beleid is dus gericht op behoud van de bestaande situatie. Bodemingrepen dieper dan ca. 30 cm -mv dienen bij voorkeur te worden voorkomen. In geval van planvorming dient hetzelfde onderzoekstraject doorlopen te worden als voor zones met een hoge archeologische verwachting in het buitengebied.

Betreffende de planlocatie is voor een eerder gevoerde vrijstellingsprocedure reeds een

archeologisch bureauonderzoek uitgevoerd door Synthegra Archeologie BV (kenmerk MJA/UIT/SWA/175049, d.d. 04 april 2005)

Volgens dit bureauonderzoek bestaat er weinig kans op het voorkomen van archeologische indicatoren in het plangebied. Nader onderzoek werd niet aanbevolen.

Om de juistheid van de conclusies uit het bureauonderzoek te toetsen is in 2006 door Becker & Van de Graaf een inventariserend veldonderzoek verkennende fase uitgevoerd (projectnr. 02170506/17650, d.d. juni 2006).

Uit de conclusies en aanbevelingen van dit onderzoek blijkt dat in het plangebied zowel de bodemopbouw als het archeologische niveau waarschijnlijk ongestoord is. Daarnaast is vastgesteld dat het plangebied op de rand van een rivierterras ligt waarvan bekend is dat het al 130.000 jaar aan de oppervlakte ligt. Het is daarom mogelijk dat er in het plangebied nog archeologische resten aanwezig zijn, die vanwege de mogelijk aanwezigheid van een esdek beschermd zijn tegen verstoring door ploegen en graafwerkzaamheden.

Door bevoegd gezag is vervolgens besloten geen archeologisch vervolgonderzoek te verplichten, omdat het geenszins zeker is dat het hier gaat om een esdek, de destijds aangetroffen puinresten als gevolg van een verstoring van het archeologische pakket gezien moet worden en omdat er geen archeologische indicatoren zijn aangetroffen.

#### *Conclusie*

<span id="page-37-0"></span>Aan de hand van bovenstaande kan geconcludeerd worden dat ook voor dit nieuwe planvoornemen een archeologisch vervolgonderzoek niet noodzakelijk is.

#### **4.5 Cultuurhistorie**

Het plangebied is gelegen in de rand van de oude kern van Merum. De dorps-verzamelende functie van de Hoofdstraat en de hoofdzakelijk erf-ontsluitende functie van de Merumerbroekweg dateren van voor 1806. De ten noordwesten van het plangebied gelegen steilrand is gesitueerd in het verlengde van een steilrand buiten het plangebied. Deze laatste steilrand maakt een oude akkergrens heden ten dage zichtbaar. Het behoud van de steilrand aan de rand van het plangebied zal de aardkundige en culturele historie van het gebied zichtbaar en begrijpelijk maken voor toekomstige generaties.

De omgeving van het plangebied wordt gekarakteriseerd door overwegend kleinschalige bebouwing in een landelijke sfeer met enkele beeldbepalende panden aan de Hoofdstraat en de monumentale hoeve aan de Merumerbroekweg 2 – Hoofdstraat 40.

Er wordt zoveel mogelijk rekening gehouden met de bestaande groene en landschappelijke waarden in het gebied en directe omgeving. Vanuit de nieuwe woningen zal er derhalve geen afbreuk worden gedaan aan de bestaande uitstraling van de hiervoor genoemde panden. Ten aanzien van de monumentale hoeve geldt tevens dat de bestaande stenen afscherming en entreepoort, ter hoogte van de grens van onderhavig plangebied, behouden blijft.

#### **4.6 Flora en Fauna**

#### **4.6.1 Algemeen**

<span id="page-38-1"></span><span id="page-38-0"></span>In april 2002 is de Flora- en Faunawet in werking getreden. In deze wet zijn de onderdelen uit de Europese Habitatrichtlijn en onder meer de Vogelrichtlijn, die de bescherming van soorten betreft, geïmplementeerd. De wet biedt ook het kader voor de bescherming van inheemse dier- en plantensoorten die geen bescherming genieten op grond van de Habitatrichtlijn. Er gelden een aantal verboden ter bescherming van beschermde dier- en plantensoorten (artikel 9 t/m 12 Flora- en Faunawet).

In bepaalde gevallen geldt voor het overtreden van deze geboden een vrijstelling. Wanneer geen vrijstelling van toepassing is, kan in bepaalde gevallen een ontheffing worden verleend. In deze toelichting wordt bekeken of voor de activiteit een vrijstelling of ontheffing nodig is en zo ja, of deze vrijstelling respectievelijk ontheffing kan worden verleend. In dit kader is met name van belang artikel 16b, eerste lid, van het Besluit vrijstelling beschermde dier- en plantensoorten ingevolge welk artikel de verboden, bedoeld in de artikelen 8 t/m 12 van de wet, niet gelden bij de uitvoering van de werkzaamheden in het kader van ruimtelijke ontwikkeling en inrichting.

Te allen tijde geldt dat de algemene zorgplicht ex artikel 2 van de Flora- en Faunawet van toepassing is. Dit houdt in, dat handelingen die niet noodzakelijk zijn met betrekking tot de voorgenomen ingreep en die nadelig zijn voor de in en om het plangebied voorkomende flora en fauna, achterwege moet blijven.

Voorliggend bestemmingsplan voorziet in het omvormen van een agrarische bouwkavel in woningbouw. Op deze locatie zijn, gelet op de ligging en gelet op de aard van het planvoornemen (geen sloop en de nieuwe bebouwing in de toekomst ter plaatse van weiland), op dit moment geen beschermde flora en fauna te verwachten.

#### **4.6.2 Natuurgegevens provincie Limburg**

<span id="page-38-2"></span>Uit de natuurgegevens van de provincie Limburg blijkt dat er binnen het plangebied géén waarnemingen zijn gedaan van beschermde soorten. Dit blijkt ook uit eerder verricht onderzoek van het plangebied t.b.v. de planontwikkeling voor de 3 vergunde woningen.

Wel zullen er meerdere soorten van tabel 1 van de Flora en faunawet voorkomen, zoals konijn, mol, veldmuis, dwergmuis, bosmuis, gewone pad en bruine kikker. Het bouwrijp maken van het terrein zal verstoring veroorzaken van deze soorten. Van geen van deze soorten is de gunstige staat van instandhouding in het geding. Aan de rand van het plangebied bevinden zich bomen, maar die worden niet gekapt of verstoord.

<span id="page-38-3"></span>Er worden t.b.v. dit planvoornemen dan ook geen vaste rust- of verblijfplaatsen van ontheffingsvrije soorten verstoord of aangetast. Er behoeft dan ook geen ontheffing te worden aangevraagd.

#### **4.6.3 Gebiedsbescherming**

<span id="page-38-4"></span>Negatieve gevolgen voor de instandhoudingsdoelstellingen van het Natura 2000-gebied Roerdal en op grotere afstand gelegen Natura 2000 gebieden kunnen worden uitgesloten.

#### **4.6.4 Conclusie flora en fauna**

Gelet op de beschikbare gegevens, de aard van het planvoornemen en het karakter van het plangebied is het onwaarschijnlijk dat er binnen het plangebied beschermde soorten voorkomen. Mochten er toch diersoorten in het plangebied voorkomen dan zullen dit algemene soorten zijn

waarvoor de lichtste vorm van bescherming geldt (bosmuis, spitsmuis, veldmuis, etc.). De realisatie van 2 woningen zal, indien deze soorten zich in het plangebied bevinden, een schadelijk effect hebben daarop. Aangezien de activiteiten zijn te kwalificeren als ruimtelijke ontwikkeling, geldt een vrijstelling van de verboden opgenomen in artikel 8 t/m 12 van de Flora en faunawet. Voor de activiteit hoeft geen ontheffing te worden aangevraagd.

#### <span id="page-39-0"></span>**4.7 Natuur en landschapswaarden**

Op basis van het POL2014 blijkt dat in het plangebied en de directe omgeving geen uitgesproken natuurlijke of landschappelijke waarden voorkomen. Het plangebied bevindt zich niet binnen de grenzen van de EHS of een Natura 2000-gebied. Het groene karakter in de omgeving en de steilrand met daarop bomen en struiken blijven gehandhaafd.

<span id="page-39-1"></span>Vanuit natuur- en landschapswaarden bestaan er kortom geen belemmeringen voor de voorgenomen ontwikkeling.

#### **4.8 Verkeer en infrastructuur**

<span id="page-39-2"></span>Met betrekking tot onderhavige planontwikkeling dienen de (eventuele) gevolgen voor de verkeersstructuur alsmede het parkeren inzichtelijk te worden gemaakt.

#### **4.8.1 Ontsluiting en verkeer aantrekkende werking**

De woningen worden ontsloten via de Hoofdstraat. Volgens de CROW-publicatie 317 'Kencijfers parkeren en verkeersgeneratie' dient voor vrijstaande koopwoningen in matig stedelijk gebied in de categorie 'rest bebouwde kom' uit te worden gegaan van een verkeersgeneratie van gemiddeld 8,2 verkeersbewegingen per etmaal, per woning. Deze beperkte toename van het aantal verkeersbewegingen kan probleemloos verwerkt worden op de omliggende wegen en het plan zal dan ook naar verwachting geen negatief effect hebben op de verkeersafwikkeling en verkeersveiligheid ter plaatse.

#### **4.8.2 Parkeren**

<span id="page-39-3"></span>Het parkeren voor de nieuwe woningen vindt volledig op eigen terrein plaats. Voor de vrijstaande woningen, gelegen in de zone 'rest bebouwde kom en buitengebied', geldt op basis van de gemeentelijke parkeernorm uit de Nota Parkeernormen 2014, d.d. 4 november 2014 een parkeernorm van 2,2 auto's per woning. Het plangebied biedt meer dan voldoende ruimte om in het benodigde aantal parkeerplaatsen te kunnen voorzien.

| WONEN (inclusiet bezoekers) |                   |            |         |       |                            |  |  |
|-----------------------------|-------------------|------------|---------|-------|----------------------------|--|--|
|                             | Type              | Eenheid    | Centrum | Schil | Rest<br>bibeko &<br>bubeko |  |  |
| Grondgebonden               | vrijstaand        | per woning | 1.8     | 1,9   | 2,2                        |  |  |
|                             | 2 onder 1 kap     | per woning | 1.7     | 1,8   | 2,1                        |  |  |
|                             | tussen/hoekwoning | per woning | 1.5     | 1,7   | 1.9                        |  |  |

Parkeernormen grondgebonden woningen

#### **4.9 Kabels en leidingen**

<span id="page-40-0"></span>Door het plangebied lopen geen boven- en/of ondergrondse leidingen. Er is op dat gebied derhalve geen sprake van bijbehorende (planologische) beschermingszones en/of belangen van derden op dit punt. De aanwezigheid van kabels en leidingen met betrekking tot de nutsvoorzieningen in de omgeving is evident. Bij het nader uitwerken van de aansluitingen, dient met de verschillende netwerkbeheerders contact te worden opgenomen.

M154672.001.002/FSC

### <span id="page-42-0"></span>**5 Juridische planopzet**

<span id="page-42-1"></span>Het bestemmingsplan 'Hoofdstraat Merum 2 woningen' van de gemeente Roermond bestaat uit voorliggende toelichting, regels en een verbeelding schaal 1:1.000.

#### **5.1 Planvorm**

Op 1 juli 2008 is de nieuwe Wet ruimtelijke ordening (Wro) in werking getreden. Behalve een vernieuwd stelsel voor processen voor de ruimtelijke ordening in Nederland, worden met de inwerkingtreding van de nieuwe Wro ook de resultaten van DURP (Digitale Uitwisseling in Ruimtelijke Processen) wettelijk verankerd. Dit houdt in dat nagenoeg alle instrumenten uit de Wro door bronhouders digitaal beschikbaar zijn, waardoor de bestemmingsplannen onderling vergelijkbaar worden. Hiervoor is het pakket 'RO Standaarden 2012' ontwikkeld, dat wettelijk is vastgelegd in de bij de Wro behorende 'Regeling standaarden ruimtelijke ordening'.

Vergelijkbaarheid van bestemmings- en inpassingsplannen wordt door de SVBP2008 (Standaard Vergelijkbare BestemmingsPlannen 2012) op drie manieren gerealiseerd:

- er is een begrippenkader gegeven dat in de plannen toegepast moet worden. Het gaat dan bijvoorbeeld om lijsten van bestemmingshoofdgroepen met mogelijke gebruiksdoelen, dubbelbestemmingen, aanduidingen, indeling van regels etc. Voor het hanteren van het begrippenkader is geen specifieke software vereist;
- er is een verplichte 'analoge verbeelding' voorgeschreven, hetgeen inhoudt de manier waarop het plan op papieren kaarten moet worden getoond. Er zijn dwingende regels inzake de opmaak van het plan. Voor het opmaken van plannen is in de praktijk speciale software benodigd;
- er is een verplichte 'digitale verbeelding' voorgeschreven, waarmee wordt gedoeld op het tonen van het plan in een digitale omgeving (website).

Vanaf 1 januari 2010 dient een bestemmingsplan digitaal raadpleegbaar en uitwisselbaar te zijn. Voorliggend bestemmingsplan voldoet aan deze digitaliseringverplichting.

Een bestemmingsplan bestaat uit een toelichting, regels en een verbeelding. De regels en verbeelding vormen tezamen het juridisch bindende gedeelte van het bestemmingsplan. Beide planonderdelen dienen in onderling verband te worden bezien. De regels en de verbeelding zijn namelijk onlosmakelijk met elkaar verbonden, aangezien op de verbeelding de bestemmingen visueel zijn weergegeven en de regels onder andere het gebruik en de bouwmogelijkheden bij deze bestemmingen geven.

#### **5.1.1 Verbeelding**

<span id="page-42-2"></span>De 'vroegere' plankaart wordt in het kader van het huidige planologische regime aangeduid als 'verbeelding'. Op een verbeelding wordt de grens van het plangebied weergegeven waarbinnen onder meer de verschillende (dubbel)bestemmingen, bouwvlakken en bouw-/functie- /maatvoeringaanduidingen (en de ligging daarvan) visueel zijn weergegeven.

De verbeelding met betrekking tot voorliggend bestemmingsplan is ingetekend op schaal 1:1.000.

Verder voorziet bijbehorende verbeelding in de naam van voorliggend bestemmingsplan en een tekeningnummer. Dit zijn verplichtingen in het kader van de nieuwe Wet ruimtelijke ordening.

De verbeelding is direct (juridisch) verbonden met de bijbehorende regels. In deze regels worden de condities en voorwaarden gesteld behorende bij de verschillende bestemmingen.

#### **5.1.2 Regels**

<span id="page-43-0"></span>Conform de SVBP2012 dienen de regels van een bestemmingsplan volgens een bepaalde opbouw te worden opgesteld, waarbij opgemerkt dient te worden dat niet elk bestemmingsplan alle elementen van navolgende opbouw bevat:

Hoofdstuk 1: Inleidende regels Begrippen Wijze van meten

Hoofdstuk 2: Bestemmingsregels Bestemmingen Voorlopige bestemmingen Uit te werken bestemmingen Dubbelbestemmingen

Hoofdstuk 3: Algemene regels Anti-dubbeltelregel Algemene bouwregels Algemene gebruiksregels Algemene aanduidingsregels Algemene afwijkingssregels Algemene wijzigingsregels Verwerkelijking in de naaste toekomst Algemene procedureregels Overige regels

Hoofdstuk 4: Overgangs- en slotregels Overgangsrecht Slotregel

De regels van de verschillende bestemmingen worden als volgt opgebouwd, waarbij eveneens geldt dat een bestemmingsregel niet alle elementen hoeft te bevatten: Bestemmingsomschrijving Bouwregels Nadere eisen Afwijken van de bouwregels Specifieke gebruiksregels

Afwijken van de gebruiksregels Omgevingsvergunning voor het uitvoeren van werken of werkzaamheden Omgevingsvergunning voor het slopen van een bouwwerk Wijzigingsbevoegdheid

Vorenstaande gestandaardiseerde opbouw is gehanteerd bij het opstellen van de regels behorende bij voorliggend bestemmingsplan.

M154672.001.002/FSC

### <span id="page-46-0"></span>**6 Uitvoerbaarheid**

De uitvoerbaarheid van de planontwikkeling dient in relatie tot de gemeentelijke financiën te zijn gewaarborgd. Daarbij dient ook te worden onderzocht of en in hoeverre de voorgenomen afwijkingen ten opzichte van het vigerende bestemmingsplan aanleiding kunnen geven tot aanspraken om planschade als bedoeld in artikel 6.1 van de Wet ruimtelijke ordening.

#### <span id="page-46-1"></span>**6.1 Economische uitvoerbaarheid en kostenverhaal**

Op grond van de Wet ruimtelijke ordening rust op de gemeente de verplichting tot het verhaal van kosten die tot de grondexploitatie behoren op basis van een exploitatieplan.

De gemeente kan hiervan afzien in bij algemene maatregel van bestuur aangegeven gevallen, of indien:

- het kostenverhaal anderszins is verzekerd;
- het bepalen van een tijdvak of fasering niet noodzakelijk is; en
- het stellen van eisen, regels of een uitwerking van regels aan werken en werkzaamheden met betrekking tot bouwrijp maken, aanleg van nutsvoorzieningen, inrichten van de openbare ruimte en uitvoerbaarheid niet noodzakelijk is.

Het voorliggende bestemmingsplan creëert de mogelijkheid tot het realiseren van twee woningen aan de Hoofdstraat te Herten. Er worden geen aanpassingen aan de openbare ruimte gedaan.

Tussen de gemeente en de initiatiefnemer is een realiseringsovereenkomst gesloten. In deze overeenkomst zijn afspraken gemaakt over de uit te voeren werkzaamheden ten behoeve van het project en het kostenverhaal.

Aan de te verlenen planologische medewerking is tevens de voorwaarde worden verbonden dat eventuele hieruit voortvloeiende planschadeclaims voor rekening van de initiatiefnemer komen. Hiervoor is in de realiseringsovereenkomst eveneens een regeling opgenomen.

Op grond van de overeenkomst wordt het project geheel voor rekening en risico van de initiatiefnemer gerealiseerd.

Daarmee is het verhaal van de kosten van de grondexploitatie voor dit gebied anderszins verzekerd en is de economische uitvoerbaarheid van het plan gegarandeerd.

<span id="page-46-2"></span>Gelet op het vorenstaande kan in het kader van de vaststelling van het bestemmingsplan "Hoofdstraat Merum 2 woningen" worden afgezien van het vaststellen van een exploitatieplan.

#### **6.2 Maatschappelijke uitvoerbaarheid**

Voordat het plan op grond van artikel 3.8 van de Wro in procedure wordt gebracht wordt het plan ter advisering aan diverse instanties voorgelegd (artikel 3.1.1. Bro).

#### **6.2.1 Overleg ex artikel 3.1.1. Bro**

<span id="page-47-0"></span>Gezien de eerder verleende medewerking en verlening van vergunningen voor 3 woningen binnen hetzelfde plangebied is vooroverleg ex artikel 3.1.1 Bro met de provincie Limburg niet noodzakelijk. Vooroverleg met de Rijksoverheid is niet noodzakelijk aangezien geen nationale belangen in het geding zijn. Vooroverleg met het waterschap is eveneens niet noodzakelijk aangezien geen sprake is van een toename van de hoeveelheid oppervlakteverharding van meer dan 1.000 m² en geen sprake is van ligging binnen een aandachtsgebied van het waterschap. Mocht er alsnog vooroverleg met instanties wenselijk zijn, dan worden de resultaten van het vooroverleg in een latere fase in deze paragraaf beschreven.

#### **6.2.2 Inspraak**

<span id="page-47-1"></span>Ingevolge artikel 1.3.1 Besluit ruimtelijke ordening dienen burgemeester en wethouders te besluiten en te publiceren of er terinzagelegging van het bestemmingsplan plaatsvindt, of er zienswijzen kunnen worden ingediend en of een onafhankelijke adviesinstantie advies uitbrengt. Ook is in voornoemd artikel bepaald dat het voornemen tot het voorbereiden van een bestemmingsplan, waarbij geen MER wordt opgesteld, dient te worden gepubliceerd conform artikel 3:12, lid 1 en 2 van de Algemene wet bestuursrecht en langs elektronische weg.

De gemeente Roermond heeft kenbaar gemaakt dat zij, alvorens de formele bestemmingsplanprocedure op te zullen starten, geen voorontwerp van voorliggend bestemmingsplan ter inzage zullen leggen maar direct overgaan tot het ter visie leggen van het ontwerpplan.

#### **6.2.3 Procedure**

<span id="page-47-2"></span>De wettelijke (formele) bestemmingsplanprocedure, die circa 26 weken in beslag neemt, bestaat uit navolgende stappen:

- **Openbare kennisgeving** van het ontwerp bestemmingsplan.
- **Ter inzage legging** van het ontwerp bestemmingsplan met alle bijbehorende stukken gedurende 6 weken. Tevens wordt de bekendmaking toegezonden aan Gedeputeerde Staten, belanghebbenden en betrokken Rijksdiensten.
- Gedurende de termijn van ter inzage legging kan een ieder **zienswijzen** naar voren brengen.
- **Vaststelling** van het bestemmingsplan door de gemeenteraad binnen 12 weken.
- Algemene **bekendmaking** van het bestemmingsplan door ter inzage legging met voorafgaande kennisgeving en toezending van het besluit tot vaststelling aan Gedeputeerde Staten en betrokken Rijksdiensten, Waterschappen en gemeenten: binnen 2 weken dan wel, indien Gedeputeerde Staten of de inspecteur zienswijzen hebben ingebracht of het bestemmingsplan gewijzigd is vastgesteld, binnen 6 weken na vaststelling.
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden.
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om voorlopige voorziening is ingediend bij de Voorzitter van de Afdeling bestuursrechtspraak van de Raad van State.

Het ontwerp van voorliggend bestemmingsplan heeft voor 6 weken voor zienswijzen ter visie gelegen. Gedurende deze termijn zijn geen zienswijzen ingekomen.

# <span id="page-49-0"></span>**7 Bijlagen**

- 1. Actualiserend vooronderzoek bodem; Econsultancy (rapportnummer: 16031111, d.d. 31 maart 2016;
- 2. Verkennend onderzoek asbest in bodem; Econsultancy (rapportnummer 1490.001, d.d. 2 mei 2016.