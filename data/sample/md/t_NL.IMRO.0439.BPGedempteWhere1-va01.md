xml version\="1\.0" encoding\="UTF\-8"?

Gedempte Where 1: Toelichting

direct naar inhoud van Toelichting

Gedempte Where 1

================

Toelichting

-----------

| Plan: | Gedempte Where 1 |

| --- | --- |

| Status: | vastgesteld |

| Plantype: | bestemmingsplan |

| IMRO\-idn: | NL.IMRO.0439\.BPGedempteWhere1\-va01 |

* Toelichting

* Regels

* Bijlagen bij de toelichting

* Bijlagen bij de regels

* Begin

* Vorige

* Volgende

* Omhoog

Toelichting

-----------

* Hoofdstuk 1 Inleiding

+ 1\.1 Aanleiding en achtergrond

+ 1\.2 Ligging plangebied

+ 1\.3 Vigerende bestemmingsplannen

+ 1\.4 Juridische procedures

+ 1\.5 Leeswijzer

* Hoofdstuk 2 Projectbeschrijving en omgevingsanalyse

+ 2\.1 Huidige situatie en omgeving

+ 2\.2 Nieuwe situatie en projectkenmerken

* Hoofdstuk 3 Beleidskader

+ 3\.1 Rijksbeleid

+ 3\.2 Provinciaal beleid

+ 3\.3 Regionaal beleid

+ 3\.4 Gemeentelijk beleid

+ 3\.5 Conclusie

* Hoofdstuk 4 Omgevingsaspecten en randvoorwaarden

+ 4\.1 Verkeer en parkeren

+ 4\.2 Geluid

+ 4\.3 Luchtkwaliteit

+ 4\.4 Bodemkwaliteit

+ 4\.5 Water

+ 4\.6 Natuurwaarden

+ 4\.7 Externe veiligheid

+ 4\.8 Archeologie

+ 4\.9 Cultuurhistorische waarden

+ 4\.10 Milieuzonering

+ 4\.11 Horeca

+ 4\.12 Bezonning / Schaduwhinder

+ 4\.13 Wind

+ 4\.14 Milieueffectrapportage (m.e.r.)

* Hoofdstuk 5 Juridische planbeschrijving

+ 5\.1 Planvorm

+ 5\.2 Bestemmingsregeling

* Hoofdstuk 6 Uitvoerbaarheid

+ 6\.1 Privaatrechtelijke uitvoerbaarheid

+ 6\.2 Economische uitvoerbaarheid

+ 6\.3 Maatschappelijke uitvoerbaarheid

### Hoofdstuk 1 Inleiding

#### 1\.1 Aanleiding en achtergrond

Onderhavig bestemmingsplan heeft betrekking op de herontwikkeling of transformatie van de 'PostNL\-locatie' in het centrumgebied van Purmerend. Op de PostNL\-locatie staat een voormalig postkantoor, dat al enige jaren leegstaat. Omdat er sprake is van een ongebruikte locatie, en een verouderd gebouw, is er de wens om de locatie te transformeren.

In verband met de gewenste transformatie is het project 'PostNL' ontwikkeld. Het project is toegespitst op de vormgeving van de planlocatie. Het PostNL\-project omvat een appartementengebouw, met een binnentuin op een 2\-laags parkeergarage, met een aaneengesloten bebouwing met 6 tot 8 bouwlagen, en met 158 tot maximaal 161 woningen en mogelijk een horecafunctie (afhankelijk van het aantal woningen). Het project wordt nader omschreven in hoofdstuk 2\.

Het woningbouwproject PostNL past niet binnen het ter plaatse geldende bestemmingsplan "Binnenstad 2010". In paragraaf 1\.3 wordt hier nader op ingegaan. Het onderhavige bestemmingsplan geeft een planologisch kader \- bouw\- en gebruiksregels \- waarbinnen het project planologisch mogelijk wordt gemaakt.

#### 1\.2 Ligging plangebied

Het onderhavige plangebied ligt aan de noordoostelijke rand van binnenstad van Purmerend, maar nog wel in de binnenstad. Het plangebied bevindt zich langs de watergang De Where, en binnen de 'watersingel' om de binnenstad.

Het plangebied ligt aan de wegen Gedempte Where en Hoornselaan. Het onderhavige plangebied PostNL bevindt zich op de locatie Gedempte Where 1\. Parallel aan de weg Gedempte Where ligt de weg/straat Achterdijk, nabij en zuidelijk tegenover het plangebied.

De ligging van het plangebied in Purmerend is weergegeven op afbeelding 1\.2A. Het plangebied PostNL\-locatie is weergegeven op afbeeldingen 1\.2B en 1\.2C.

*Afbeelding 1\.2A: Ligging plangebied in Purmerend*

![afbeelding "i_NL.IMRO.0439.BPGedempteWhere1-va01_0001.png"](i_NL.IMRO.0439.BPGedempteWhere1-va01_0001.png)

*Afbeelding 1\.2B: Ligging plangebied in directe omgeving*

![afbeelding "i_NL.IMRO.0439.BPGedempteWhere1-va01_0002.png"](i_NL.IMRO.0439.BPGedempteWhere1-va01_0002.png)

*Afbeelding 1\.2C: Luchtfoto plangebied en directe omgeving*

![afbeelding "i_NL.IMRO.0439.BPGedempteWhere1-va01_0003.png"](i_NL.IMRO.0439.BPGedempteWhere1-va01_0003.png)

#### 1\.3 Vigerende bestemmingsplannen

Voor het plangebied geldt tot op het moment van inwerkingtreding van het onderhavige bestemmingsplan "Gedempte Where 1", het bestemmingsplan "Binnenstad 2010", dat is vastgesteld op 7 juli 2011 en ter plaatse van het onderhavige plangebied onherroepelijk in werking is getreden. Het vigerende bestemmingsplan "Binnenstad 2010" kent ter plaatse van het onderhavige plangebied de bestemmingen 'Dienstverlening' en 'Verkeer' en de dubbelbestemmingen 'Waarde \- Archeologie' en 'Waterstaat \- Waterkering'.

De bestemming Dienstverlening van het vigerende bestemmingsplan geeft ter plaatse van het onderhavige plangebied de volgende gebruiks\- en bouwmogelijkheden: dienstverlening in de vorm van postale voorzieningen, met een maximaal bebouwingspercentage gelijk aan het bestaande gebouw en een maximale bouwhoogte en gevelbreedte gelijk aan die van het bestaande gebouw.

Vanzelfsprekend past het PostNL\-project met woningen en nieuwe bebouwing niet binnen de regels van het vigerende bestemmingsplan "Binnenstad 2010".

Ter plaatse van het plangebied geldt tevens het bestemmingsplan "Parapluplan Parkeernormen Purmerend 2018". Het PostNL\-project gaat uit van een lagere parkeernorm dan opgenomen in het vigerende paraplubestemmingsplan parkeernormen. Omdat het onderhavige bestemmingsplan "Gedempte Where 1" een eigen (maatwerk)parkeerregeling kent, is het "Parapluplan Parkeernormen Purmerend 2018" na inwerkingtreding van het onderhavige bestemmingsplan niet meer van toepassing op het onderhavige plangbied.

Het PostNL\-project, een woningbouwproject, past niet binnen de kaders van de vigerende bestemmingsplannen.

#### 1\.4 Juridische procedures

##### 1\.4\.1 Bestemmingsplan

Vanwege het feit dat het realiseren van woningen en een horecavoorziening niet past binnen de regels van het vigerende bestemmingsplan, is het opstellen van een nieuw bestemmingsplan noodzakelijk. Dit betreft het onderhavige bestemmingsplan "Gedempte Where 1". De bestemmingsplanprocedure ziet er als volgt uit.

De start van de bestemmingsplanprocedure, op basis van artikel 1\.3\.1 van het Besluit ruimtelijke ordening (Bro), betreft de bekendmaking/vooraankondiging van de voorbereiding van het bestemmingsplan, namelijk met een publicatie/kennisgeving in een lokale krant en op de gemeentelijke website.

De binnengekomen reacties in het kader van het vooroverleg met relevante overlegpartners worden verwerkt in het ontwerpbestemmingsplan.

Vervolgens wordt op basis van artikel 3\.8 Wet ruimtelijke ordening (Wro) en afdeling 3\.4 Algemene wet bestuursrecht (Awb) de procedure voortgezet. De kennisgeving van de terinzagelegging van het ontwerpbestemmingsplan wordt gedaan in een lokale krant, in de Staatscourant en op de gemeentelijke website. Het ontwerpbestemmingsplan wordt zes weken ter inzage gelegd en binnen deze termijn kan een ieder zienswijzen bij de gemeente(raad) indienen. De ingediende zienswijzen worden \- indien mogelijk \- verwerkt in het (vast te stellen) bestemmingsplan.

*Het ontwerpbestemmingsplan heeft van 9 november t/m 21 december 2020 ter inzage gelegen, met de*

*mogelijkheid om zienswijzen in te dienen. Er zijn twee zienswijzen ingediend. Deze zienswijzen gaven*

*geen aanleiding om het plan te wijzigen. (Zie paragraaf 6\.3\.4\).*

Na de vaststelling van het bestemmingsplan door de gemeenteraad ligt het vastgestelde bestemmingsplan zes weken ter inzage, en kunnen diegenen die een zienswijze hebben ingediend en belanghebbende zijn, en ook belanghebbenden die aan kunnen tonen dat zij redelijkerwijs niet in staat zijn geweest hun zienswijze naar voren te brengen, een beroepschrift bij de Afdeling bestuursrechtspraak van de Raad van State indienen. Tevens kan een verzoek om een voorlopige voorziening bij de voorzitter van de Afdeling bestuursrechtspraak van de Raad van State worden ingediend.

##### 1\.4\.2 Gemeentelijke coÃ¶rdinatieregeling

De gemeenteraad van Purmerend heeft besloten om in de gemeente de gemeentelijke coÃ¶rdinatieregeling volgens paragraaf 3\.6\.1 (artikel 3\.30\) van de Wet ruimtelijke ordening (Wro) toe te passen. De initiatiefnemer van het project heeft de gemeente verzocht om de coÃ¶rdinatieregeling toe te passen bij het onderhavige project.

De onderhavige bestemmingsplanprocedure zal worden gecoÃ¶rdineerd met:

* het besluit tot het verlenen van een omgevingsvergunning voor het bouwen van een bouwwerk (voor het appartementengebouw), en het besluit tot het verlenen van een omgevingsvergunning voor het maken van een uitweg, en het besluit tot het verlenen van een omgevingsvergunning voor het kappen van bomen, in Ã©Ã©n besluit/omgevingsvergunning, op grond van de Wet algemene bepalingen omgevingsrecht (Wabo);

* het besluit tot het vaststellen van hogere (grens)waarden op grond van de Wet geluidhinder (Wgh).

Het gebruikmaken van de coÃ¶rdinatieregeling heeft voordelen voor de te volgen planologische procedure voor het appartementengebouw op de PostNL\-locatie. De voordelen zijn in het kort dat de benodigde besluiten voor het project tegelijk als ontwerp\-besluit ter inzage worden gelegd en er maar Ã©Ã©n beroepsgang mogelijk is, namelijk bij de Afdeling bestuursrechtspraak van de Raad van State.

##### 1\.4\.3 Crisis\- en herstelwet

Het plan voor de woningen in het plangebied PostNL valt onder de werking van de Crisis\- en herstelwet (Chw) omdat het plan/project voldoet aan de criteria van artikel 3\.1 (herstructurering van woon\- en werkgebieden) van Bijlage I van de Crisis\- en herstelwet (Chw).

Bijlage I Chw bevat categorieÃ«n ruimtelijke en infrastructurele projecten als bedoeld in artikel 1\.1, eerste lid van de Crisis en herstelwet (Chw). In artikel 3\.1 "gebiedsontwikkeling en werken van lokaal of regionaal belang" worden de volgende projecten genoemd: "3\.1: ontwikkeling en verwezenlijking van werken en gebieden krachtens afdeling 3\.1 van de Wet ruimtelijke ordening of \[...], ten behoeve van de bouw van meer dan 11 woningen in een aaneengesloten gebied of de herstructurering van woon\- en werkgebieden". In het onderhavige geval wordt met een bestemmingsplan de bouw van meer dan 11 woningen planologisch mogelijk gemaakt. Vanwege deze reden valt het onderhavige plan onder de Crisis\- en herstelwet (Chw). Het voornaamste voordeel hiervan is dat een eventuele beroepsprocedure korter duurt; de behandeling van een beroep bij de Afdeling bestuursrechtspraak van de Raad van State duurt maximaal een half jaar in plaats van de normale termijn van een jaar.

##### 1\.4\.4 Hogere (grens)waarden procedure op grond van de Wet geluidhinder

Indien bij een project of plan met geluidsgevoelige functies sprake is van een geluidsbelasting op de gevel boven de initiÃ«le toegestane geluidsbelasting of de voorkeursgrenswaarde, dan zijn (indien mogelijk) hogere (grens)waarden benodigd. Deze hogere (grens)waarden ten aanzien van de toegestane geluidsbelasting zijn ontheffingen die op grond van de Wet geluidhinder kunnen worden verleend door het bevoegd gezag, in dit geval door de burgemeester en wethouders van de gemeente Purmerend. Zie voor meer informatie paragraaf 4\.2 van deze Toelichting op het bestemmingsplan. De hogere (grens)waarde procedure is geregeld in hoofdstuk VIIIa 'Hogere waarde en onderzoeksbepalingen' van de Wet geluidhinder.

De hogere (grens)waarden zijn nodig ten behoeve van de vaststelling van het bestemmingsplan. Op grond van artikel 110c van de Wet geluidhinder is bij een bestemmingsplan de zienswijzenprocedure (afdeling 3\.4\. van de Awb) van toepassing. Daarmee kan de hogere (grens)waarde procedure worden gekoppeld aan de bestemmingsplanprocedure, waardoor het hogere (grens)waarden besluit en het besluit vaststelling bestemmingsplan tegelijk ter inzage worden gelegd, allebei eerst als ontwerpbesluit ten behoeve van de mogelijkheid tot zienswijzen en vervolgens als besluit in het kader van beroep.

#### 1\.5 Leeswijzer

Hoofdstuk 2 bevat een beschrijving van het project en de omgeving. Hoofdstuk 3 geeft een samenvatting van het relevante actuele beleidskader. In hoofdstuk 4 worden de relevante omgevingsaspecten en randvoorwaarden behandeld. In hoofdstuk 5 wordt een toelichting gegeven op de gekozen planvorm en de juridische regeling zoals deze op de verbeelding en in de regels is opgenomen. Ten slotte wordt in hoofdstuk 6 ingegaan op de uitvoerbaarheid en de inspraak en het overleg.

### Hoofdstuk 2 Projectbeschrijving en omgevingsanalyse

#### 2\.1 Huidige situatie en omgeving

Het plangebied ligt in de binnenstad van Purmerend en wordt begrensd door infrastructuur. De weg Gedempte Where, de weg Hoornselaan en de watergang De Where liggen langs/aan het onderhavige plangebied PostNL. Via de Gedempte Where en vervolgens de N235 is het plangebied direct verbonden met de snelweg A7, die hemelsbreed op 1 kilometer ten westen van het plangebied ligt.

Het plangebied bestaat hoofdzakelijk uit het (kantoor)gebouw van de voormalige PostNL. Het gebouw staat al enkele jaren leeg, is sterk verouderd en is niet passend in de binnenstad (ook qua architectuur). Het voormalige postkantoor kent een klein eigen afgesloten parkeerterrein dan wel distributieterrein, direct aan de oostzijde van het gebouw.

Daarnaast bevindt zich in het zuidoostelijke deel van het plangebied een tweeledig openbaar parkeerterrein met in totaal 29 parkeerplaatsen. Er is hier sprake van betaald parkeren. De straatdelen bij de parkeerplaatsen zijn via een inritconstructie aangesloten op de Gedempte Where.

In het plangebied bevindt zich het pad Molenschans, dat langs het water ligt. Dit pad bevindt zich in een groenstrook, waar het groen met bomen aan weerszijden van het pad aanwezig is. Deze strook is enigszins een donkere plek.

Het plangebied bevindt zich aan de watergang De Where, en binnen de 'watersingel' om de binnenstad. De Where ligt ten noorden van het plangebied en de Gedempte Where ten zuiden van het plangebied. Het water De Where komt in westelijke richting uit op het Noordhollandsch Kanaal en komt in oostelijke richting uit op de Purmerringvaart. Daarmee vormt De Where een belangrijke waterverbinding voor de pleziervaart. Langs het plangebied kunnen boten niet aanmeren, maar aan de overzijde van het water wel.

Aan de westhoek van het plangebied ligt het kruispunt van de wegen Hoornselaan en Gedempte Where. Dit kruispunt is met verkeerslichten geregeld. De Gedempte Where is de belangrijkste verkeersader (aan de noordzijde) van de binnenstad. Deze weg gaat, bij het verlaten van de binnenstad, in oostelijke richting over in de Purmersteenweg en verder richting belangrijke ontsluitingswegen in Purmerend. De Gedempte Where gaat in westelijke richting, bij de noordhoek van de binnenstad, over in de N235\.

De Hoornselaan ligt westelijk langs het plangebied en gaat via een beweegbare brug over het water van De Where. De brug ligt direct ten noorden van het plangebied.

Direct ten westen van, en langs, het plangebied ligt een fietspad parallel aan de Hoornselaan. Het fietspad, aan weerszijden van de weg, leidt naar en uit de binnenstad.

Aan de zuidrand van het plangebied is sprake van verharding met daarin een rij bomen.

Ten westen en zuiden van het plangebied ligt het winkel\- en horecagebied van de binnenstad. Ten zuiden van, en tegenover het plangebied ligt de weg/straat Achterdijk waaraan zich diverse functies en bebouwing bevinden. De Achterdijk ligt parallel aan de weg Gedempte Where en nabij het plangebied.

Ten oosten van het plangebied, aan de overkant van het water, bevindt zich het 'Wagenweg\-gebied' met grote detailhandelsvestigingen en parkeerterreinen, en langs het water enkele appartementengebouwen. In dit gebied zijn herontwikkelingen met woningbouw beoogd.

Langs het plangebied bevindt zich een variatie aan bebouwing(stijlen), maar wel allemaal aaneengesloten bebouwing. Er is in directe omgeving van het plangebied niet zozeer sprake van zeer historische bebouwing. Aan de Hoornselaan staat semi\-moderne bebouwing met appartementen in 4 tot 5 bouwlagen. Aan de Gedempte Where (of de Achterdijk) staat, nabij het plangebied, bebouwing met een mix aan bouwstijlen, bouwjaren en functies, met tussen enkele historische panden ook vernieuwde panden met een modernere of semi\-historische uitstraling. De gebouwen kennen 2 tot 5 bouwlagen, en vaak met woningen op de bovenste bouwlagen.

*Afbeelding 2\.1A: Luchtfoto huidige situatie PostNL\-locatie*

![afbeelding "i_NL.IMRO.0439.BPGedempteWhere1-va01_0004.png"](i_NL.IMRO.0439.BPGedempteWhere1-va01_0004.png)

*Afbeelding 2\.1B: Huidige bebouwing PostNL, gezien vanaf kruispunt Hoornselaan \- Gedempte Where*

![afbeelding "i_NL.IMRO.0439.BPGedempteWhere1-va01_0005.png"](i_NL.IMRO.0439.BPGedempteWhere1-va01_0005.png)

Het plangebied kent een oppervlakte van circa 5\.500 m2\. Hiervan is circa 1\.052 m2 groen dan wel onverhard oppervlak. Het bestaande groen en onverhard oppervlak is weergegeven op afbeelding 2\.1C.

*Afbeelding 2\.1C: Huidig groen en onverhard oppervlak PostNL\-locatie, binnen plangebied*

![afbeelding "i_NL.IMRO.0439.BPGedempteWhere1-va01_0006.png"](i_NL.IMRO.0439.BPGedempteWhere1-va01_0006.png)

**Huidige bestemmingen in het plangebied**

De volgende bestemmingen zijn opgenomen in het vigerende bestemmingsplan "Binnenstad 2010" ter plaatse van het onderhavige plangebied:

* 'Dienstverlening'.

* 'Verkeer'.

* dubbelbestemming 'Waarde \- Archeologie'.

* dubbelbestemming 'Waterstaat \- Waterkering'.

#### 2\.2 Nieuwe situatie en projectkenmerken

Vanwege het leegstaande pand, de huidige/voorgaande bestemming en het grotendeels niet in gebruik zijn van de locatie, is voor het onderhavige plangebied het PostNL\-project ontwikkeld. Het project PostNL is ontwikkeld ten behoeve van transformatie, en zorgt voor een nagenoeg geheel nieuwe situatie in het plangebied. Op de PostNL\-locatie zal in de nieuwe situatie een appartementengebouw met 6 tot 8 bouwlagen komen te staan. Het plan betreft een herontwikkeling en voorziet in 158 tot maximaal 161 woningen en maximaal 150 m2 bvo horeca. Er zijn twee varianten voor de invulling van het nieuwe gebouw: 158 appartementen en 150 m2 bvo horeca, of 161 appartementen en geen horeca. Om de realisatie van het (woningbouw)project PostNL planologisch mogelijk te maken is het onderhavige bestemmingsplan opgesteld.

De nieuwbouw is toegespitst op de vormgeving van de planlocatie en op de (locatie)kenmerken van de omgeving. Het PostNL\-project omvat een appartementengebouw met een binnentuin op een 2\-laagse parkeergarage, met een aaneengesloten bebouwing. De parkeergarage ligt centraal in het gebouw en kent circa 66 parkeerplaatsen voor de autobezittende respectievelijk autodelende bewoners. De woningen bevinden zich op alle lagen en aan alle gevels/zijden van het gebouw.

Het PostNL\-project en plangebied is gelegen in de binnenstad van Purmerend, aan de rand van het centrum. Gezien deze locatie is een ontwikkeling van een appartementengebouw voor de hand liggend. De centrumlocatie biedt de mogelijkheid voor hoogwaardige woningbouw. De planlocatie is tevens geschikt voor kleinschalige horeca. Het appartementengebouw van het PostNL\-project kent geen 'standaard\-architectuur' en kent een semi\-historisch karakter.

De architectuur van het projectgebouw kent een grote mate van variatie, en is passend voor de binnenstad. Het appartementengebouw zal 6 tot 8 bouwlagen kennen, behoudens de binnenplaats. Aan de noordoostzijde is sprake van 8 bouwlagen. Langs de Hoornselaan is sprake van 7 bouwlagen. Langs de Gedempte Where is sprake van 6 respectievelijk 7 bouwlagen. Bij/onder de binnenplaats ligt een 2\-laagse parkeergarage.

De maximale bouwhoogte van het appartementengebouw is 30 meter; dit betreft twee van de nokken aan de zijde van het water. De bouwhoogte ligt over het algemeen aanzienlijk lager. Langs de Gedempte Where en Hoornselaan is de onderhavige nieuwbouw respectievelijk maximaal 25 en 27 meter hoog. De daken van de nieuwbouw zijn voorzien van kappen, zoals ook de omliggende bebouwing langs de Gedempte Where en Hoornselaan veelal kappen kent. In verband met de vereiste zonnepanelen zijn delen van daken, richting de binnenplaats, voorzien van platte daken, die hoger liggen dan de onderste goothoogte van de kap.

Het nieuwe appartementengebouw is hoger dan de oude bebouwing in de binnenstad, maar is bijvoorbeeld lager dan de geprojecteerde nieuwbouw aan de Wagenweg/Prinsenhof en de geprojecteerde nieuwbouw aan de Purmersteenweg aan het einde van de Gedempte Where (De Looiers), beiden langs het water van De Where. De nieuwbouw van het PostNL\-project vormt daarmee een overgang tussen de lagere bebouwing in de binnenstad en de nieuwe hogere bebouwing langs/nabij de binnenstad. Het appartementengebouw is vanwege de kaparchitectuur passend bij de binnenstad.

De onderhavige planlocatie leent zich goed voor een (kleinschalige) horecafunctie, ook door de ligging langs het water. Daarom is aan de oostzijde een horecafunctie gesitueerd in het plan en voorgestane appartementengebouw. Het betreft lichte horeca, zoals een restaurant, met een oppervlakte van maximaal 150 m2 bvo.

De bebouwingsoppervlakte van de nieuwbouw van circa 3\.177 m2 (exclusief balkons en dergelijke), in combinatie met de 6 tot 8 bouwlagen, geeft een maximaal woningaantal van 161 woningen. De 161 appartementen variÃ«ren in woninggrootte, en zijn in grote mate bedoeld voor starters en kleinere huishoudens. De woningbouw voorziet in een gevarieerd aanbod in de vrije sector. De woningen beschikken over een (grotendeels) gemeenschappelijke binnenplaats.

Het bestaande openbaar gebied in het onderhavige plangebied komt voor een deel weer terug, in een nieuwe vorm of met een nieuwe inrichting. De openbare ruimte aan de westzijde blijft in feite onveranderd. Aan de noordoostzijde van het plangebied wordt een nieuw pad en een nieuwe groenstrook gerealiseerd, langs het water. Het nieuwe bredere 'Molenschans' pad doet dienst als toegang van de woningen en behoudt deels dezelfde functie als voorheen. Aan de zuidzijde van het plangebied wordt de openbare ruimte iets kleiner en opnieuw ingericht.

Binnen het plangebied zal geen sprake meer zijn van een parkeerterrein en openbare parkeerplaatsen. Het bezoekersparkeren van de woningen zal elders in de binnenstad plaats kunnen vinden. Het uitgangspunt voor het parkeren in en bij het onderhavige plan, is de autoluwe binnenstad en het gereguleerd parkeren in de omgeving van het plan(gebied). De parkeergarage van circa 66 parkeerplaatsen voor bewonersparkeren is daar tevens op gebaseerd. Het parkeren gerelateerd aan de nieuwe functies van het plangebied is toegelicht in Paragraaf 4\.1 van de Toelichting van dit bestemmingsplan.

*Afbeelding 2\.2A: Nieuwe situatie PostNL\-locatie, situatietekening, bovenaanzicht PostNL\-project*

![afbeelding "i_NL.IMRO.0439.BPGedempteWhere1-va01_0007.png"](i_NL.IMRO.0439.BPGedempteWhere1-va01_0007.png)

*Afbeelding 2\.2B: Begane grond laag, met parkeergarage (laag 1 van 2\)*

![afbeelding "i_NL.IMRO.0439.BPGedempteWhere1-va01_0008.png"](i_NL.IMRO.0439.BPGedempteWhere1-va01_0008.png)

*Afbeelding 2\.2C: 3D\-impressie appartementengebouw project PostNL*

![afbeelding "i_NL.IMRO.0439.BPGedempteWhere1-va01_0009.png"](i_NL.IMRO.0439.BPGedempteWhere1-va01_0009.png)

**Functies en verbeelding bestemmingsplan**

De voorgaande planbeschrijvingen hebben inzicht gegeven in de nieuwe beoogde functies in het plangebied PostNL\-locatie (Gedempte Where 1\). Deze functies zijn vertaald in de bestemmingen van het onderhavige bestemmingsplan. De volgende bestemmingen zijn opgenomen in dit bestemmingsplan:

* 'Wonen': ten behoeve van de woningen en bijbehorende functies in het appartementengebouw, in het nieuwe woongebied, met ter plaatse van de functieaanduiding horeca een kleinschalige horecafunctie en ter plaatse van de functieaanduiding parkeergarage een 2\-laagse bovengrondse parkeergarage.

* 'Verkeer \- Verblijfsgebied': ten behoeve van de, naast het appartementengebouw gelegen, verkeers\- en verblijfsfunctie, en ter plaatse van de functieaanduiding terras, naast de horeca, een terras.

* 'Groen': ten behoeve van het nieuwe groen aan de noordoostzijde van het plangebied, langs het water en nabij het appartementengebouw.

* dubbelbestemming 'Waterstaat \- Waterkering': bestaande bestemming, ten behoeve van de waterkering(functie) aan de (noord)oostzijde van het plangebied.

* dubbelbestemming 'Waarde \- Archeologie': bestaande bestemming, conform de systematiek van bescherming van archeologische waarden in de binnenstad, liggende buiten het bouwvlak.

De verbeelding, met de bestemmingen, is weergegeven op afbeelding 2\.2D. (Verbeelding is de wettelijke term voor de plankaart).

Voor de juridische beschrijving van de genoemde bestemmingen wordt verwezen naar hoofdstuk 5 'Juridische planbeschrijving' van de toelichting van dit bestemmingsplan.

*Afbeelding 2\.2D: Verbeelding onderhavig bestemmingsplan Gedempte Where 1*

![afbeelding "i_NL.IMRO.0439.BPGedempteWhere1-va01_0010.png"](i_NL.IMRO.0439.BPGedempteWhere1-va01_0010.png)

### Hoofdstuk 3 Beleidskader

Het kader voor een bestemmingsplan wordt gevormd door diverse nationale, provinciale, (deel\-)regionale, en (deel)gemeentelijke nota's. Dit beleid stelt planologische en bestuurlijke beleidskaders (randvoorwaarden) aan de ruimtelijke (on)mogelijkheden voor het plangebied waarmee rekening moet worden gehouden. In dit hoofdstuk wordt voor het plangebied het relevante algemene beleid beknopt samengevat.

#### 3\.1 Rijksbeleid

##### 3\.1\.1 Structuurvisie Infrastructuur en Ruimte

Het rijk heeft het beleid inzake de ruimtelijke inrichting en het mobiliteitsbeleid van Nederland tot 2040 vastgelegd in de Structuurvisie Infrastructuur en Ruimte (SVIR). Deze visie is vastgesteld op 13 maart 2012\.

De regering maakt ruimte voor groei en beweging en kiest ervoor de invulling van het ruimtelijk beleid voor een belangrijk deel over te laten aan provincies en gemeenten. Daardoor kan het Rijk zich richten op het behartigen van belangen die van nationale en internationale betekenis zijn. De minister vermindert stevig het aantal procedures en brengt eenheid in het stelsel van regels voor infrastructuur, water, wonen, milieu, natuur en monumenten. De ruimtelijke ordening wordt zo dicht mogelijk bij diegene die het aangaat gebracht (burgers en bedrijven) en er wordt meer overgelaten aan gemeenten en provincies ('decentraal, tenzijâ¦'). Dit betekent minder nationale belangen en eenvoudigere regelgeving. Daarbij verwacht het Rijk dat medeoverheden zich eveneens inzetten voor meer eenvoud en verdere integratie op het gebied van ruimtelijke regelgeving. De gemeente is de overheid die het dichtst bij de burger staat en zorg draagt voor een veilige en leefbare woon\- en werkomgeving. In het ruimtelijk domein gaat het om de ruimtelijke ontwikkeling van stad en platteland in brede zin, waarbij onder meer belangen ten aanzien van mobiliteit, milieu, natuur, water, economie en wonen worden afgewogen. Het Rijk formuleert drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028\) en verbindt hier dertien nationale belangen aan.

De drie hoofddoelstellingen van het Rijk zijn:

* 1\. het vergroten van de concurrentiekracht van Nederland door het versterken van de ruimtelijk\-economische structuur van Nederland;

* 2\. het verbeteren en ruimtelijk zekerstellen van de bereikbaarheid waarbij de gebruiker voorop staat;

* 3\. het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

*Ladder voor duurzame verstedelijking*

Een ruimtelijk plan dient te worden beoordeeld aan de hand van de "Ladder voor duurzame verstedelijking". Behoeftegericht programmeren en het realiseren van verstedelijking door provincies, gemeenten en marktpartijen is nodig om groei te faciliteren, om te anticiperen op stagnatie, en om krimpregio's leefbaar te houden. Ook dient de ruimte zorgvuldig te worden benut en overprogrammering te worden voorkomen. Om beide te bereiken, is de hiervoor genoemde "Ladder voor duurzame verstedelijking" opgenomen in het Besluit ruimtelijke ordening (Bro). Deze ladder is een procesvereiste. Dit houdt in dat bij ruimtelijke besluiten moet worden gemotiveerd hoe een zorgvuldige afweging is gemaakt van het ruimtegebruik.

Zie voor de "Ladder voor duurzame verstedelijking" verder paragraaf 3\.1\.3 van deze Toelichting van het bestemmingsplan, waarin tevens het onderhavige plan aan de "Ladder voor duurzame verstedelijking" wordt getoetst.

***Onderhavig plan in relatie tot de SVIR***

Voor wat betreft nationale belangen ligt de nadruk op het verbeteren van milieukwaliteit en bereikbaarheid om zo de drie hoofddoelstellingen te dienen. De nationale belangen verzetten zich niet tegen de voorziene woningbouw en kleinschalige horeca. De onderhavige transformatie sluit aan het op beleid.

Bovendien wordt de woningbehoefte in de regio Noordwest\-Nederland, waar Purmerend in valt, en specifiek in en rond Amsterdam in de SVIR benadrukt. Het ontwikkelen van extra woonruimte in Purmerend past dan ook goed in het beleid zoals uiteengezet in de SVIR.

Het bepaalde in dit bestemmingsplan is in lijn met het gestelde in de SVIR. Uit paragraaf 3\.1\.3 blijkt dat het plan ook voldoet aan de "Ladder voor duurzame verstedelijking".

##### 3\.1\.2 AmvB Ruimte (Barro)

Het Besluit algemene regels ruimtelijke ordening (Barro) voorziet in de juridische borging van het nationaal ruimtelijk beleid zoals dat in de Structuurvisie Infrastructuur en Ruimte is vastgelegd. Het bevat regels die de beleidsruimte van andere overheden ten aanzien van de inhoud van ruimtelijke plannen inperken, daar waar nationale belangen dat noodzakelijk maken. Voor Purmerend hebben deze regels geen gevolgen.

##### 3\.1\.3 Ladder voor duurzame verstedelijking

De "Ladder voor duurzame verstedelijking" heeft als doel een goede ruimtelijke ordening in de vorm van een optimale benutting van de ruimte in stedelijke gebieden. De ladder voor duurzame verstedelijking is in de Structuurvisie Infrastructuur en Ruimte geÃ¯ntroduceerd en is vastgelegd in het Besluit ruimtelijke ordening (Bro), in artikel 3\.1\.6, lid 2\. De onderbouwing van de behoefte aan woningen en andere functies wordt gedaan aan de hand van de ladder voor duurzame verstedelijking. Bij de ladder worden een aantal aspecten beschouwd, zoals de behoefte aan functies, zowel kwantitatief als kwalitatief, en de locatie van de voorgestane functies.

Op 1 juli 2017 is het besluit tot wijziging van artikel 3\.1\.6 van het Besluit ruimtelijke ordening in werking getreden. Het betreft een wijziging van de Ladder voor duurzame verstedelijking (duurzaamheidsladder).

De laddertoets moet worden uitgevoerd wanneer er sprake is van een nieuwe stedelijke ontwikkeling. De behoefte aan deze stedelijke ontwikkeling moet dan worden aangetoond. De behoefte is het saldo van de aantoonbare vraag naar de voorgenomen ontwikkeling (de komende tien jaar, looptijd bestemmingsplan) verminderd met het aanbod in planologische besluiten, ook als het feitelijk nog niet is gerealiseerd (harde plancapaciteit). De uitkomst van de beoordeling van de behoefte moet in de plantoelichting worden vermeld. Voor uitwerkings\- en wijzigingsplannen kan in het bestemmingsplan worden bepaald dat de beschrijving van de behoefte aan een nieuwe stedelijke ontwikkeling en een motivering van deze behoefte wordt doorgeschoven naar de toelichting behorende bij het uitwerkings\- of wijzigingsplan.

Als stedelijke ontwikkeling wordt bedoeld: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.' In het Bro is geen ondergrens voor een minimale omvang vastgelegd van wat een stedelijke ontwikkeling is. Voor woningbouwlocaties geldt volgens de overzichtsuitspraak van de Afdeling Bestuursrechtspraak van de Raad van State (ABRvS 28 juni 2017; ECLI:NL:RVS:2017:1724\) dat 'in beginsel' sprake is van een nieuwe stedelijke ontwikkeling als er meer dan 11 woningen gerealiseerd worden. Voor overige stedelijke functies wordt gesteld dat 'in beginsel' geen sprake is van een nieuwe stedelijke ontwikkeling als het ruimtebeslag minder dan 500 mÂ² bedraagt.

Uitgangspunt is dat een nieuwe stedelijke ontwikkeling voorziet in een behoefte en in beginsel in bestaand stedelijk gebied wordt gerealiseerd. Het doel is een zorgvuldig gebruik van de ruimte en het tegengaan van overprogrammering en de negatieve ruimtelijke gevolgen van leegstand. In het geval in het bestemmingsplan een nieuwe stedelijke ontwikkeling mogelijk wordt gemaakt, bevat de toelichting een beschrijving van de behoefte aan de voorgenomen stedelijke ontwikkeling. De motivering van de behoefte aan die ontwikkeling dient in het licht te worden geplaatst van een goede ruimtelijke ordening, met het oog op het tegengaan van ongewenste leegstand en het stimuleren van zorgvuldig ruimtegebruik. De behoefte wordt onderbouwd en afgewogen op het niveau van het verzorgingsgebied van de ontwikkeling. Dit betekent dat de aard en omvang van de ontwikkeling bepalend zijn voor de reikwijdte van de beschrijving van en het overleg over de behoefte, waarvan de resultaten ook zijn opgenomen in de beschrijving.

***Woningbouw***

De provincie Noord\-Holland wil vraag en aanbod op de woningmarkt zo goed mogelijk laten aansluiten. Daartoe hebben de gemeenten op verzoek van de provincie actieprogramma's wonen opgesteld voor de zes regio's binnen de provincie. De gemeente Purmerend is opgenomen in het Regionaal Actieprogramma Wonen 2016\-2020 (RAP) van de Stadsregio Amsterdam. Purmerend maakt daarbinnen deel uit van de marktregio Zaanstreek\-Waterland. De voorziene woningen passen binnen zowel de kwantitatieve als kwalitatieve woningbehoefte die het RAP voor deze regio aantoont. Met kwantitatieve woningbehoefte wordt het aantal woningen bedoeld, met kwalitatieve woningbehoefte wordt het woonmilieu en de typen woningen bedoeld. In het RAP wordt beschreven dat er binnen de gehele Stadsregio bovenop de al bestaande harde plancapaciteit voor woningen nog behoefte is aan plancapaciteit in alle prijssegmenten binnen de koop\- en huursector. Er is behoefte aan elk type woning en woonmilieu. Een van de speerpunten van het RAP is bovendien om nieuwe plekken voor woningbouw voornamelijk te realiseren in binnenstedelijk gebied. Ook passen de voorziene woningen in de Woonvisie en de Structuurvisie van de gemeente Purmerend.

| *Gemeentelijk beleid in relatie tot de Ladder voor duurzame verstedelijking*In de Woonvisie wordt benadrukt dat onder andere de vraag van kleine huishoudens in de toekomst zal toenemen en dat met de nieuwbouw van meer appartementen beoogd wordt te voorzien in de diversiteit van de vraag naar woningen.De Structuurvisie van Purmerend vermeldt dat de binnenstedelijke woonfunctie momenteel beperkt is en er ruimte is voor meer woningen in de binnenstad om de levendigheid na winkelsluitingstijden te bevorderen. Het realiseren van woonruimte in de binnenstad van Purmerend, geschikt voor kleinere huishoudens zoals voorzien met dit bestemmingsplan, past dan ook in voornoemd beleid. Meer woningen in de binnenstad bevordert de veiligheid en levendigheid van de binnenstad, wat bijdraagt aan de stedelijke kwaliteit van het centrum.   Â |

| --- |

Ongeacht of het Regionaal Actieprogramma Wonen 2016\-2020 (RAP) aangeeft dat er een grote woningbehoefte is, dient de woningbehoefte nader te worden beschouwd. Bij de laddertoets is het van belang dat gebruik wordt gemaakt van actuele woningbehoeftecijfers (prognoses en plancapaciteiten). Daarom is ten behoeve van het onderhavige bestemmingsplan, dat de realisatie van 158 tot maximaal 161 woningen mogelijk maakt, een onderzoek verricht naar de (resterende) woningbehoefte, op basis van de laatste prognoses. Het woningbehoefte\-onderzoek is verricht door het bureau RIGO. In de Toelichting van dit bestemmingsplan is gebruik gemaakt van informatie uit het rapport "Gedempte Where 1 te Purmerend \- Toets aan de ladder voor duurzame verstedelijking" (d.d. 8 mei 2020\) van RIGO, dat is bijgevoegd als bijlage 2. De resultaten en conclusies van dit onderzoek voor het onderhavige plan worden hierna beschreven.

*Conclusie kwantitatieve toets (woningen)*

Voor zowel de gemeente Purmerend als de regio Zaanstreek\-Waterland (en de grotere regio inclusief Zaanstad en Amsterdam) geldt dat de woningvoorraad verder zal moeten groeien om aan de verwachte lokale en regionale vraag te voldoen. Er zijn uiteraard al harde plannen voor woningbouw in de regio vastgesteld. De uitbreidingsbehoefte is groter dan het aantal woningen binnen de huidige harde plannen. Dit geldt voor zowel de gemeente Purmerend zelf als de regio. Hiermee kan worden geconcludeerd dat, de bouw van maximaal 161 woningen op de locatie Gedempte Where 1 te Purmerend een nieuwe stedelijke ontwikkeling is die met betrekking tot aantallen woningen voorziet in een 'actuele behoefte' zoals bedoeld in Bro artikel 3\.1\.6 lid 2\.a.

*Conclusie kwalitatieve toets (woningen)*

De indicatieve berekening aangaande de kwalitatieve behoefte en verwacht aanbod laat zien dat het aandeel appartementen binnen de reeds geplande harde plannen naar verwachting hoger ligt dan het aandeel appartementen binnen de behoefte. In absolute zin zijn er echter nog onvoldoende appartementen aanwezig binnen de harde plannen om in de geraamde uitbreidingsbehoefte te voorzien. Dit geldt vooral voor Purmerend zelf maar ook voor de grotere regio inclusief Zaanstad en Amsterdam. Hiermee kan worden geconcludeerd dat het onderhavige plan ook in kwalitatieve zin (woningtype appartementen) aansluit op de actuele en regionale woningbehoefte, en hiermee voorziet in een 'actuele behoefte' zoals bedoeld in Bro artikel 3\.1\.6 lid 2\.a.

***Horeca***

De te realiseren horecafunctie heeft weliswaar een bvo van maximaal 150 m2, maar betreft, in samenhang met de woningbouw, wel een nieuwe stedelijke ontwikkeling. Het onderhavige bestemmingsplan voorziet tevens in nieuw ruimtebeslag.

Ten behoeve van het onderhavige bestemmingsplan, dat de realisatie van 150 m2 bvo horeca mogelijk maakt, is een horecabehoefte\-onderzoek verricht. Dit onderzoek kan worden beschouwd als de laddertoets voor de nieuwe horeca. Het horecabehoefte\-onderzoek is verricht door het bureau Strabo. In de Toelichting van dit bestemmingsplan is gebruik gemaakt van informatie uit het rapport "Behoefteonderzoek horecavestiging PostNL locatie te Purmerend" (juni 2020\) van Strabo, dat is bijgevoegd als bijlage 3. De resultaten en conclusies van dit onderzoek voor het onderhavige plan worden hierna beschreven.

*Uitkomsten horecabehoefte\-onderzoek*

Op basis van diverse gegevens, een benchmark en kentallen is vastgesteld dat het anno 2020 in Purmerend beschikbare horeca\-aanbod minder groot is dan dat op basis van het gemiddelde in naar inwonertal vergelijkbare gemeenten verwacht zou worden. Daarbij wordt opgemerkt dat enkele andere met Purmerend vergelijkbare (groei)gemeenten een vergelijkbaar laag aanbod per hoofd kennen.

Afgaande op de te verwachten toename van het inwonertal valt er in de komende jaren alleen al op die groei een toenemende behoefte aan horeca te verwachten. De raming van de toekomstige vraag en marktruimte voor nieuw horeca\-aanbod in Purmerend resulteert per 2025 in een uitbreidingsmogelijkheid van minimaal ongeveer 520 m2 vvo (wat overeenkomt met ongeveer 4 nieuwe horecazaken) tot maximaal ongeveer 2\.910 m2 vvo (ongeveer 23 nieuwe horecabedrijven).

Voor de voorgenomen vestiging van een horecabedrijf van maximaal 150 m2 bvo op de PostNL\-locatie is op basis van de gegevens en de verrichte analyse, ruim voldoende draagvlak. Gegeven de gelijktijdige ontwikkeling van een groot aantal woningen in het PostNL\-project zelf en andere nabijgelegen woningbouwprojecten, is er ter plekke ook voldoende behoefte en marktvraag te verwachten voor de horecavestiging van maximaal 150 m2 bvo in het overhavige plan.

*Conclusie laddertoets (horeca)*

De indicatieve berekening aangaande de vraag naar horeca laat zien dat er behoefte is aan horeca in Purmerend die ruimschoots de 150 m2 bvo horeca van het onderhavige plan overstijgt. Daarnaast wordt er op korte termijn geen of beperkt aanvullend horeca\-aanbod in Purmerend mogelijk gemaakt. Hiermee kan worden geconcludeerd dat het onderhavige plan aansluit op een actuele en regionale/lokale horecabehoefte, en hiermee voorziet in een 'actuele behoefte' zoals bedoeld in Bro artikel 3\.1\.6 lid 2\.a.

#### 3\.2 Provinciaal beleid

##### 3\.2\.1 Omgevingsvisie NH2050

Op 19 november 2018 hebben Provinciale Staten van Noord\-Holland de Omgevingsvisie NH2050 vastgesteld. Hierin staat de visie van de provincie op de fysieke leefomgeving beschreven. De provincie zet in op een goede balans tussen economische groei en leefbaarheid, zodanig dat bij veranderingen in het gebruik van de fysieke leefomgeving de doelen voor een gezonde en veilige leefomgeving overeind blijven.

De Omgevingsvisie bevat het provinciale beleid op het gebied van wonen en werken. De ambitie is dat vraag en aanbod van woon\- en werklocaties (kwantitatief en kwalitatief) beter met elkaar in overeenstemming zijn. De woningbouw wordt vooral in en aansluitend op de bestaande verstedelijkte gebieden gepland, in overeenstemming met de kwalitatieve behoeftes en trends. Duurzaamheid van de totale voorraad is uitgangspunt.

Het onderhavige plan dat voorziet in woningbouw, liggend in bestaand stedelijk gebied, is in lijn met de Omgevingsvisie NH2050\.

##### 3\.2\.2 Provinciale Ruimtelijke Verordening / Omgevingsverordening NH2020

Op 20 december 2016 is de Provinciale Ruimtelijke Verordening (PRV) door Provinciale Staten van Noord\-Holland vastgesteld. De PRV is een aantal keren gewijzigd en opnieuw vastgesteld. De laatste geconsolideerde PRV is op 17 september 2019 in werking getreden.

Op 22 oktober 2020 is de Omgevingsverordening NH2020 vastgesteld door Provinciale Staten. De Omgevingsverordening NH2020 is op 17 november 2020 in werking getreden. Omdat het ontwerpbestemmingsplan nog voorafgaand aan de inwerkingtreding van de Omgevingsverordening ter inzage is gelegd, gelden voor dit plan de regels uit de PRV. Het bestemmingsplan is overigens ook niet in strijd met de regels van de Omgevingsverordening NH2020\.

In de PRV worden regels gegeven omtrent de inhoud van bestemmingsplannen over onderwerpen in zowel het landelijke als het bestaand bebouwd gebied van Noord\-Holland waar een provinciaal belang mee gemoeid is. In de verordening worden algemene regels gegeven voor de Provinciale Planologische Commissie, de Adviescommissie Ruimtelijke Ontwikkeling, bedrijventerreinen en detailhandel, de mogelijkheden voor woningbouw in het landelijk gebied, de vereiste ruimtelijke kwaliteit verbonden met stedelijke en niet\-stedelijke ontwikkelingen in het landelijke gebied, de Groene en Blauwe Ruimte, energie en landbouw.

Het plangebied valt binnen het bestaand stedelijk gebied als bedoeld in artikel 1\.1\.1, eerste lid, onder h van het Besluit ruimtelijke ordening. De provinciale verordening geeft aan dat nieuwe stedelijke ontwikkelingen zoveel mogelijk binnen het bestaand stedelijk gebied gerealiseerd dienen te worden. De onderhavige ontwikkeling is daarmee in lijn met de Provinciale Ruimtelijke Verordening.

Voor het onderhavige plan legt de PRV, gezien het type project ofwel de functies en de locatie, geen beperkingen op.

##### 3\.2\.3 Provinciale Woonvisie 2010\-2020

Het provinciale beleid inzake woningbouw is vastgelegd in de Provinciale Woonvisie 2010\-2020\. Deze woonvisie sluit aan op de structuurvisie en schetst de kaders voor regionaal woonbeleid. Vooral het kwalitatieve aspect van wonen komt in deze visie aan de orde.

De speerpunten van dit beleid zijn:

* 1\. Verbeteren van de afstemming tussen vraag en aanbod voor alle consumenten, en specifiek voor doelgroepen die minder kansen hebben op het vinden van een geschikte woning.

* 2\. Verbeteren van de mate waarin voorzieningen in de woonomgeving aansluiten bij de vraag van bewoners.

* 3\. Verbeteren van de duurzaamheid van het woningaanbod en de woonomgeving.

Het onderhavige plan betreft de realisatie van 158 tot maximaal 161 woningen, waarbij koop en huur mogelijk is. Dit sluit goed aan bij het speerpunt om te komen tot een goede afstemming tussen vraag en aanbod. Ook kwalitatief is er behoefte aan het type woningen. Het gaat om appartementen geschikt voor een brede doelgroep.

#### 3\.3 Regionaal beleid

##### 3\.3\.1 Regiovisie Waterland 2040 (Vitaal met Karakter)

Voor de lange termijn heeft de regio een ontwikkelingskader tot 2040 opgesteld, de Regiovisie Waterland 2040\. In deze visie staat behoud en zo mogelijk versterking van het kenmerkende authentieke karakter van de regio Waterland voorop, maar wel met de noodzakelijk sociaal\-economische en infrastructurele impulsen om de kernen vitaal te houden en het gebied binnen de Metropoolregio Amsterdam bereikbaar te maken. Naast maatregelen om het authentieke karakter van het landelijk gebied te bewaren, vergt dat op vele locaties een forse inspanning in de kwaliteit van de leefomgeving, selectieve uitbreiding voor noodzakelijke sociaal\-economische ontwikkelingen en duurzame oplossingen voor beheer en terugdringing van het woon\-werkverkeer. Op die manier ontstaat een duurzame vitale regio met een herkenbaar eigen karakter. Onderhavige ontwikkeling past goed in het beleid zoals weergegeven in de Regiovisie. Het bepaalde in dit bestemmingsplan is niet strijdig met dit beleid.

##### 3\.3\.2 Metropoolregio Amsterdam

Purmerend maakt onderdeel uit van Metropoolregio Amsterdam (MRA). Dit is een samenwerkingsverband van de provincies Noord\-Holland en Flevoland, 33 gemeenten en de Vervoerregio Amsterdam. De MRA behoort tot de Europese top vijf van economisch sterke regio's. De rode draad van de samenwerking is het behouden en versterken van die internationale concurrentiepositie. De door de partners geformuleerde hoofdopgaven zijn (thematisch) neergelegd in de 'Gebiedsagenda 2013' en richten zich m.n. op het optimaliseren van het fysieke vestigingsklimaat (economie), het tijdig voorzien in kwantitatieve en kwalitatieve woningbouwbehoefte in 2040 (verstedelijking) en het op orde brengen en houden van een goed functionerend mobiliteitsnetwerk (bereikbaarheid). De agenda levert een 'voorraadkamer' op voor de besluitvorming over programma's en projecten in het Bestuurlijk Overleg Meerjarenprogramma Infrastructuur, Ruimte en Transport (BO\-MIRT). De agenda richt zich voornamelijk op het verbeteren van de infrastructuur en het milieu.

De agenda bevestigt bovendien dat er binnen de regio Waterland, waar Purmerend onder valt, een aanzienlijk aantal nieuwe woningen dient te worden gerealiseerd. De te realiseren 158 tot maximaal 161 woningen passen dan ook goed in het beleid van de MRA.

De MRA heeft een eigen langeretermijnvisie in de vorm van het Ontwikkelingsbeeld 2040 uit 2007\. De MRA wil een internationaal concurrerende regio zijn met compacte steden in een voor recreanten aantrekkelijk landschap en met een infrastructureel netwerk dat de kernen met elkaar, het landschap en de rest van de wereld verbindt. De regio zet in op woningbouw, de creatieve industrie, de maakindustrie en de circulaire economie, wil een omslag naar duurzame energiebronnen en koestert grote bedrijven als het Havenbedrijf Amsterdam. In 2014 verscheen een overzicht van accentverschuivingen ten opzichte van dit Ontwikkelingsbeeld: Doorbouwen op het fundament. Op basis van nieuwe trends en inzichten focust de MRA o.a. op meer stedelijke verdichting, intensivering van de transformatieopgave, beter benutten van OV\-knooppunten en â naast bescherming â een betere benutting van het landschap.

Om dit te bereiken is voor de korte termijn een Ruimtelijk\-economische Actie\-Agenda 2016\-2020 opgesteld, met een doorkijk naar de komende tien jaar.

Woonagenda Zaanstreek\-Waterland 2017\-2020

De MRA bestaat uit zeven zogenaamde deelregio's, waaronder Zaanstreek\-Waterland, waar Purmerend deel van uitmaakt. Zaanstreek\-Waterland heeft een eigen Woonagenda: Samen optrekken (2017\). De focus ligt op de jaren 2017\-2020, met een doorkijk naar 2025 en 2035\. Hierin kiezen de gemeenten een gezamenlijke koers die recht doet aan lokale omstandigheden, gebaseerd is op inzicht in de (toekomstige) woningmarkt in Zaanstreek\-Waterland en die rekening houdt met en een eigen inkleuring geeft aan de samenwerkingsafspraken met de andere deelregio's in de MRA. Zaanstreek\-Waterland wil haar eigen identiteit kracht bijzetten door de reeds grote diversiteit aan woonmilieu's nog verder te versterken. Ze wil zowel de eigen als de regionale woningvraag bedienen en streeft naar een verder gedifferentieerde en toekomstbestendige woningvoorraad voor alle doelgroepen. Doelen zijn: het opvoeren van de woningproductie, waarbij de focus ligt op toevoeging van die kwaliteiten aan woonmilieu's, woningtypen en prijsklassen die benodigd zijn en bijdragen aan de gewenste variatie, het behoud van de betaalbare (sociale huur)voorraad, een betere verdeling van en doorstroming binnen die voorraad en verduurzaming van de gehele bestaande voorraad, zowel op het gebied van energie als levensloopbestendigheid.

#### 3\.4 Gemeentelijk beleid

##### 3\.4\.1 Structuurvisie Purmerend 2005\-2020

In de Structuurvisie Purmerend 2005\-2020, vastgesteld op 2 maart 2006, heeft de gemeenteraad van Purmerend een toetsingskader neergelegd voor gewenste en bestaande ontwikkelingen binnen de gemeente. In de structuurvisie worden vier ambities verwoord die leidend dienen te zijn bij de ontwikkeling van de stad Purmerend tot 2020\.

* 1\. Purmerend is het centrum van Waterland: Uiteen wordt gezet dat Purmerend wil investeren in haar functies waarin zij een regionale rol heeft, om de positie als centrum van Waterland te behouden. De manier waarop Purmerend dit wil bereiken is door te investeren in een veelzijdig, herkenbaar en toegankelijk centrum met kwalitatief hoogwaardige openbare ruimte en door te streven naar een hoog niveau van voorzieningen in zowel het centrum als in andere delen van de stad.

* 2\. Purmerend werkt aan een evenwichtigere woon\-werkbalans. In de structuurvisie wordt beschreven dat Purmerend voor de werkgelegenheid sterk afhankelijk is van Amsterdam. Dit is een kwetsbaar punt. Belangrijk is daarom dat Purmerend haar economische punten verder ontwikkelt. Dit is onder meer van belang voor jongeren die in Purmerend zijn geboren en zich nu op de arbeidsmarkt gaan begeven, omdat zij meer geneigd zullen zijn om in Purmerend te werken.

* 3\. Purmerend versterkt haar verbindingen in groen, blauw en grijs. Gesteld wordt dat de kwaliteit van de ligging van de stad veel beter benut kan worden. De kwaliteiten van het buitengebied zijn in de wijken ruimschoots aanwezig, maar zijn op het niveau van de stad te weinig herkenbaar en andersom worden de kwaliteiten van de stad daarbuiten nauwelijks (h)erkend. Uiteen wordt gezet dat de aantrekkelijke ligging van Purmerend veel meer benut kan worden om de kwaliteit van het wonen in de stad te verhogen, om de kansen voor toerisme te vergroten en om het beeldmerk van de stad neer te zetten. Tevens wordt gesteld dat het versterken van de stedelijke structuren kan helpen mensen zich meer verbonden te laten voelen met hun stad en om een betere oriÃ«ntatie te krijgen op de stad en haar omgeving.

* 4\. Purmerend kiest voor bloei in plaats van groei. Purmerend heeft zich decennia lang gericht op groei. Nu moet de omslag komen naar het investeren in identiteit en kwaliteit. Beschreven wordt dat het doel niet langer is om woningen te bouwen en nieuwe wijken te ontwikkelen, maar toe te werken naar een complete stad die op basis van kwaliteit de concurrentie aan kan met de steden in de omgeving en die toegesneden is op de demografische veranderingen.

In 2013 is de strategische plankaart, behorende bij de structuurvisie Purmerend 2005 \- 2020, als eerste stap in het proces om te komen tot en vooruitlopend op een integrale herziening, aangepast aan de actuele stand van zaken. Het betreft een beleidsneutrale actualisering, waarbij op de plankaart de wijzigingen zijn verwerkt, die in de achterliggende periode (sinds 2006\) doorgevoerd zijn in of op grond van het gemeentelijk beleid. Deze kaart gaat vergezeld van een toelichting daarop.

Het project PostNL past binnen de ambities van de structuurvisie, omdat door het project de kwaliteit van het wonen in de stad verbetert. Het onderhavige plan draagt bij aan een meer complete stad door de toevoeging van een nieuwe vorm van woningbouw, en van woningen op zich, in de binnenstad en het creÃ«ren van een nieuwe kwaliteit van wonen. De binnenstedelijke woonfunctie is momenteel beperkt en er is ruimte voor meer woningen in de binnenstad om de levendigheid na winkelsluitingstijden te bevorderen. Het realiseren van woonruimte in de binnenstad van Purmerend, geschikt voor kleinere huishoudens, zoals voorzien met dit plan, zorgt voor meer variatie in het woningaanbod. Meer woningen in de binnenstad bevordert de veiligheid en levendigheid van de binnenstad, wat bijdraagt aan de stedelijke kwaliteit van het centrum. Daarnaast komt het project de kwaliteit van de openbare ruimte ten goede.

Geconcludeerd wordt dat dit plan aansluit op de doelen van de structuurvisie.

##### 3\.4\.2 Ruimte voor Purmerend (omgevingsagenda voor Purmerend richting 2040\)

Het stuk 'Ruimte voor Purmerend (de ruimtelijke omgevingsagenda voor Purmerend richting 2040\)' is een dynamische agenda die naast politiek\-bestuurlijke focus vooral duidelijkheid biedt over de ambities van de gemeente Purmerend. Purmerend wordt hierin neergezet als compacte woonstad met sterke OV\-verbindingen naar de hoofdstad maar ook uitstekende fietsverbindingen naar de omgeving en buitengebied. Een stad waarin de wijken een zelfvoorzienend karakter hebben op het gebied van voorzieningen.

Aan bovenstaande beschrijving kunnen troeven en waardevolle aspecten worden toegevoegd waaruit ambities voortvloeien. De nabijheid van Amsterdam, het voorzieningenaanbod, het OV\-netwerk en de betaalbare woningvoorraad zijn bekende troeven. Waardevolle aspecten zijn het dorpse karakter, de tevredenheidsstabiliteit en het brede scala en diversiteit van voorzieningen, omgeving en activiteiten. De ambities die hieruit zijn geformuleerd (samengevat):

* De urgentie en noodzaak om verder te bouwen aan woongelegenheid in een grotere diversiteit voor zowel huidige als toekomstige generaties; een flink deel van de opgave dient plaats te vinden in het bestaande stedelijke gebied.

* Regionale functie van 'de zorg' waarborgen. De compacte en consequente wijkstructuur van Purmerend leent zich al goed voor dagelijkse voorzieningen en zorg (ziekenhuis, EHBO, verpleeghuis, opvang o.m.), voldoende aangepaste huisvesting is ook aanwezig. De ambitie is om deze regionale functie met het oog op de toekomst (vraag naar zorg) te behouden en versterken.

* Versterking van de toeristische sector door Purmerend als pleisterplaats en verblijfsstad op de kaart te zetten voor iedereen die Laag Holland bezoekt.

Om vorm te geven aan de groei van Purmerend worden scenario's bekeken. Gelet op de ladder voor duurzame verstedelijking ligt intensivering van (vastgoed in) de bestaande stad als eerste mogelijkheid voor de hand en vervolgens wordt het verstedelijken van de randen nader als mogelijkheid bezien.

Onderhavig plan voorziet in het ontwikkelen van woongelegenheid in bestaand stedelijk gebied. Gezien de woningbehoefte van circa 10\.000 woningen in Purmerend, als onderdeel van de woningbouwtaakstelling van de Metropoolregio Amsterdam, is er behoefte aan de 158 tot maximaal 161 woningen die in het plangebied worden gerealiseerd. Door de toename van het aantal woningen/bewoners is er ook nadere behoefte aan voorzieningen waaronder de horeca in dit plan. Tevens sluit het onderhavige plan aan op het uitgangspunt van een compacte woonstad. Het voornemen is daarmee in overeenstemming met de ruimtelijke omgevingsagenda voor Purmerend richting 2040\.

##### 3\.4\.3 Wonen

###### 3\.4\.3\.1 Woonvisie 2017\-2022

In de Woonvisie Purmerend 2017\-2022 heeft de gemeente haar visie tot 2022 op het gebied van wonen geformuleerd. De gemeente wil een prettige woonstad blijven, de vraag naar woningen van inwoners goed kunnen blijven bedienen en een bijdrage leveren aan de regionale woningbouwopgave. Veel aandacht gaat uit naar de positie van huishoudens die zichzelf niet of moeilijk kunnen redden op de woningmarkt.

In een achttal speerpunten heeft Purmerend deze ambitie verder uitgewerkt, waaronder ook de ambitie om tot 2040 10\.000 extra woningen te bouwen. Dit om tevens de kwaliteit van de stad te versterken door vergroting van de differentiatie van het aanbod en van verschillende woonmilieu's en de woningvoorraad meer passend te maken voor de toekomstige bevolkingssamenstelling. De voorgenomen ontwikkeling betreft de realisatie van 158 tot maximaal 161 woningen. De ontwikkeling voegt aansprekende en diverse woningen toe aan de huidige woningvoorraad. Hiermee past de voorgenomen ontwikkeling in dit beleid.

###### 3\.4\.3\.2 Woonprogramma uit Structuurvisie 2005\-2020

De speerpunten van het Woonprogramma uit de Structuurvisie Purmerend 2005\-2020 zijn:

* 1\. meer differentiatie in woonmilieus aanbrengen door toevoegen of herstructureren naar centrumstedelijke woonmilieus, woningen in lage dichtheden, starterswoningen, duurdere huur\- en koopwoningen en seniorenwoningen;

* 2\. inzetten op behoud van het suburbane wonen, groen en rustig, dit kan door dit mee te nemen in de plannen voor de herstructurering van de wijken;

* 3\. nieuwe concepten voor het combineren van wonen en zorg ontwikkelen

De onderhavige ontwikkeling levert een bijdrage aan het eerste speerpunt.

###### 3\.4\.3\.3 30\-30\-40\-regel

In het coalitieprogramma 2018\-2022 ('Samen werken aan de stad') heeft het college het voornemen uitgesproken om een norm te hanteren in woningbouwcategorieÃ«n, namelijk de zogenaamde 30\-30\-40\-regel. Van te bouwen woningen in Purmerend geldt de volgende verdeling: minimaal 30% sociale huur, 30% doorstroomwoningen (middeldure huur en betaalbare koop) en 40% vrije keuze. Deze regel wordt in principe toegepast bij de wat grotere woningbouwprojecten. De 30\-30\-40 regel is uitgewerkt in de Nota Kaders en Instrumenten Woningbouwprogrammering \- Spelregels 30\-30\-40 (2019\).

Bij het onderhavige plan op de PostNL\-locatie is in samenhang met twee andere projecten invulling gegeven aan de 30\-30\-40 regel. De Noord Hollandse Projectontwikkeling Maatschappij 2 B.V. realiseert in Purmerend op drie locaties woningen nabij de binnenstad, namelijk de PostNL\-locatie, en Veld I en J van Kop West.

###### 3\.4\.3\.4 Doelgroepenverordening gemeente Purmerend 2020

Op 29 oktober 2020 heeft de gemeenteraad van Purmerend de "Doelgroepenverordening gemeente Purmerend 2020" vastgesteld". Met deze verordening kan door de gemeente gestuurd worden op te realiseren woningbouwcategorieÃ«n in nieuwbouw (in bestemmingsplannen).

De gemeente Purmerend heeft de ambitie om tot 2040 ongeveer 10\.000 woningen aan de bestaande woningvoorraad toe te voegen. Om de diversiteit en doorstroom te bevorderen geldt voor de nieuwbouw als uitgangspunt dat tenminste 30% van die woningen beschikbaar komt voor sociale huur en 30% voor middeldure huur\- en/of betaalbare koopwoningen. Deze ambitie is vastgelegd in de Nota Kaders en instrumenten woningbouwprogrammering \- Spelregels 30\-30\-40 (2019\). Deze nota vormt daarmee het uitgangspunt voor de doelgroepenverordening.

De Wet ruimtelijke ordening biedt een gemeente de mogelijkheid om in een bestemmingsplan te eisen dat een bepaald percentage van daarin genoemde categorieÃ«n woningen wordt gerealiseerd bij nieuwbouwplannen. De categorieÃ«n van woningen waarvoor dit in een bestemmingsplan kan worden geregeld zijn:

* sociale huurwoningen;

* middeldure huurwoningen;

* sociale koopwoningen;

* particulier opdrachtgeverschap.

Het betreft daarmee woningen voor specifiek benoemde doelgroepen. De juridische basis voor het doorvoeren van gemeentelijk woonbeleid voor deze doelgroepen moet zijn vastgelegd in een zogeheten doelgroepenverordening. Een doelgroepenverordening heeft alleen betrekking op nieuwbouw. De Doelgroepenverordening gemeente Purmerend 2020 vormt de basis voor het doelgroepenbeleid van de gemeente Purmerend.

In het onderhavige plan worden van de maximaal 161 woningen minimaal 28 middeldure huurwoningen en/of betaalbare koopwoningen (\< â¬ 250\.000,\- prijspeil 1 juli 2019\) gerealiseerd. In de regels van het bestemmingsplan kunnen naast percentages sociale huur\- en koopwoningen, ook percentages voor middenhuur worden opgenomen. Om te borgen, dat de middeldure huurwoningen worden gerealiseerd en in stand gehouden overeenkomstig de Doelgroepenverordening, is een specifieke gebruiksregel opgenomen in de planregels, inhoudende dat:

"Indien gekozen wordt voor het realiseren van middeldure huurwoningen als bedoeld in artikel 1\.1\.1, eerste lid, onder j van het Besluit ruimtelijke ordening, deze woningen dan dienen te worden gerealiseerd als middeldure huurwoning conform het thans geldende beleid van de "Doelgroepenverordening gemeente Purmerend 2020", met dien verstande dat elke middeldure huurwoning gedurende ten minste 10 jaar vanaf het eerste moment van ingebruikname als middeldure woning moet worden gebruikt".

Bij het onderhavige plan op de PostNL\-locatie met de invulling met 28 middeldure huurwoningen of betaalbare koopwoningen in dit bestemmingsplan, is in samenhang met twee andere projecten invulling gegeven aan de 30\-30\-40 regel.

###### 3\.4\.3\.5 Huisvestingsverordening

Op 23 januari 2019 is een gewijzigde huisvestingsverordening in werking getreden, waarmee het splitsen van al bestaande woningen wordt gereguleerd door middel van een vergunningstelsel. Aanvragen voor woningsplitsing worden getoetst op een minimale oppervlakte van de nieuwe woningen van 40 m2 en het aspect leefbaarheid.

Ook kamergewijze verhuur wordt met deze gewijzigde huisvestingsverordening gereguleerd door middel van een vergunningstelsel. Dergelijke aanvragen worden eveneens getoetst op het aspect leefbaarheid.

##### 3\.4\.4 Duurzaamheidsagenda 2020\-2023

Het Klimaatakkoord van 28 juni 2019 vormt de basis voor het gemeentelijk duurzaamheidsbeleid zoals verwoord in de Duurzaamheidsagenda 2020\-2023\. De volgende thema's staan centraal:

1\. Duurzaamheid in de gebouwde omgeving:

* uitvoering Proeftuin Aardgasvrij;

* uitbreiding capaciteit en netwerk van Stadsverwarming Purmerend;

* transitievisie Warmte die wordt vertaald in Wijkuitvoeringsplannen, waarbij per wijk wordt aangegeven welke niet\-fossiele warmtebronnen in aanmerking komen;

* verduurzaming van de bestaande woningvoorraad, ondersteunen met subsidies en duurzaamheidsleningen.

2\. Duurzame bedrijven:

* verminderen CO2\-uitstoot bedrijven;

* bedrijfsterreinen duurzaam revitaliseren;

* gebruik van duurzame grondstoffen;

* versterking circulariteit van grondstoffen.

3\. Duurzame mobiliteit:

* streven naar instandhouding van het fijnmazig openbaar vervoerssysteem;

* versterken laadinfrastructuur elektrische voertuigen door inventariseren mogelijke locaties voor het plaatsen van laadpalen;

* uitbreiding aantal laadpunten met in achtneming voldoende spreiding over de gemeente;

* toepassen van alternatieve (bio\-)motorbrandstoffen;

* vermindering CO2\-uitstoot voertuigen.

4\. Duurzame energie:

* aanjagen initiatieven voor duurzame energieproductie.

5\. Duurzame stad en regio:

* de Regionale Energiestrategie, waarin wordt aangegeven welke niet\-fossiele energiebronnen kunnen worden benut en waar deze ruimtelijk kunnen worden ingepast;

* benutting van subsidie\-mogelijkheden.

6\. Duurzame gemeente:

* streven naar 75% van het afval gescheiden ophalen;

* klimaatbestendigheid bebouwde kom Purmerend vergroten;

* klimaatadaptief bouwen;

* duurzaam inkoop\- en aanbestedingsbeleid gemeente;

* actieve informatieverstrekking over investeringsmogelijkheid en in energieopwekking en \-besparing door invulling van een lokaal informatieloket.

* verduurzamen gemeentelijk vastgoed;

* stimulering verduurzaming Schoolgebouwen;

* stimuleren Duurzame vaarrecreatie.

Het onderhavige (bouw)plan voor het appartementengebouw project PostNL zal worden aangesloten op de stadsverwarming. Daarmee, en gezien de wet\- en regelgeving, zal het onderhavige gebouw gasloos zijn. Op het gebouw worden zonnepanelen aangebracht. Het gebouw zal tevens voldoen aan het geldende Bouwbesluit, waarmee het gebouw een sterk duurzaamheidsgehalte kent.

Het plan sluit aan op het uitgangspunt van de autoluwe binnenstad. Daarmee wordt de uitstoot door voertuigen beperkt.

Ter plaatse van het gebouw zal sprake zijn van gescheiden afvalinzameling.

##### 3\.4\.5 Groenkoers

De nota Groenkoers, op 28 november 2014 door de gemeenteraad vastgesteld, geeft de richting aan die de gemeente opgaat met het gemeentelijke groen in zijn totaliteit.

De essentie ervan is dat ingezet wordt op de verbetering van de kwaliteit van de beplanting om ook op lange termijn over een duurzame groenbasis te beschikken tegen acceptabele kosten. De Groenkoers schetst het belang van het groen voor de stad als integraal onderdeel van de openbare buitenruimte. Groen is mede bepalend voor de identiteit, het imago, de kwaliteit en de leefbaarheid van de stad.

De bestaande groenstrook in het plangebied, langs het water, wordt vervangen. Deze groenstrook, met er doorheen het pad Molenschans, is een gesloten plek, en vraagt om een meer toegankelijk karakter. Het project PostNL voorziet in een nieuwe openbare ruimte ter plaatse van de strook met nieuwe groenelementen, welke de beleving van het groen ten goede komt.

##### 3\.4\.6 Bomenlijst

Purmerend heeft een bomenlijst (https://www.purmerend.nl/kaarten/bomenlijst/). Op deze kaart staan de waardevolle bomen van de stad. De kap van deze bomen is alleen toegestaan met een ontheffing op het kapverbod oftewel met een omgevingsvergunning voor het kappen. Om deze waardevolle bomen ook anderszins te beschermen dient bij nieuwe ontwikkelingen \- in het geval dat er zich waardevolle bomen in of in de nabijheid van het plangebied bevinden \- met betrekking tot die beschermde bomen een Bomen Effect Analyse (BEA) conform het handboek Bomen van het norminstituut Bomen te worden uitgevoerd. De BEA wordt uitgevoerd in het kader van de nadere regels die het college op grond van de Algemene Plaatse Verordening (APV) kan stellen met betrekking tot kap, gekoppeld aan de omgevingsvergunning voor het kappen. Een BEA is een gestandaardiseerde beoordeling die alle mogelijke effecten van de bouw of aanleg op het duurzaam voorbestaan van de boom in beeld brengt. Hierin wordt ook omschreven hoe de nadelige effecten tot een minimum kunnen worden beperkt. De uitkomsten van die BEA dienen te worden verwerkt in de toelichting op het bestemmingsplan.

In het kader van het project PostNL is een Bomen Effect Analyse (BEA) verricht. De BEA voor de PostNL\-locatie komt aan bod in paragraaf 4\.6\. Met de voorgestelde oplossingen in de BEA vormt het aspect bomen geen belemmering voor het onderhavige plan. De BEA is bij dit bestemmingsplan gevoegd als bijlage 11.

##### 3\.4\.7 Visie Leefbare Stad 2040

De gemeente Purmerend heeft tot 2040 een bouwopgave van 10\.000 woningen. De stad gaat verdichten, en de druk op de openbare ruimte wordt groter. Bovengronds, doordat meer mensen gebruik gaan maken van dezelfde openbare ruimte. Ondergronds, omdat er uitbreiding van kabels, leidingen, riolering en stadsverwarming nodig is. Het groen in de stad staat onder druk. Daarnaast treedt er klimaatverandering op. De kans op wateroverlast, hittestress en droogte in de stad wordt groter. Dit vraagt om een andere inrichting van het openbare gebied, gebouwen en de particuliere terreinen.

Op 26 maart 2020 is de Visie Leefbare Stad 2040 (Steen en groen in balans voor een leefbaar en aantrekkelijk Purmerend) door de raad vastgesteld. In deze visie worden de kansen benoemd hoe steen en groen in balans blijven voor een leefbare stad. Het is een overkoepelend plan dat een stip op de horizon richting 2040 weer geeft, dat kansen benoemd en dat vier uitwerkingen kent:

* 1\. Bomenplan (is gereed);

* 2\. Klimaatadaptatieplan (wordt in 2020 opgesteld);

* 3\. Parkenplan (wordt begin 2021 afgerond);

* 4\. een uitwerking voor Natuurinclusief bouwen (wordt begin 2021 afgerond).

Met de vaststelling van de visie zal in vervolg bij elke ontwikkeling in de stad onderbouwd moeten worden wat er is gedaan op het gebied van goede bomen, klimaatadaptatie en natuurinclusief bouwen.

Bij het project PostNL worden er meer bomen teruggeplant/aangeplant dan dat er bomen worden weggehaald. Het weghalen van de bestaande bomen zorgt er voor dat de bomen in mindere staat worden vervangen door goede bomen. In het plangebied wordt langs het water De Where een nieuwe groenstrook aangelegd met daarin nieuwe bomen. In de binnentuin van het appartementengebouw project PostNL wordt nieuw groen gerealiseerd. Langs de Hoornselaan wordt nieuw groen gerealiseerd. Ten aanzien van klimaatadaptie zorgt het te realiseren groen voor een reductie van hittestress, en wordt de regenwaterafvoer geoptimaliseerd voor de onderhavige locatie/situatie. Het realiseren van een gescheiden waterafvoer\-/rioolstelsel wordt tevens in het kader van klimaatadaptie uitgewerkt. Tevens wordt als klimaatadaptieve maatregel 'Tegel eruit, groen erin', zijnde minder verharding, toegepast. Ten aanzien van natuurinclusief bouwen worden er in de gevels van de nieuwbouw project PostNL diverse kasten opgenomen welke huisvesting van lokale reeds aanwezig zijnde vogelsoorten bevordert.

##### 3\.4\.8 Verkeersplan Purmerend 2040

Purmerend heeft een grote woningbouwopgave en moet 10\.000 woningen bouwen tot 2040\. De extra woningen leiden uiteraard tot meer verkeer. Zonder verdere actie gaat de woningbouwopgave grote consequenties hebben voor de leefbaarheid, bereikbaarheid en veiligheid in de stad. Het verkeersplan, dat in maart 2019 door de raad is vastgesteld, bevat een pakket aan maatregelen om de parkeerdruk in de binnenstad te reguleren en de doorstroming te reguleren.

De voorgestelde parkeermaatregelen zijn geclusterd rond drie pijlers:

* optimaliseren van het gebruik van het bestaande parkeeraanbod (realisatie van een parkeerverwijssysteem, ruimere openingstijden parkeergarage Claxonate, vergroten bekendheid avondopenstelling Eggertgarage (Q\-park) en vergunninghoudersparkeerplaatsen omzetten naar betaalde parkeerplaatsen);

* compenseren van het parkeertekort dat ontstaat door woningbouw (haalbaarheidsonderzoek parkeergarage Schapenmarkt en/of omgeving stadhuis);

* beÃ¯nvloeden van het parkeergedrag (aantrekkelijker maken van alternatieve vervoerswijzen zoals fiets en het openbaar vervoer, beÃ¯nvloeden van het parkeertarief en het tarief voor de parkeervergunningen, uitbreiden nul\-vergunningenregeling en uitbreiden parkeerregulering).

Inzet is om de verschillende parkeermaatregelen in de loop van 2019 met een doorloop in het eerste kwartaal van 2020 uit te voeren.

Om de binnenstad autoluw te maken en het doorgaand verkeer te ontmoedigen de route door de binnenstad te nemen, zijn er globaal vier knoppen waar aan gedraaid kan worden. Zo kunnen maatregelen getroffen worden die betrekking hebben op de:

* snelheid;

* instelling verkeerslichten;

* op\- en afritten van de A7;

* verkeerscirculatie.

Bovenstaand pakket is met behulp van een verkeersmodel doorgerekend. Daaruit blijkt dat het beoogde effect \- een autoluwe binnenstad \- alleen haalbaar is bij een combinatie van de vier maatregelen.

Parkeerregulering draagt ook bij aan het autoluw maken van de binnenstad. Het onderhavige plan sluit aan op het uitgangspunt van een autoluwe binnenstad.

##### 3\.4\.9 Visie op mobiliteit Purmerend 2040

Purmerend heeft met de visie 2040 gekozen voor intensivering van bestaand stedelijk gebied. Dat is een keuze voor verstedelijking en dat levert meer mogelijkheden op voor openbaar vervoer en gedeeld vervoer. Het betekent ook meer inwoners in en rond het centrum, vaak Purmerenders die doorstromen op de woningmarkt. Voor hen en voor de bezoekers aan de binnenstad is een leefbare stad waar het gezond leven en recreÃ«ren is van groot belang. In de 'Visie op mobiliteit' wordt richting gegeven aan de verbinding tussen de binnenstad en de randen van de stad en het ommeland.

Het onderhavige plan sluit aan op de Visie op mobiliteit.

De haalbaarheid van elektrische deelauto's wordt nog onderzocht.

##### 3\.4\.10 Nota gebiedsoverstijgende kosten Purmerend (GKP)

Dit bestemmingsplan bevat een of meerdere bouwplannen zoals gedefinieerd in artikel 6\.2\.1 Bro. Voor dergelijke bouwplannen geldt een uit hoofde van de afdeling 'grondexploitatie' van de Wet ruimtelijke ordening (voortaan: Grondexploitatiewet) plicht tot kostenverhaal. Deze plicht houdt in dat de aan bouwplannen gerelateerde kosten van de grondexploitatie verzekerd moeten worden alvorens het bestemmingsplan wordt vastgesteld. Samen met de Grondexploitatiewet geeft specifiek gemeentelijk beleid invulling aan het kostenverhaalbeleid in Purmerend. Het specifieke beleid is neergelegd in de Nota gebiedsoverstijgende kosten Purmerend (GKP) en in 'ad hoc' aanvullingsbesluiten voor een aantal ontwikkelingslocaties. Uit dit gemeentelijke beleid vloeit voort dat onder de te verhalen kosten ook een bijdrage wordt meegenomen voor de kosten van gebiedsoverstijgende infrastructuur en voorzieningen (bovenwijkse voorzieningen, bovenplanse verevening/kosten en bijdragen aan ruimtelijke ontwikkelingen).

Opname van nieuwe ontwikkelingen in dit bestemmingsplan is om deze redenen pas mogelijk als het blijkt dat de kosten van de grondexploitatie verzekerd zijn. Kosten kunnen worden verzekerd wanneer de gemeente deze kosten in haar begroting opneemt, wanneer de gemeente een exploitatieplan vaststelt, of wanneer de gemeente en de particuliere grondexploitant die het bouwplan gaat realiseren een anterieure overeenkomst sluiten. De voorkeur van de gemeente gaat uit naar het verzekeren van de kosten via een anterieure overeenkomst. In hoofdstuk 6 zal concreet worden ingegaan op de vraag hoe de kosten van de grondexploitatie gerelateerd aan de in dit bestemmingsplan opgenomen bouwplan(nen) verzekerd zijn.

#### 3\.5 Conclusie

De voorgenomen ontwikkeling om 158 tot maximaal 161 woningen, betreffende appartementen, en daarbij kleinschalige horeca, op de onderhavige planlocatie te realiseren, ligt in lijn met het Rijks\-, provinciaal\-, regionaal\- en gemeentelijk beleid.

### Hoofdstuk 4 Omgevingsaspecten en randvoorwaarden

#### 4\.1 Verkeer en parkeren

##### 4\.1\.1 Beleidskader

Verkeersaantrekkende werking

Voor de berekening van de toekomstige verkeersgeneratie is gebruik gemaakt van de verkeersgeneratiecijfers/\-kengetallen van het CROW (zie ook CROW\-publicatie 317 âKencijfers parkeren en verkeersgeneratieâ). Voor het bepalen van de verkeersgeneratie van een bouwplan moet rekening worden gehouden met 1\) wat voor een gemeente (zeer sterk, sterk, matig, weinig, niet stedelijk) het betreft en 2\) in welk gebied (centrum, schil centrum, rest bebouwde kom, buitengebied) het bouwplan gerealiseerd wordt. De gemeente Purmerend is een 'sterk stedelijke' gemeente en het onderhavige plangebied is gelegen in het centrum.

Parkeren

Het onderhavige bestemmingsplan overschrijft de regels van de Nota Parkeernormen 2016 die zijn verbonden aan het bestemmingsplan "Parapluplan Parkeernormen Purmerend 2018". Voor de onderhavige planlocatie gelden specifieke parkeerregels op basis van het gemeentelijke mobiliteitsbeleid. Er is met het onderhavige plan sprake van een nieuwe parkeerbeleidsregel, gebaseerd op het door de gemeenteraad vastgestelde mobiteitsbeleid.

De Nota Parkeernormen is vooral bedoeld voor bestaande gebieden. Voor nieuwe ontwikkelingen zijn veelal concrete parkeernormen in het bestemmingsplan zelf noodzakelijk (maatwerk). In dat laatste geval is de Nota parkeernormen niet van toepassing (zie stap 1 van de nota). Deze nota hoeft daarom ook niet nader te worden toegelicht in de onderhavige Toelichting van het bestemmingsplan.

De parkeerbehoefte van het onderhavige plan is gebaseerd op het gemeentelijke beleid dat zich richt op een autoluwe binnenstad en parkeerregulering.

##### 4\.1\.2 Analyse

###### 4\.1\.2\.1 Algemeen en Uitgangspunten

Voor de herontwikkeling van de PostNL\-locatie (Gedempte Where 1 Purmerend), en het onderhavige project appartementengebouw PostNL, is een verkeersonderzoek en een parkeeronderzoek verricht, door het bureau Goudappel Coffeng. Het verkeersonderzoek geeft inzicht in de maximale verkeersgeneratie/\-intensiteiten vanwege het project PostNL en onderhavige plan, en in de verkeersafwikkeling met betrekking tot de parkeergarage van het appartementengebouw. Het parkeeronderzoek geeft inzicht in de parkeerbehoefte in relatie tot de PostNL\-locatie en het parkeer\- en mobliteitsbeleid van de gemeente Purmerend. In de Toelichting van dit bestemmingsplan is gebruik gemaakt van informatie uit het rapport "Verkeersonderzoek PostNL\-Locatie" (d.d. 29 mei 2020\) en de notitie "Parkeeronderzoek \[PostNL\-locatie] Purmerend" (d.d. 29 mei 2020\) van Goudappel Coffeng. Deze onderzoeken zijn bijgevoegd als bijlagen 4 en 5.

**Uitgangspunten**

De ontwikkeling PostNL\-locatie omvat 158 appartementen en 150 m2 bvo horeca/restaurant. In de parkeergarage van het appartementengebouw worden circa 66 parkeerplaatsen voor autoâs gerealiseerd, die toebehoren aan de bewoners van de appartementen.

Voor de verkeerskundige uitgangspunten op het onderliggend wegennet geldt het basisverkeersmodel Purmerend 2030 dat uitgaat van de Mobiliteitsvisie Purmerend.

De gemeenteraad van Purmerend heeft in het voorjaar van 2018 de Visie op Mobiliteit (Purmerend 2040\) vastgesteld. Deze visie gaat uit van een meer autoluwe binnenstad. Een belangrijke rol is daarbij weggelegd voor nieuwe ruimtelijke ontwikkelingen in en om de binnenstad. Door slimmer om te gaan met mobiliteit, bijvoorbeeld door toepassing van deelautoâs, in te zetten op fiets en openbaar vervoer en/of uit te gaan van een nul\-vergunningenregeling, kan het autobezit en \-gebruik worden beperkt. Hierdoor is minder ruimte nodig voor rijdende en stilstaande autoâs en kan met meer ruimtelijke kwaliteiten en een hogere dichtheid worden gebouwd en kan worden gezorgd voor een acceptabele verkeersafwikkeling.

De PostNL\-locatie is een locatie die zich goed leent voor de beoogde mobiliteitsaanpak. âAls het hier niet kan, dan lukt het nergensâ. De locatie grenst aan de voetgangerszone en ligt in de rand van de Purmerendse binnenstad, op loopafstand van alle voorzieningen zoals winkels en horeca. Voor de deur van de planlocatie ligt een bushalte met frequente rechtstreekse verbindingen naar Amsterdam en Edam. Het NS\-station van Purmerend is op loopafstand van de planlocatie gelegen. Het onderhavige plan(gebied) is gelegen in een gereguleerd parkeergebied, waardoor de parkeervraag niet op de omgeving kan worden afgewikkeld.

###### 4\.1\.2\.2 Verkeer

**Verkeersgeneratie**

De verkeersgeneratie is bepaald op basis van het aantal parkeerplaatsen voor bewoners in de parkeergarage. Voor de berekening van de verkeersgeneratie, is het CROW verkeersgeneratiekencijfer gehanteerd (CROW\-publicatie 381\). Het parkeerkencijfer dat aansluit bij het aantal parkeerplaatsen in de parkeergarage, heeft een bijpassend verkeersgeneratiekencijfer. In het verkeersgeneratiekencijfer is tevens rekening gehouden met ritten van bezoekers. Ondanks dat bezoekers niet parkeren in de parkeergarage op de PostNL\-locatie, worden deze ritten wel gemaakt. Servicelogistiek, vuilnis ophaal en pakketbezorging vallen hier ook onder.

Voor de 5 deelautoâs wordt zekerheidshalve uitgegaan van een dubbel aantal ritten.

De aldus berekende verkeersgeneratie bedraagt 527 ritten per werkdagetmaal respectievelijk circa 480 ritten per weekdagetmaal.

Ten aanzien van luchtkwaliteit en stikstof(depositie) wordt gerekend met het weekdagetmaal cijfer, en dit is zekerheidshalve verhoogd naar 500\.

Voor de berekeningen en analyse is ervan uitgegaan dat twee\-derde (de bewoners) zich direct bij de parkeergarage begeeft en de rest (bezoekers) zich over de omgeving verspreidt.

**Verkeersafwikkeling (parkeergarage)**

Voor de aantakking van de parkeergarage op het wegennet van Purmerend is uitgegaan van:

* De intensiteiten op het omliggende wegennet.

* De prognose voor de verkeersproductie voor zover die gebruik maakt van de parkeergarage.

* De locatie en vormgeving van de in\- en uitgang van de parkeergarage aan de zuidzijde van het appartementengebouw, aan/langs de Gedempte Where, zoals weergegeven op afbeeldingen 2\.2A en 2\.2B.

Voor de aantakking van de parkeergarage gelden de volgende randvoorwaarden:

* Autobestuurders moeten veilig kunnen afslaan naar de parkeergarage zonder de verkeersafwikkeling op de doorgaande weg ernstig te hinderen.

* Autobestuurders moeten veilig van de parkeergarage de openbare weg op kunnen rijden zonder de verkeersafwikkeling op de doorgaande weg ernstig te hinderen.

* Autobestuurders moeten zich veilig kunnen opstellen voor het in\- en uitrijden van de parkeergarage.

*Afslaan naar de parkeergarage*

De in\- en uitrit van de parkeergarage bevindt zich ter hoogte van de bushalte op de Gedempte Where/Achterdijk net voor het begin van de opstelvakken van het kruispunt met de Hoornselaan. Daarmee bevindt de in\- en uitrit zich in het invloedsgebied van het kruispunt. Voor een veilige en soepele verkeersafwikkeling op het kruispunt is het wenselijk de afstroom van het kruispunt niet te blokkeren.

Uiteindelijk is het de ambitie van de gemeente Purmerend om de binnenstad en ook deze route meer verkeersluw in te richten. Bij de intensiteiten zoals die nu in het basisverkeersmodel 2030 zijn opgenomen, blijft zeker op de Gedempte Where en het kruispunt met de Hoornselaan voldoende verkeersafwikkeling nog van belang en zullen vooralsnog verkeerslichten nodig zijn om dit te realiseren. Hiermee is in deze analyse rekening gehouden. Om de afstroom vanaf het verkeerslicht te garanderen, kan een linksafbeweging alleen plaatsvinden als er opstelruimte beschikbaar is voor tenminste een auto.

Concreet betekent dit dat er drie mogelijkheden zijn:

* Niet linksafslaan vanuit het westen naar de parkeergarage.

* Realiseren van een opstelmogelijkheid in de middenberm.

* Linksafslaan vanaf de rijbaan na verdere verlaging van de intensiteiten in de toekomst.

De rechtsafbeweging naar de parkeergarage is bij de geprognosticeerde verkeersintensiteiten eenvoudig mogelijk zonder aanvullende voorzieningen. Een dergelijke manoeuvre kan ook veilig op een gebiedsontsluitingsweg binnen de bebouwde kom worden uitgevoerd.

Voor de realisatie van het gebouw wordt ervan uitgegaan dat er nu geen linksafbeweging plaatsvindt en dat deze bij een toekomstige herinrichting zou kunnen worden toegevoegd.

*Oprijden vanuit de parkeergarage*

De weg oprijden vanuit de parkeergarage kan in ieder geval rechtsaf. De te kruisen verkeersstroom is relatief beperkt en de manoeuvre is niet complex. Er zijn daarvoor geen aanvullende voorzieningen nodig.

Linksafslaan vanuit de parkeergarage is bij de geprognosticeerde verkeersintensiteiten mogelijk maar op drukke momenten kunnen lange wachttijden ontstaan en er is sprake van een complexe manoeuvre. Uit oogpunt van verkeersveiligheid is sterk aan te bevelen alleen rechtsafslaan toe te staan.

Voor de realisatie van het gebouw wordt ervan uitgegaan dat er nu geen linksafbeweging plaatsvindt en dat deze bij een toekomstige herinrichting zou kunnen worden toegevoegd.

*Opstellen*

Zolang er tussen de rijbaan en de toegangsdeur van de garage minimaal 6 meter ruimte is, is aanvullende opstelruimte (uitvoegstrook o.i.d.) niet nodig. Omdat er geen ruimte is voor autoâs om tegelijkertijd in\- en uit te rijden, moet wel rekening worden gehouden dat voertuigen elkaar buiten kunnen passeren. In het ontwerp en plan is dat mogelijk gemaakt.

*Voorkomen ongewenste verkeersbewegingen*

In het ontwerp van de in\- en uitgang van de parkeergarage zijn de aansluitingen op de hoofdrijbaan onder een hoek ingetekend. Dit betekent dat de gewenste rechtsafbewegingen worden ondersteund. Het toevoegen van een fysieke barriÃ¨re om linksafslaan onmogelijk te maken, wordt hier niet wenselijk geacht. De barriÃ¨re levert meer gevaar op dan een incidentele auto die illegaal linksafslaat.

*Conclusie ontsluiting*

Op de beoogde locatie van de in\- en uitgang van de parkeergarage kan veilig worden opgesteld om in\- en uit te rijden. De ontsluiting op de rijbaan kan veilig op basis van rechtsaf\-in en rechtsaf\-uit. Bij een toekomstige herinrichting van de rijbaan op basis van lagere verkeersintensiteiten (autoluw) kan de mogelijkheid om linksaf in\- en uit te rijden wellicht nog worden toegevoegd.

***Effect op de verkeersafwikkeling***

Het kruispunt van de Gedempte Where en de Hoornselaan is in de bestaande situatie en in het basisverkeersmodel 2030 een drukbelast kruispunt met verkeerslichten. Op basis van de geprognosticeerde verkeersintensiteiten kan het verkeersaanbod met de bestaande verkeersregeling nog worden verwerkt.

De invloed van het verkeersaanbod met betrekking tot de PostNL\-locatie is met in totaal circa 500 mvt/etmaal (zeer) beperkt:

* De verkeersintensiteit is al onderdeel van de geprognosticeerde totalen en maakt daar een bescheiden deel van uit (circa 4%).

* Met betrekking tot de intensiteiten van de parkeergarage komen bezoekers Ã¼berhaupt niet bij de garage omdat bezoekers op een andere plek in de binnenstad parkeren.

* Gezien de insteek om rechtsaf\-in en rechtsaf\-uit te rijden, komt het aanrijdende verkeer vanuit het oosten en dus zeker niet altijd langs dit kruispunt. Tijdens de maatgevende avondspits (inrijden) is er dus nauwelijks effect.

Op de alternatieve routes naar de PostNL\-locatie voor omrijdende bewoners of bezoekers \- concreet de route langs de zuidzijde van het centrum en via de Waterlandlaan uit het oosten \- is het in het basismodel 2030 rustiger dan in de bestaande situatie, en kan het verkeersaanbod dus zondermeer worden afgewikkeld.

###### 4\.1\.2\.3 Parkeren

Met het onderhavige plan en project worden circa 66 parkeerplaatsen (waarvan 5 tot 10 voor deelauto's) in de parkeergarage van het appartementengebouw PostNL gerealiseerd. Deze parkeerplekken behoren toe aan de bewoners van de appartementen.

Voor de parkeersituatie met betrekking tot het onderhavige plan zijn de volgende uitgangspunten van toepassing.

*Parkeren nul\-vergunningengebied*

Gezien het gemeentelijke parkeer\- en mobiliteitsbeleid, kan deze ontwikkeling gebruik maken van een nul\-vergunningenregeling. Bij het onderhavige plan en het project PostNL is een beperkt aantal parkeerplaatsen op eigen terrein beschikbaar, die bij de woningen kunnen worden meeverhuurd of \-verkocht.

Met de nul\-vergunningenregeling kunnen eigenaren van woningen gÃ©Ã©n aanspraak maken op parkeervergunningen voor straatparkeren. Deze optie sluit goed aan bij het gewenste mobiliteitsbeleid. Een select aantal bewoners kan kiezen of ze tegen betaling een parkeerplaats willen gebruiken, of kiezen voor een woning zonder parkeerplaats; een eventuele extra vraag naar parkeren wordt niet op de omgeving afgewenteld. Het is aan de ontwikkelaar te beoordelen of de woningen op deze manier, nu en in de toekomst verhuur\- en verkoopbaar zullen zijn en blijven. Daarbij wordt opgemerkt dat het gemiddelde autobezit van een groot deel van de beoogde doelgroepen laag is, zoals inzichtelijk gemaakt in de bijlage van het parkeeronderzoek van Goudappel Coffeng.

*Bezoekersparkeren*

Bezoekers van de bewoners kunnen gebruik maken van de betaalde publieke parkeerplaatsen in de omgeving. Het maatgevende moment van bezoekersparkeren is op zaterdagmiddag (blijkt uit het parkeeronderzoek van Dufec, van november 2018, zie bijlage 20).

Op zaterdagmiddag is de druk op parkeerplaatsen in de openbare ruimte het grootst. Op de zaterdagmiddag zijn met betrekking tot het project PostNL in totaal 38 parkeerplaatsen nodig om het bezoekersparkeren op te vangen. (158 woningen x 0,3 parkeerplaatsen x 60% aanwezigheid en 150 m2 bvo restaurant x 9 parkeerplaatsen per 100 m2 bvo x 70% aanwezigheid).

Bezoekers van de PostNL\-locatie hebben geen parkeerplaatsen op de PostNL\-locatie en zullen een autoparkeerplaats moeten zoeken op een van de betaalde parkeerplaatsen in de omgeving van het plangebied.

***Gevolgen voor het parkeren in de binnenstad***

Bij een nul\-vergunningenregeling in een gereguleerde omgeving en een situatie waarbij een aantal woningen beschikt over een parkeerplaats op eigen terrein, is er geen parkeervraag van de bewoners van de woningen in de omgeving te verwachten.

Drie onderdelen van het onderhavige plan(gebied) en het project PostNL hebben wel invloed op de omgeving:

* 1\. het bestaande parkeeraanbod op het terrein van de PostNL\-locatie (29 parkeerplaatsen);

* 2\. anders dan in eerdere plannen is er geen openbaar parkeeraanbod op of onder het terrein van de PostNL\-locatie voorzien;

* 3\. bezoekersparkeren leidt tot een parkeervraag van 38 (betaalde) parkeerplaatsen in de omgeving.

Voor deze drie onderdelen geldt dat ze al waren voorzien in 'Parkeeranalyse binnenstad Purmerend' (zie bijlage 21), die als basis is gebruikt voor het parkeer\- en mobiliteitsbeleid van de binnenstad.

In de parkeerbalans voor de binnenstad van Purmerend (Parkeeranalyse binnenstad Purmerend, update parkeeronderzoek najaar 2018\) is een analyse gemaakt van vraag en aanbod van parkeerplaatsen. In deze analyse is rekening gehouden met de op dat moment bekende ruimtelijke ontwikkelingen, inclusief de sloop van parkeergarage 't Lammetje op de Schapenmarkt.

In de analyse is er rekening mee gehouden dat het bezoekersparkeren met betrekking tot de PostNL\-locatie in de openbare ruimte plaatsvindt. Aangezien op dat moment nog geen concreet programma voor de PostNL\-locatie bekend was, is nog geen parkeervraag voor deze planlocatie opgenomen.

In totaal volgt uit de parkeerbalans een extra parkeeropgave (te realiseren plekken) van circa 200 parkeerplaatsen voor het op dat moment bekende programma plus ruimte voor de nieuwe ontwikkelingen.

Met het besluit om bij het Stadhuis een parkeergarage met meer dan 300 parkeerplaatsen te realiseren, is er ruimschoots voldaan om de parkeervraag van toekomstige ontwikkelingen op te vangen, waaronder het bezoekersparkeren (en eventueel enkele werknemers) van de PostNL\-locatie. De parkeerbalans najaar 2018 is de meest recente versie van de parkeerbalans voor de binnenstad.

Vooruitlopend op de geplande bouw van een parkeergarage bij het Stadhuis \- waarvan de ruimtelijke procedure nog loopt \- is inmiddels ook een aantal andere vervangende terreinen gerealiseerd. Zo is een parkeerterrein aan de Stationsweg gerealiseerd, is het parkeerterrein van de Deen aan de Wagenweg 24 uur per dag geopend, en zijn bij de Wagenweg twee tijdelijke parkeerterreinen gerealiseerd. Ook op korte loopafstand van de PostNL\-locatie (\<100 meter) zijn verschillende openbare parkeerplaatsen beschikbaar, die uiteraard ook door bezoekers van andere functies worden gebruikt.

***Conclusie***

Op basis van het parkeeronderzoek en de verkenning naar de mogelijkheden van het verlagen van de parkeernorm (zie bijlage notitie parkeeronderzoek) kunnen de volgende conclusies getrokken worden.

* De onderhavige planlocatie, de PostNL\-locatie, biedt door de ligging en het aanbod van alternatieve vervoerwijzen volop potentie om te voldoen met een lagere parkeernorm. Binnen het gemeentelijk beleid biedt de nul\-vergunningenregeling mogelijkheden voor het afwijken van de norm.

* Bezoekers zijn aangewezen op parkeerplaatsen in de omgeving. Op het maatgevende moment, de zaterdagmiddag, is de parkeervraag van bezoekers 38 parkeerplaatsen.

* Met de gevolgen van de ontwikkeling van de PostNL\-locatie, inclusief parkeren van bezoekers in de omgeving, is in de parkeerbalans in de binnenstad al rekening gehouden. Daarbij zit ook het verdwijnen van de bestaande 29 parkeerplaatsen in het plangebied.

* Het aanbieden van deelautoâs en fietsparkeervoorzieningen is wenselijk om te komen tot een compleet aanbod van vervoermogelijkheden. Bij deelautoâs geldt dat een lage drempel, parkeerregulering in de omgeving in combinatie met een nul\-vergunningenregeling en opname van de deelautoâs in servicekosten bepalend zijn voor de impact op het gebruik.

##### 4\.1\.3 Conclusie

Het aspect verkeer vormt geen belemmering voor het onderhavige bestemmingsplan. Ten aanzien van het aspect parkeren, en de specifieke parkeersituatie\- en oplossing bij de PostNL\-locatie en het appartementengebouw, blijkt uit analyse dat het geen belemmering geeft voor het onderhavige plan.

#### 4\.2 Geluid

##### 4\.2\.1 Algemeen

Geluid beÃ¯nvloedt vaak de kwaliteit van de leef\- en woonomgeving. De belangrijkste geluidsbronnen die in het kader van de ruimtelijke ordening van belang zijn, zijn wegverkeer, railverkeer en bedrijven. De mate van acceptatie en hinder is onder meer afhankelijk van de functie van het geluidsbelaste object, en hiervoor kent de wetgeving 'geluidsgevoelige bestemmingen' zoals wonen, zorg en onderwijs.

Het te ontwikkelen appartementengebouw van het PostNL\-project bevindt zich binnen de geluidszones van de wegen Gedempte Where en Hoornselaan. De te realiseren maximaal 161 woningen in het appartementengebouw zijn nieuwe geluidsgevoelige bestemmingen. Een onderzoek op grond van de Wet geluidhinder (Wgh) is noodzakelijk. Ten behoeve van het project voor het appartementengebouw is akoestisch onderzoek verricht door het bureau LBP\|SIGHT. In de Toelichting van dit bestemmingsplan is gebruik gemaakt van informatie uit het rapport "PostNL locatie Gedempte Where 1 in Purmerend \- Akoestisch onderzoek wegverkeer" (d.d. 28 mei 2020\) van LBP\|SIGHT, dat is bijgevoegd als bijlage 6.

Met het akoestisch onderzoek wordt onder meer inzicht gegeven in het aantal woningen met geluidsbelasting(en) boven de voorkeursgrenswaarden en de benodigde hogere waarden, met betrekking tot wegverkeer. Bij het verlenen van een hogere waarde moet de gemeente een afweging maken met betrekking tot de maatregelen en de aanvaardbaarheid van de geluidsbelasting vanwege verkeer.

Het PostNL\-project kent tevens een horecabedrijf. In het kader van het terras van de voorgestane horeca is akoestisch onderzoek verricht door het bureau LBP\|SIGHT, naar het stemgeluid komend van het terras. In de Toelichting van dit bestemmingsplan is gebruik gemaakt van informatie uit de notitie "PostNL locatie Gedempte Where 1 Purmerend \- Stemgeluid terras" (d.d. 11 juni 2020\) van LBP\|SIGHT, dat is bijgevoegd als bijlage 7. Met het akoestisch onderzoek wordt inzicht gegeven in de mogelijke geluidsbelasting vanwege stemgeluid op het terras dat is opgenomen in het onderhavige plan.

##### 4\.2\.2 Wet\- en regelgeving

De Wet geluidhinder (Wgh) bevat het wettelijk kader voor de toegestane geluidsbelasting van een weg, spoorweg en industrieterrein bij geluidsgevoelige bestemmingen. Voor geluidsgevoelige bestemmingen, zoals woningen, die liggen binnen de geluidszone van een geluidsbron dient de geluidsbelasting vanwege de bron te worden onderzocht en beoordeeld. In zijn algemeenheid stellen de Wet geluidhinder en het Besluit geluidhinder eisen aan de maximaal toegestane geluidsbelasting als de geluidsgevoelige bestemming in de geluidszone van de bron is geprojecteerd. Daarnaast bevat de wet\- en regelgeving een bandbreedte waartussen hogere waarden nodig zijn. De bandbreedte wordt (ten aanzien van te realiseren nieuwe woningen) begrensd door de onderstaande waarden, in tabel 4\.2\.

*Tabel 4\.2 Grenswaarden geluidsbelasting op de gevel van woningen*

| Â | Voorkeurs\-grenswaarde   Â | Maximale grens\-/ ontheffingswaarde   Â |

| --- | --- | --- |

| Wegverkeer, binnenstedelijk   Â | 48 dB   Â | 63 dB   Â |

| Wegverkeer, buitenstedelijk   Â | 48 dB   Â | 53 dB   Â |

| Spoorwegverkeer    Â | 55 dB   Â | 68 dB   Â |

| Industrieterrein   Â | 50 dB(A)   Â | 55 dB(A)   Â |

Een waarde boven de voorkeursgrenswaarde is onder voorwaarden aanvaardbaar. Een hogere geluidsbelasting op de gevel dan de maximale ontheffingswaarde is slechts mogelijk als deze gevel 'doof' wordt uitgevoerd of deze gevel wordt afgeschermd van het geluid van de bron (middels een vliesgevel). Indien de geluidsbelasting op de gevel hoger is dan de voorkeursgrenswaarde en lager dan de maximale ontheffingswaarde, dan kan ontheffing (een hogere waarde) worden aangevraagd.

De hogere waarden (kunnen) worden verleend door burgemeester en wethouders van de gemeente.

*Geluidsbelasting activiteiten*

Voor andere geluidsbronnen bevat het Activiteitenbesluit milieubeheer het wettelijk kader voor de toegestane geluidsbelasting bij geluidsgevoelige bestemmingen. Bij de beoordeling van activiteiten in het kader van de goede ruimtelijk ordening worden tevens de geluidsnormen in de VNG\-publicatie 'Bedrijven en milieuzonering' meegenomen.

##### 4\.2\.3 Wegverkeerslawaai

###### 4\.2\.3\.1 Beleidskader

Artikelen 76 en 74 van de Wet geluidhinder (hierna Wgh) schrijven voor dat in ruimtelijke plannen, die betrekking hebben op gronden die langs een verkeersweg gelegen zijn, onderzocht dient te worden of op de gevel van gebouwen met geluidsgevoelige functies de maximale toegestane geluidsbelasting niet wordt overschreden.

Langs alle wegen bevinden zich, als gevolg van de Wgh, geluidszones, met uitzondering van woonerven en 30Â km/u\-gebieden. Binnen de geluidszone van een weg dient de geluidsbelasting op de gevel van geluidsgevoelige bestemmingen aan bepaalde wettelijke normen te voldoen. De zonebreedte is afhankelijk van een binnen\- of buitenstedelijke ligging en de hoeveelheid rijstroken van de weg en wordt gemeten uit de rand van de weg.

*In geval sprake is van een 30 km/u\-gebied binnen of nabij het plangebied:*

Voor wegen die zijn ondergebracht in een 30Â km/u\-gebied geldt geen wettelijke geluidszone en is akoestisch onderzoek naar wegverkeerslawaai in nieuwe situaties op grond van de Wgh niet verplicht. Op basis van jurisprudentie dient in het kader van een goede ruimtelijke ordening echter aannemelijk te worden gemaakt dat sprake is van een aanvaardbaar geluidsniveau. Indien dit niet aannemelijk is, dient te worden onderbouwd of maatregelen ter beheersing van de geluidsbelasting op de gevels noodzakelijk, mogelijk en doelmatig zijn. Bij gebrek aan wettelijke normen kunnen uitsluitend de eerder vermelde voorkeursgrenswaarde en de uiterste grenswaarde uit de Wgh als referentiekader worden gehanteerd.

*In het geval het project binnen een geluidzone van een weg is gelegen:*

Voor de geluidsbelasting aan de buitengevels van nieuwe geluidsgevoelige bestemmingen binnen de wettelijke geluidszone van een weg geldt een voorkeursgrenswaarde van 48Â dB. De voorkeursgrenswaarde mag in principe niet worden overschreden. Indien uit akoestisch onderzoek blijkt dat deze voorkeursgrenswaarde wel wordt overschreden, is onderzoek naar maatregelen gericht op het verminderen van de geluidsbelasting op de gevels van geluidgevoelige objecten noodzakelijk. Onderscheid wordt gemaakt in maatregelen aan de kant van de bron (bijvoorbeeld geluidsreducerend asfalt), maatregelen in het overdrachtsgebied (bijvoorbeeld geluidsschermen), maatregelen aan de kant van de geluidsontvanger (bijvoorbeeld geluidsdove gevels) of het vergroten van de afstand tussen de geluidsbron en de ontvanger.

Zijn maatregelen onvoldoende doeltreffend, dan wel ontmoeten deze maatregelen overwegende bezwaren van stedenbouwkundige, verkeerskundige, vervoerskundige, landschappelijke of financiÃ«le aard, dan kan onder bepaalde voorwaarden een verzoek tot vaststelling van (een) hogere waarde(n) worden ingediend bij burgemeester en wethouders van de gemeente Purmerend. Deze hogere grenswaarde mag, afhankelijk van de situatie, een bepaalde waarde niet te boven gaan (uiterste grenswaarde). De uiterste grenswaarde voor nieuwe geluidsgevoelige bestemmingen langs bestaande wegen in binnenstedelijk gebied bedraagt 63 dB.

Krachtens artikel 110g van de Wet geluidhinder mag het berekende geluidsniveau van het wegverkeer worden gecorrigeerd in verband met de verwachting dat motorvoertuigen in de toekomst stiller zullen worden. Voor wegen met een snelheid lager dan 70Â km/u geldt een aftrek van 5Â dB.

###### 4\.2\.3\.2 Analyse / Resultaten akoestisch onderzoek

Het onderhavige plan ligt in de geluidszones van de wegen Hoornselaan, Gedempte Where, Achterdijk, Weerwal, Wagenweg en N235\.

Het verrichte akoestisch onderzoek (zie bijlage 6) heeft betrekking op de geluidsbelasting op de gevels vanwege alle akoestisch relevante (gezoneerde) geluidsbronnen. Het doel van het akoestisch onderzoek is om te bepalen hoe het nieuw te realiseren appartementengebouw, met maximaal 161 woningen, met inachtneming van de Wet geluidhinder gerealiseerd kan worden.

Omdat de nieuwe appartementen gelegen zijn binnen de geluidzones van de voorgenoemde wegen, moet de geluidsbelasting vanwege deze wegen bepaald worden.

Van de Achterdijk en Weerwal zijn geen verkeersgegevens beschikbaar. Beide wegen zijn Ã©Ã©nrichtingswegen met een maximale snelheid van 50 km/u. Echter, de wegen zijn ingericht als 30 km/u\-wegen en liggen parallel aan de Gedempte Where. Mensen die gebruik willen maken van gemengde functies zoals de winkels die aan de Weerwal en Achterdijk liggen, kunnen langs deze genoemde wegen beperkt parkeren. Ook zijn er een aantal woningen aan deze wegen gelegen waardoor ook bewoners gebruik van deze wegen maken.

De verwachting is dat het aantal motorvoertuigen per etmaal dusdanig laag is, dat er ruim voldaan wordt aan de voorkeursgrenswaarde van 48 dB per weg. Dit omdat de Weerwal en de Achterdijk Ã©Ã©nrichtingswegen zijn, de wegen ingericht zijn als een 30 km/u\-weg en de wegen niet ingericht zijn als doorgaande weg.

De voor de geluidsbelastingen op de onderhavige woningen relevante wegen, zijn de Hoornselaan, Gedempte Where, Wagenweg en N235\. Voor deze relevante wegen is de geluidsbelasting berekend.

**Geluidsbelastingen**

*Wagenweg*

Uit de geluidsberekeningen blijkt dat vanwege het wegverkeer op de Wagenweg de voorkeursgrenswaarde van 48 dB niet wordt overschreden ter plaatse van het appartementengebouw PostNL. De hoogst berekende geluidsbelasting vanwege de Wagenweg is 44 dB na aftrek van 5 dB. Vanuit de Wet geluidhinder zijn er vanwege deze weg geen belemmeringen voor de nieuwbouw.

*N235*

Uit de geluidsberekeningen blijkt dat vanwege het wegverkeer op de N235 de voorkeursgrenswaarde van 48 dB niet wordt overschreden ter plaatse van het appartementengebouw PostNL. De hoogst berekende geluidsbelasting vanwege de N235 is 33 dB na aftrek van 5 dB. Vanuit de Wet geluidhinder zijn er vanwege deze weg geen belemmeringen voor de nieuwbouw.

*Hoornselaan*

Uit de geluidsberekeningen blijkt dat vanwege het wegverkeer op de Hoornselaan de voorkeursgrenswaarde van 48 dB wordt overschreden ter plaatse van het appartementengebouw PostNL. De hoogst berekende geluidsbelasting vanwege de Hoornselaan is 62 dB na aftrek van 5 dB op de noordwestgevel van het appartementengebouw. De voorkeursgrenswaarde wordt met maximaal 14 dB overschreden. De maximale ontheffingswaarde van 63 dB wordt niet overschreden.

*Gedempte Where*

Uit de geluidsberekeningen blijkt dat vanwege het wegverkeer op de Gedempte Where de voorkeursgrenswaarde van 48 dB wordt overschreden ter plaatse van het appartementengebouw PostNL. De hoogst berekende geluidsbelasting vanwege de Gedempte Where is 63 dB na aftrek van 5 dB op de zuidwestgevel van het appartementengebouw. De voorkeursgrenswaarde wordt met maximaal 15 dB overschreden. De maximale ontheffingswaarde van 63 dB wordt niet overschreden.

*Cumulatieve geluidsbelasting*

De gezamenlijke geluidsbelasting vanwege alle omliggende wegen zonder aftrek volgens artikel 110g Wgh is tevens berekend. De hoogste cumulatieve geluidsbelasting is 69 dB op de zuidwestgevel van het appartementengebouw. Ook de noordwestgevel wordt hoog geluidsbelast tot ten hoogste 67 dB.

Dit betekent dat de minimale geluidwering van de gevel ten hoogste (69\-33\=) 36 dB moet zijn om te voldoen aan de eisen ten aanzien van de karakteristieke geluidwering van de gevel die staan beschreven in het Bouwbesluit.

**Maatregelen**

Het akoestisch onderzoek heeft uitgewezen dat ten gevolge van het wegverkeer de voorkeursgrenswaarde van 48 dB wordt overschreden. Voor de nieuwe woningen moet daarom een hogere (grens)waarde worden aangevraagd. In dat kader dienen maatregelen te worden overwogen. Een maatregel is (in het kader van de Wgh) doeltreffend als de geluidsbelasting met die maatregel wordt teruggebracht tot de voorkeursgrenswaarde (zijnde 48 dB voor een weg).

Er is momenteel geen gemeentelijk geluidsbeleid dan wel ontheffingsbeleid.

Geluidbeperkende maatregelen kunnen getroffen worden om de geluidsbelasting terug te brengen tot de voorkeursgrenswaarde van 48 dB per weg. Mogelijke bron\- en afschermende maatregelen zijn onder andere:

*Geluidreducerend wegdek*

Het aanbrengen van bijvoorbeeld dunne deklagen A of B geeft bij een snelheid van 50 km/u voor lichte voertuigen een reductie van de geluidsbelasting van 3 Ã  4 dB. Voor zware voertuigen is de geluidreductie 1 Ã  2 dB. Deze afname is onvoldoende om voor een groot deel van de bebouwing de geluidsbelasting terug te brengen tot de voorkeursgrenswaarde. Er zijn dan extra maatregelen nodig.

*Geluidscherm*

Voor een voldoende geluidafschermende werking moeten geluidschermen een hoogte hebben die een relatie heeft met de hoogte van de achterliggende bebouwing. Om in de onderhavige situatie de hogere bouwlagen te beschermen zou een scherm met een hoogte van meer dan 4 meter langs de Hoornselaan en de Gedempte Where geplaatst moeten worden. Een dergelijk hoog scherm vormt in de onderhavige situatie een stedenbouwkundig en architectonisch ongewenste barriÃ¨re. Ook kunnen zich verkeersgevaarlijke situaties voordoen nabij de kruisingen (belemmering zicht). Bovendien is het realiseren van een gesloten geluidscherm praktisch onmogelijk vanwege de in\- en uitritten.

*Verlagen maximale snelheid*

De wegen Hoornselaan en Gedempte Where betreffen doorgaande ontsluitingswegen waar een goede doorstroming van het verkeer gewenst is. Om deze wegen volledig in te richten als een 30 km/u\-zone, moeten snelheidsbeperkende voorzieningen gerealiseerd worden die de doorstroming van het verkeer juist zouden belemmeren. Het verlagen van de intensiteit is niet mogelijk vanwege praktische bezwaren.

***Conclusie geluidbeperkende (externe) maatregelen***

Bij het onderhavige plan en het project PostNL zijn geluidbeperkende maatregelen bron\- en afschermende geen optie. De maatregelen zijn niet doeltreffend genoeg en kennen technische, financiÃ«le en stedenbouwkundige bezwaren.

De gemeente Purmerend kan in dit geval een hogere waarde voor de geluidsbelasting vaststellen.

***Geluidwering gevels***

Ten aanzien van de (aanvraag) omgevingsvergunning bouwen wordt de geluidwering van de gevels van de woningen afgestemd op de gecumuleerde geluidsbelasting vanwege alle (wegverkeer) geluidsbronnen. Op deze manier worden de bewoners optimaal beschermd tegen de geluidsbelasting in de omgeving en wordt een goed woon\- en leefklimaat gewaarborgd. De minimale geluidwering van de gevel zal dusdanig zijn dat de geluidsbelasting in de woning (in geluidsgevoelige ruimtes) ten hoogste 33 dB zal bedragen.

Er zal worden voldaan aan de eisen ten aanzien van de karakteristieke geluidwering van de gevel die staan beschreven in het Bouwbesluit.

**Hogere (grens)waarden**

De voorgenoemde maatregelen zijn onvoldoende doeltreffend en zullen overwegende bezwaren van stedenbouwkundige, verkeerskundige, landschappelijke of financiÃ«le aard ontmoeten. Bij de gemeente Purmerend moeten zogenoemde 'hogere waarden' voor de geluidsbelastingen op een gevel aangevraagd worden tot ten hoogste de maximale ontheffingswaarde van 63 dB per weg.

Voor de aanvraag van hogere waarden geldt de geluidsbelasting per weg na toepassing van de aftrek volgens artikel 110g Wgh. In het onderhavige geval betreft de aftrek 5 dB.

Vanwege de geluidsbelasting ten gevolge van het wegverkeer op de Gedempte Where worden er hogere waarden aangevraagd tot en met 63 dB. Vanwege de geluidsbelasting ten gevolge van het wegverkeer op de Hoornselaan worden er hogere waarden aangevraagd tot en met 62 dB.

###### 4\.2\.3\.3 Conclusie

De geluidsbelastingen vanwege de Gedempte Where en Hoornselaan, op de gevels van de woningen van het appartementengebouw PostNL, vormen geen belemmering voor het onderhavige bestemmingsplan. Er zal, met de toepassing van voldoende geluidwering van de gevel, sprake zijn van een aanvaardbaar woon\- en leefklimaat in de woningen.

##### 4\.2\.4 Geluid vanwege horeca/terras (Activiteitenbesluit milieubeheer)

###### 4\.2\.4\.1 Beleidskader

Het Activiteitenbesluit milieubeheer geeft algemene milieuregels voor bedrijven en activiteiten. Voor (veel) activiteiten (van bedrijven) moet worden aangetoond dat kan worden voldaan aan de grenswaarden voor geluid uit het Activiteitenbesluit milieubeheer. Dit betreft grenswaarden voor de geluidsbelastingen op de gevels van geluidsgevoelige bestemmingen (woningen) en voor de geluidsbelastingen in geluidsgevoelige ruimtes. Of er kan worden voldaan aan grenswaarden (bij uitvoering van het plan) is zowel van belang voor de vraag of het project uitvoerbaar is als voor de vraag of een goed woon\- en leefklimaat is gewaarborgd ofwel er sprake is van een goede ruimtelijke ordening. In het kader van de vraag of een goed woon\- en leefklimaat is gewaarborgd kan echter niet worden volstaan met uitsluitend een toets aan de grenswaarden uit het Activiteitenbesluit milieubeheer, omdat het Activiteitenbesluit niet voor alle (geluidsbronnen bij) activiteiten een toetsing/beoordeling voorschrijft. Ook het geluid waarop die grenswaarden geen betrekking hebben, zijn van belang bij de vraag of sprake is van een goed woon\- en leefklimaat. Daarbij wordt de VNG\-publicatie 'Bedrijven en milieuzonering' meestal als beoordelingskader gehanteerd, waarbij een koppeling is gelegd met het Activiteitenbesluit milieubeheer.

Er kan (naast verkeer) sprake zijn van specifiek geluid geproduceerd door bepaalde activiteiten (van bedrijven/inrichtingen). De grenswaarden voor de geluidsbelasting vanwege die activiteiten staan in het Activiteitenbesluit milieubeheer. Daarbij wordt onderscheid gemaakt in etmaalperiodes en type geluidsbelasting. Ten aanzien van de grenswaarden voor die geluidsbelastingen (waaronder piekgeluid) is geen sprake van hogere waarden c.q. ontheffingen zoals in de Wet geluidhinder. De grenswaarden van het Activiteitenbesluit milieubeheer worden in het kader van een goede ruimtelijke ordening toegepast bij de realisatie van nieuwe woningen of bij de realisatie van nieuwe horeca met terras.

De geluidsbelasting vanwege bedrijfsactiviteiten wordt gereguleerd met het Activiteitenbesluit milieubeheer. In het Activiteitenbesluit milieubeheer zijn grenswaarden voor geluidsbelastingen opgenomen voor inrichtingen type A en type B. Bedrijven dienen zich te houden aan de regels opgenomen in het Activiteitenbesluit milieubeheer, voor zover de bedrijven vallen onder de werking van het Activiteitenbesluit ofwel een inrichting zijn in de zin van de Wet milieubeheer.

De grenswaarden voor langtijdgemiddelde geluidsbelastingen op woningen betreffen 50, 45 en 40 dB(A) in respectievelijk de dag\-, avond\- en nachtperiode. De grenswaarden voor maximale geluidsbelastingen (piekgeluiden) op woningen betreffen 70, 65 en 60 dB(A) in respectievelijk de dag\-, avond\- en nachtperiode.

De grenswaarden voor langtijdgemiddelde geluidsbelastingen in geluidsgevoelige ruimten van woningen betreffen 35, 30 en 25 dB(A) in respectievelijk de dag\-, avond\- en nachtperiode. De grenswaarden voor maximale geluidsbelastingen (piekgeluiden) in geluidsgevoelige ruimten van woningen betreffen 55, 50 en 45 dB(A) in respectievelijk de dag\-, avond\- en nachtperiode.

Deze grenswaarden staan in (de tabel behorende bij) artikel 2\.17, eerste lid onder a van het Activiteitenbesluit milieubeheer. Voldoen aan deze waarden leidt tot een aanvaardbaar akoestisch klimaat zonder dat de bedrijfsactiviteiten worden belemmerd.

###### 4\.2\.4\.2 Analyse / Resultaten akoestisch onderzoek

Het onderhavige plan, dat de realisatie van kleinschalig horeca met terras mogelijk maakt, ligt in de omgeving van woningen die geluidhinder vanwege het stemgeluid op het terras zouden kunnen ondervinden.

Het verrichte akoestisch onderzoek (zie bijlage 7) heeft betrekking op de geluidsbelasting op de gevels van de bestaande en nieuwe woningen, vanwege het terras als geluidsbron. Het doel van het akoestisch onderzoek is om te bepalen of het beoogde terras op de PostNL\-locatie, met inachtneming van de goede ruimtelijke ordening en het Activiteitenbesluit milieubeheer, gerealiseerd kan worden.

**Geluidsbelastingen en bevindingen**

***Bestaande woningen***

Bij de bestaande woningen wordt voldaan aan de richtwaarde (voor de goede ruimtelijke ordening) van 50 dB(A) etmaalwaarde langtijdgemiddeld (bestaande uit 50 dB(A) dagperiode en 45 dB(A) avondperiode). De berekende geluidsbelasting vanwege het terras van 45 dB(A) in de avondperiode, staat gelijk aan een etmaalwaarde van 50 dB(A).

De maximale geluidniveaus vanwege het terras bedragen ten hoogste 53 dB(A) bij bestaande woningen. Dit voldoet aan de richtwaarden.

Voor de bestaande woonomgeving is het terras, beoordeeld overeenkomstig de VNG\-richtlijn, planologisch inpasbaar. De richtwaarde van 50 dB(A) etmaalwaarde (betreffende 50 dB(A) dagperiode en 45 dB(A) avondperiode) voor het gemengd gebied kan worden nagekomen. Voor de maximale geluidniveaus kunnen de richtwaarden (betreffende 70 dB(A) dagperiode en 65 dB(A) avondperiode) eveneens worden nagekomen.

Vanwege het wegverkeer is de geluidsbelasting Lden bij de maatgevende woningen aan de Achterdijk 66 dB (avondperiode 61 dB) en bij het appartementencomplex aan de Prinsenhof 61 dB (avondperiode 56 dB). De geluidniveaus vanwege het terras (minimaal 10 dB lager) geven (ook in de huidige situatie) geen verhoging van het heersende geluidniveau ter plekke van de bestaande woningen. Het woon\- en leefklimaat zal door het terras niet verslechteren.

***Nieuwe woningen PostNL\-project***

Bij de nieuwe appartementen, direct gelegen boven het terras, zijn langtijdgemiddelde geluidniveaus berekend van 58 tot 60 dB(A) in de dagperiode, en 57 tot 59 dB(A) voor de avondperiode. Deze geluidsbelastingen vanwege het terras voldoen niet aan de richtwaarden voor de dag\- en avondperiode. De berekende maximale geluidniveaus vanwege het terras bedragen ten hoogste 70 dB(A) bij de nieuwe woningen, voor zowel de dag\- als de avondperiode.

De VNG\-publicatie 'Bedrijven en milieuzonering' voorziet niet in richtlijnen voor een situatie met nieuwe woningen Ã©n nieuwe bedrijfsactiviteiten. Beide ontwikkelingen (woningen en terras) zullen echter wel naast elkaar bestaan, en zijn gebaat bij een goede ruimtelijke inpassing.

Vanwege het wegverkeer is de gecumuleerde geluidsbelasting Lden bij de maatgevende appartementen (1e woonlaag) direct aan de Gedempte Where 65 dB (avondperiode 60 dB). Het langtijdgemiddeld geluidniveau vanwege het onderliggende terras is in de avondperiode 59 dB(A).

Bij de gevel van de appartementen (1e woonlaag) aan de nieuwe Molenschans is de geluidsbelasting 58 dB (avondperiode 53 dB). Het langtijdgemiddeld geluidniveau vanwege het onderliggende terras is daar in de avondperiode 57 dB(A), relevant hoger (4 dB(A)) dan het wegverkeersgeluid.

De geluidsbelastingen vanwege wegverkeerslawaai volgen uit het akoestisch onderzoek wegverkeer (zie bijlage 6). Uit dit onderzoek blijkt dat, nu geen doelmatige bron\- en overdrachtsmaatregelen te treffen zijn, voor de betreffende appartementen (ook boven het terras) in het kader van de Wet geluidhinder hogere waarden vastgesteld dienen te worden. Daaraan verbonden is een verbeterde gevelgeluidwering die het wettelijke binnengeluidniveau van 33 dB moet waarborgen, ter bescherming van een goed woon\- en leefklimaat voor de toekomstige bewoners. De aanvullende geluidwering wordt daarbij bepaald op basis van de gecumuleerde geluidsbelasting vanwege wegverkeer in de nabijheid van het plangebied.

Door bij de gevelgeluidwering rekening te houden met de cumulatie van geluid van het wegverkeer en van het terras, zal de gevelgeluidwering en het binnenniveau in de appartementen zorgdragen voor een \- gelet op het plan \- acceptabel woon\- en leefklimaat voor de bewoners. Hierbij is tevens geen belemmering voor het terras aan de orde, voor zover aan de grenswaarden voor het geluidniveau binnen de woningen blijft worden voldaan.

*Maatregelen nieuwe woningen*

Om voor de bewoners van de nieuwe appartementen boven het terras een goed woon\- en leefklimaat te waarborgen is, in aanvulling op de reeds extra benodigde gevelgeluidwering vanwege het wegverkeerslawaai, te voorzien in een akoestisch beter glaspakket. Een aanvaardbaar binnengeluidniveau (van 33 dB wegverkeer dan wel 35 dB(A) terrasgeluid) wordt daarbij gewaarborgd.

De extra gevelgeluidwering is reeds voor veel appartementen nodig, omdat geen doelmatige bron\- en overdrachtsmaatregelen te treffen zijn met betrekking tot het wegverkeerslawaai.

**Gebruiksregels terras in onderhavig plan**

Het akoestisch onderzoek heeft inzichtelijk gemaakt dat sprake is van een goede ruimtelijke ordening. Om het goede woon\- en leefklimaat bij en in de woningen te borgen, is het wel van belang dat er gebruiksregels voor het terras in dit bestemmingsplan worden opgenomen. De richtwaarden ten aanzien van de goede ruimtelijke ordening zijn gebaseerd op de grenswaarden van het Activiteitenbesluit milieubeheer. Daarom zijn in onderhavige plan voor het gebruik van het terras, in relatie tot het stemgeluid vanwege het terras, specifieke gebruiksregels opgenomen, die zijn gerelateerd aan de grenswaarden van het Activiteitenbesluit milieubeheer. Hiermee is de goede ruimtelijke ordening geborgd, omdat er moet worden voldaan aan die grenswaarden. De grenswaarden van het Activiteitenbesluit milieubeheer gelden niet voor de geluidsbelasting op de gevels van de nieuwe woningen in het plangebied, omdat het wegverkeer een hogere geluidsbelasting geeft dan het terras.

###### 4\.2\.4\.3 Conclusie

De geluidsbelastingen vanwege het terras, op de bestaande woningen en op de nieuwe woningen van het appartementengebouw PostNL, vormen geen belemmering voor het onderhavige bestemmingsplan. De geluidsbelastingen op bestaande woningen, en op de meeste nieuwe woningen, voldoen aan de richtwaarden. In de nieuwe woningen zal, met de toepassing van voldoende geluidwering van de gevel, worden voldaan aan het voorgeschreven binnengeluidniveau, en zal sprake zijn van een aanvaardbaar woon\- en leefklimaat.

Daarbij is in het onderhavige plan de goede ruimtelijke ordening geborgd, doordat ten aanzien van het stemgeluid vanwege het terras, moet worden voldaan aan de grenswaarden van het Activiteitenbesluit milieubeheer middels specifieke gebruiksregels terras.

#### 4\.3 Luchtkwaliteit

##### 4\.3\.1 Beleidskader

In het kader van een goede ruimtelijke ordening wordt bij het opstellen van een bestemmingsplan uit een oogpunt van de bescherming van de gezondheid van de mens tevens rekening gehouden met de luchtkwaliteit. Op 15 november 2007 is wet\- en regelgeving in werking getreden die tezamen bekend staat onder de naam 'Wet luchtkwaliteit' (geen formele benaming), waarbij de grondslag is opgenomen in titel 5\.2 van de Wet milieubeheer.

De kern van titel 5\.2 van de Wet milieubeheer Â (Wm) bestaat uit luchtkwaliteitseisen,Â gebaseerd op de Europese richtlijnen. Verder bevatÂ titel 5\.2 van de Wm basisverplichtingen op grond vanÂ Europese richtlijnen, namelijk: plannen, maatregelen, het beoordelen van luchtkwaliteit, verslaglegging en rapportage.Â Titel 5\.2 van de Wm regelt het zogenaamde Nationaal Samenwerkingsprogramma Luchtkwaliteit (NSL). Daarbinnen werken het rijk, de provincies en gemeenten samen om de Europese eisen voor luchtkwaliteit te realiseren.

Het uitgangspunt is dat de grenswaarden voor luchtkwaliteit worden gehaald. In artikel 5\.16 lid 1 van de Wm staat opgesomd wanneer een (luchtvervuilend) projectÂ toelaatbaar is. Dan moet aannemelijk worden gemaakt, datÂ het project aan Ã©Ã©n of een combinatie van de volgende voorwaarden voldoet:

* er is geen sprake van een feitelijke of dreigende overschrijding van een grenswaarde

* een project leidt per saldo niet tot een verslechtering van de luchtkwaliteit

* een projectÂ draagt slechts 'niet in betekenende mate' (NIBM) bij aan de luchtverontreiniging

* een project is opgenomen in, of past binnen, het NSL of een regionaal programma van maatregelen.

Voor ruimtelijke projecten geldt uiteraard ookÂ het principe van een goede ruimtelijke ordening. Daarnaast kan het Besluit gevoelige bestemmingen relevant zijn.

Met de Wet luchtkwaliteit is gestreefd naar meer flexibiliteit als het gaat om de koppeling van luchtkwaliteitseisen en ruimtelijke ontwikkelingen. Deze flexibiliteit is met name terug te vinden in een verdeling in projecten die in betekende mate (IBM) of niet in betekenende mate (NIBM) bijdragen aan de luchtkwaliteit. NIBM\-projecten hoeven niet langer getoetst te worden aan de grenswaarden.

***Besluit niet in betekenende mate \[NIBM] bijdragen, en Regeling NIBM bijdragen***

In het "Besluit niet in betekenende mate bijdragen (luchtkwaliteitseisen)" en de daarop gebaseerde "Regeling niet in betekenende mate bijdragen (luchtkwaliteitseisen)" is geregeld welke projecten niet meer getoetst hoeven te worden. Projecten, die maximaal 3% van de grenswaarde (\= 1,2 Âµg/m3 voor zowel NO2 als PM10\) bijdragen aan de lokale luchtkwaliteit, vallen onder de definitie van 'niet in betekende mate (NIBM) bijdragen aan de luchtkwaliteit' en hoeven niet meer getoetst te worden aan de grenswaarden uit de Wet milieubeheer.

Bij ministeriÃ«le regeling kunnen categorieÃ«n van gevallen worden aangewezen waarbij een besluit, aangaande een project, in ieder geval niet in betekenende mate bijdraagt. In de "Regeling niet in betekenende mate bijdragen (luchtkwaliteitseisen)" zijn categorieÃ«n projecten opgenomen die niet in betekenende mate (NIBM) bijdragen aan de luchtkwaliteit.

In de 'Regeling NIBM bijdragen' is onder meer opgenomen dat voor woningbouwlocaties van een bepaalde omvang sprake is van niet in betekenende mate (NIBM) bijdragen aan de luchtkwaliteit ofwel dat het woningbouwproject geen aanmerkelijke negatieve invloed heeft op de luchtkwaliteit. Voor woningbouwprojecten is de regeling van toepassing op woningbouwlocaties, indien een dergelijke locatie, in geval van Ã©Ã©n ontsluitingsweg, netto niet meer dan 1\.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3\.000 woningen omvat.

##### 4\.3\.2 Analyse

Het Besluit gevoelige bestemmingen is voor het onderhavige plan niet relevant. De functie wonen wordt ten aanzien van luchtkwaliteit niet aangemerkt als een (meer) gevoelige bestemming.

Het project, dat met het onderhavige bestemmingsplan mogelijk wordt gemaakt, omvat maximaal 158 woningen en 150 m2 bvo horeca, of maximaal 161 woningen en geen horeca. Gezien dit beperkte aantal woningen en de kleinschalige horeca zal het project appartementengebouw PostNL niet in betekende mate (NIBM) bijdragen aan de luchtkwaliteit. Dit kan worden geconstateerd op grond van de "Regeling niet in betekenende mate bijdragen (luchtkwaliteitseisen)". Het project draagt minder dan 1,2 Âµg/m3 bij aan de lokale luchtkwaliteit. Dit is geconstateerd op basis van de NIBM\-tool.

Het effect op de luchtkwaliteit is berekend op basis van de toename van het aantal voertuigen vanwege het onderhavige project (zie paragraaf 4\.1\). Op basis van de NIBM\-berekening kan worden geconcludeerd dat het project niet in betekenende mate (NIBM) bijdraagt aan de luchtkwaliteit. Een nader onderzoek naar de luchtkwaliteit is voor het project PostNL daarom niet benodigd. De NIBM\-tool berekening is weergegeven op afbeelding 4\.3\.

*Afbeelding 4\.3: Berekening NIBM\-tool verkeer PostNL\-project*

![afbeelding "i_NL.IMRO.0439.BPGedempteWhere1-va01_0011.png"](i_NL.IMRO.0439.BPGedempteWhere1-va01_0011.png)

Het project waarvoor het onderhavige bestemmingsplan is opgesteld draagt niet bij aan een relevante verslechtering van de luchtkwaliteit.

Verder blijkt uit de NSL\-monitoringstool (2019\) dat de concentraties aan de luchtverontreinigende stoffen NO2, PM10 en PM2,5 in de omgeving van het onderhavige plangebied ruim â met meer dan respectievelijk 19, 20 en 13 Âµg/m3 â onder de grenswaarden (voor jaargemiddelde concentraties) liggen, in zowel 2018, 2020 als 2030\. Dit volgt uit het toets\-/rekenpunt van de NSL\-monitoringstool liggend op de grens van het plangebied (langs de Gedempte Where).

De huidige luchtkwaliteit ter plaatse van de PostNL\-locatie is ruim voldoende zodat er sprake is van een goede ruimtelijke ordening.

##### 4\.3\.3 Conclusie

Er is bij het onderhavige project en bestemmingsplan sprake van 'niet in betekende mate' (NIBM) bijdragen aan de luchtkwaliteit. Met NIBM bijdragen wordt voldaan aan de eisen van de Wet milieubeheer. Er is na projectrealisatie geen relevant effect op de luchtkwaliteit als gevolg van het project appartementengebouw PostNL. Tevens is de huidige luchtkwaliteit in de omgeving van het plangebied ruim voldoende.

De luchtkwaliteit, of een geringe verandering daarvan, vormt geen belemmering voor het onderhavige bestemmingsplan. Er hoeft voor het onderhavige bestemmingsplan geen nader onderzoek gedaan te worden naar de gevolgen voor de luchtkwaliteit.

#### 4\.4 Bodemkwaliteit

##### 4\.4\.1 Beleidskader

Artikel 3\.1\.6 van het Besluit ruimtelijke ordening bepaalt dat in de toelichting van een plantype onder meer moet worden ingegaan op de uitvoerbaarheid van het plan. Een onderzoek naar de bodemgesteldheid maakt hiervan deel uit. Nieuwe bestemmingen dienen bij voorkeur op schone grond te worden gerealiseerd. In de bestaande stad is dit niet in alle gevallen mogelijk in verband met de aanwezigheid van eventuele historische verontreinigingen. Teneinde maatschappelijke en/of ruimtelijke ontwikkelingen niet onnodig te frustreren als gevolg van de aanwezigheid van bodemverontreiniging, is het mogelijk om onder voorwaarden bestemmingen op een verontreinigde bodem te realiseren.

Een en ander is ook verwoord in het in 2009 door burgemeester en wethouders vastgestelde bodembeleidsplan van de gemeente Purmerend en het hieraan gekoppelde bodembeheerplan en de in 2014 vastgestelde bodemkwaliteitskaart. Met deze instrumenten wordt invulling gegeven aan de gemeentelijke taak met betrekking tot actief bodembeheer.

De gemeente beschikt over een bodeminformatiesysteem. In dit systeem is de bij de gemeente bekende bodeminformatie geregistreerd. Dit systeem wordt ook in het kader van de bodemtoets bij bouwaanvragen regelmatig geraadpleegd en voortdurend geactualiseerd met nieuwe onderzoeksgegevens of geplande en gerealiseerde bodemsaneringen.

Door het vaststellen van het bodembeleid, het bodembeheerplan en de bodemkwaliteitskaart heeft de gemeente invulling gegeven aan haar beleidsvrijheid op het gebied van bodemtaken. Bij procedures voor ruimtelijke plannen worden deze instrumenten ingezet, waardoor er in de praktijk steeds minder vaak bodemonderzoek en bodemsanering hoeft te worden uitgevoerd.

De mogelijkheid om op (eventueel verontreinigde) grond te kunnen bouwen dient per geval te worden beoordeeld. De Wet bodembescherming biedt de kaders waarbinnen gehandeld dient te worden. Afhankelijk van de verontreinigingssituatie, is de gemeente dan wel de provincie het bevoegd gezag bij een eventuele sanering. In het geval dat de gemeente het bevoegd gezag is, kan het bouwen op verontreinigde bodem geregeld worden in de omgevingsvergunning. Dit is in alle gevallen maatwerk. Indien de bevoegdheid ligt bij de provincie, dan dient bij de provincie een BUS\-melding te worden ingediend. Wanneer binnen 4 weken geen reactie van de provincie wordt ontvangen, is het toegestaan om te saneren conform de BUS\-melding. Deze procedure is in de plaats gekomen van de voormalige goedkeuring van de provincie. De BUS\-melding of de beschikking inzake sanering wordt gepubliceerd in een huis\-aan\-huisblad. Indien noodzakelijk worden aanvullend saneringsvoorschriften in de omgevingsvergunning opgenomen. De beschikking is hiervoor leidend.

Wat betreft de concrete ontwikkelingen dient in geval van functiewijziging onderzoek te worden verricht naar de bodemkwaliteit.

##### 4\.4\.2 Analyse

In het kader van de ontwikkeling van de PostNL\-locatie is er een verkennend bodemonderzoek verricht, namelijk door het bureau Ambiente Nederland BV. In de Toelichting van dit bestemmingsplan is gebruik gemaakt van informatie uit het rapport "Verkennend bodemonderzoek Gedempte Where 1 Purmerend" (d.d. 7 april 2020\) van Ambiente Nederland BV, dat is bijgevoegd als bijlage 8.

Vanwege gebrek aan concrete informatie over voormalige bodembedreigende activiteiten enerzijds en de resultaten van het in 2008 door Search uitgevoerde bodemonderzoek anderzijds, is besloten de bodemkwaliteit van de planlocatie te onderzoeken, op basis van de strategie voor onverdachte locaties. De hypothese is dat de locatie Gedempte Where 1 een onverdachte locatie is.

Uit het bodemonderzoek van 2020, dat op de locatie Gedempte Where 1 is uitgevoerd, blijkt dat zowel in de grond als het grondwater verontreinigingen aanwezig zijn.

Grond\-verontreinigingen zijn aangetroffen vanaf een halve meter diepte. In de toplaag zijn geen verontreinigingen aangetoond. Tussen een halve en een meter diepte zijn lichte verontreinigingen met lood, minerale olie, PAK en PCB's aanwezig. Tussen een en twee meter diepte zijn licht verhoogde gehalten aan zware metalen (kwik, lood, zink) en minerale olie en licht tot sterk verhoogde gehalten aan PAK aangetoond. Asbest is niet aangetroffen.

Het sterk verhoogde PAK\-gehalte in de ondergrond is gemeten buiten het voor woningbouw te ontwikkelen terrein en binnen de zone welke voor infrastructuur en groenvoorzieningen wordt ingericht.

Het grondwater op de herontwikkelingslocatie bleek slechts licht met barium te zijn verontreinigd.

Gezien de aangetroffen verontreinigingen dient de onderzoekshypothese verworpen te worden. Gezien echter de aard van de aangetroffen verontreinigingen en de verdeling ervan in horizontale en verticale zin enerzijds en de resultaten van voorgaand onderzoek anderzijds, wordt geacht dat de bodemkwaliteit voldoende beschreven is en dat er geen reden is voor aanvullend bodemonderzoek, voor zover de werkzaamheden ten behoeve van de herontwikkeling en herinrichting plaatsvinden in de bovenste meter van de bodem.

Ten behoeve van eventuele grondwerkzaamheden beneden een meter diepte wordt aanvullend onderzoek ter plaatse aanbevolen. In geval van werkzaamheden in sterk verontreinigde grond zal een BUS\-melding (melding in het kader van het Besluit Uniforme Saneringen) nodig kunnen zijn. De verwachting is dat er geen graafwerkzaamheden beneden een meter diepte plaatsvinden.

Mocht er tijdens de ontwikkeling en herinrichting van het terrein grond vrijkomen, dan is deze mogelijk elders herbruikbaar. Die grond zal dan nog wel middels een AP04 keuring onderzocht moeten worden. Voorliggend onderzoek leent zich niet voor de toets op herbruikbaarheid.

De in het bodemonderzoek vermelde PAK\-bodemverontreiniging in de ondergrond bevindt zich ter plaatse van het bestaande parkeerterrein, aan de oostrand van het plangebied ter plaatse van de bestemming 'Verkeer \- Verblijfsgebied'. Aldaar bevindt zich in de huidige en toekomstige situatie verhard oppervlak, en zal na herinrichting van het openbaar gebied geen aanraking met de grond plaatsvinden. De grondroering bij de herinrichting beperkt zich tot de bovengrond. De PAK\-verontreiniging bevindt zich niet in de bovengrond en blijft afgedekt met een grondlaag. Vanwege het verdwijnen van het parkeerterrein zal de verontreiniging zich niet uitbreiden. Kortom, de PAK\-verontreiniging vormt geen bedreiging, en geen belemmering voor het onderhavige plan.

De verontreinigingen onder het gebouw en de bestemming 'Wonen', die zich in de ondergrond bevinden, zijn en blijven afgedekt door de bovengrond, en vormen daarmee geen enkele belemmering voor het onderhavige plan.

De geconstateerde verontreinigingen in het bodemonderzoek bevinden zich allemaal in de ondergrond oftewel tenminste een halve meter onder maaiveld. De verontreinigingen zullen onder een schone grondlaag blijven liggen. Daarmee volstaat de bodemkwaliteit voor de beoogde functies.

De bodemverontreinigingen in het plangebied vormen geen belemmering voor het onderhavige plan.

##### 4\.4\.3 Conclusie

De bodemkwaliteit is van dien aard dat deze, in combinatie met kenmerken van het plan, de realisering van het onderhavige bestemmingsplan niet in de weg staat.

#### 4\.5 Water

##### 4\.5\.1 Beleidskader

Het Besluit ruimtelijke ordening (Bro) schrijft voor dat de waterhuishouding in kaart moet worden gebracht voor ruimtelijke plannen. Daarom dient een watertoets te worden verricht. Bij de beoordeling van de watertoets door de verantwoordelijke instantie, het Waterschap, wordt rekening gehouden met juridische kaders en beleidskaders. Bij een watertoets worden meerdere beleidskaders in acht genomen. Hierna worden de beleidskaders met betrekking tot water(huishouding) beschreven.

Waterbeleid 21e eeuw

Op basis van beleid dat voortkomt uit de 'Startovereenkomst Waterbeleid 21e eeuw' en nota 'Waterbeleid voor de 21e eeuw' (Advies van de Commissie Waterbeheer 21e eeuw) is een watertoetsproces ingesteld bij de ruimtelijke planvorming. Het watertoetsproces heeft tot doel om elkaar vroegtijdig te informeren, adviseren, afwegen en beoordelen van het belang van water en dit in ruimtelijke plannen gestalte te geven. Een watertoetsproces leidt onder andere tot een waterparagraaf in het plan. De diepgang van de watertoets en de inhoud van de waterparagraaf kan verschillen naar de aard van de planvorming. De watertoets moet er voor gaan zorgen dat er bij de inrichting van ons land bewust rekening wordt gehouden met water. De waterbeheerder en initiatiefnemer nemen daarvoor samen de waterhuishoudkundige doelstellingen zichtbaar en evenwichtig mee bij alle ruimtelijke plannen of ingrepen.

Naast de in de toelichting genoemde Watertoets is er in de nota 'Waterbeleid 21e eeuw' (Commissie Tielrooij, 2000\) het principe van 'Vasthouden \- Bergen \- Afvoeren' als ordeningsprincipes geÃ¯ntroduceerd. Dit is bedoeld om het watersysteem op een duurzame en robuuste manier in te richten, teneinde de burgers een prettige en veilige leefomgeving te bieden.

Nationaal Bestuursakkoord Water actueel (NBW actueel) en Bestuursakkoord Water

In 2003 is door het Rijk, de provincies, de waterschappen (Unie van Waterschappen) en de gemeenten (VNG) het Nationaal Bestuursakkoord Water (NBW) ondertekend in navolging van het advies Waterbeheer 21e eeuw (WB21\). Het doel van het NBW is om rekening houdend met klimaatveranderingen, zeespiegelrijzing, bodemdaling en verstedelijking, het watersysteem in 2015 op orde te hebben en voor de toekomst op orde te houden. In 2008 werd het Nationaal Bestuursakkoord Water (NBW) geactualiseerd.

In mei 2011 hebben het Rijk, de Vereniging van Nederlandse Gemeenten (VNG), het Interprovinciaal Overleg (IPO), de Unie van Waterschappen (UvW) en de Vereniging van waterbedrijven in Nederland (Vewin) het Bestuursakkoord Water ondertekend. Doel van het Bestuursakkoord Water is te blijven zorgen voor veiligheid tegen overstromingen, goede kwaliteit van water en voldoende zoet water. Het NBW en het Bestuursakkoord Waterketen hebben de basis gelegd voor het Bestuursakkoord Water.

Nationale Waterplan 2016\-2021

In het Nationale Waterplan staan vijf ambities centraal. Nederland moet de veiligste delta in de wereld blijven. Deze ambitie wordt vooral ingevuld door onze veiligheidsnormen tegen overstroming te vernieuwen. Het kabinet kiest voor een grotere inzet op verbetering van de waterkwaliteit (meststoffen, bestrijdingsmiddelen, medicijnresten, microplastics). Dit zorgt er voor dat de Nederlandse wateren schoon en gezond zijn en er genoeg zoet water is. Verder wil het kabinet dat Nederland klimaatbestendig en waterrobuust wordt ingericht, dat Nederland een gidsland is en blijft voor watermanagement en \-innovaties. Dat is gunstig voor onze economie en ons verdienvermogen. Tot slot wil het kabinet dat Nederlanders waterbewust leven. Deze ambities moeten gezamenlijk ingevuld worden door iedereen die werkt aan de ruimtelijke inrichting van Nederland: alle overheden, bedrijven, maatschappelijke organisaties en kennisinstellingen. Water en ruimtelijke ordening zijn dus steeds meer met elkaar verweven. In het verleden werd water vooral geplooid naar de wensen van inrichters en gebruikers. Steeds vaker verschijnt waterproblematiek in de actualiteit.

De hoogwatersituaties van de afgelopen jaren, maar ook verdrogingsverschijnselen, hebben aangetoond dat water een belangrijk aspect is bij ruimtelijke ordening. Daarom moet men water beter inbedden in ruimtelijke plannen. Ook vraagt klimaatverandering om ruimtelijke aanpassingen. Denk hierbij aan zeespiegelstijging, hogere afvoeren van rivieren en hevige regenbuien en perioden van droogte. Het wateraspect moet men zo vroeg mogelijk betrekken bij ruimtelijke planvorming.

In structuurvisies en bestemmingsplannen staat de wettelijke verplichting om de gevolgen voor water af te wegen via de watertoets. Bij ruimtelijke ontwikkelingen moeten planners rekening houden met waterhuishoudkundige eisen op korte en lange termijn. Het proces van de watertoets voorziet erin dat rekening wordt gehouden met de eisen zoals die vanuit het waterbeheer worden gesteld. Dit is niet alleen van belang voor een duurzaam en klimaatbestendig watersysteem. Het is ook belangrijk om zoveel mogelijk te voorkomen dat er problemen met water ontstaan nadat men heeft gebouwd. Tenslotte moet men in de waterparagraaf van zowel structuurvisies, bestemmingsplannen en ruimtelijke onderbouwingen verantwoorden hoe het plan rekening houdt met: waterkwantiteit, waterkwaliteit, oppervlaktewater, grondwater, afvalwater en de landschappelijke aspecten van water.

Beleid Hoogheemraadschap Hollands Noorderkwartier

Hoogheemraadschap Hollands Noorderkwartier heeft samen met haar partners haar waterbeleid op lange termijn (Deltavisie) en op middellange termijn (Waterprogramma 2016\-2021\) opgesteld. In het Waterprogramma 2016\-2021 (voorheen waterbeheersplan) zijn de programma's en beheerstaken van het hoogheemraadschap opgenomen met de programmering en uitvoering van het waterbeheer. Het programma is nodig om het beheersgebied klimaatbestendig te maken, toegespitst op de thema's waterveiligheid, wateroverlast, watertekort, schoon en gezond water en crisisbeheersing. Door het veranderende klimaat wordt het waterbeheer steeds complexer. Alleen door slim samen te werken is integraal en doelmatig waterbeheer mogelijk. Bij de ontwikkeling van het Waterprogramma is hieraan invulling gegeven door middel van een partnerproces en de ontwikkeling van gezamenlijke bouwstenen.

*De Keur, en Beleidsregels*

Daarnaast beschikt het Hoogheemraadschap over een verordening: de Keur 2016\. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

De Keur is een eigen verordening van het Hoogheemraadschap die van oudsher zo heet. De Keur dient ter bescherming van de waterhuishoudkundige infrastructuur, de waterkeringen en de handhaving van het waterpeil. De Keur kent 'verboden' en 'geboden' voor de manier van inrichten, gebruik en onderhoud van waterkeringen, oevers en wateren. Voor een deel van de verboden activiteiten uit de Keur kan onder voorwaarden een watervergunning worden verleend. Voor bepaalde activiteiten kan worden volstaan met een melding. Het bestuur van het Hoogheemraadschap Hollands Noorderkwartier (HHNK) heeft de nu vigerende Keur vastgesteld: de Keur Hoogheemraadschap Hollands Noorderkwartier 2016, met de Algemene regels. De Beleidsregels keurontheffing zijn vastgesteld in 2007\.

Daarnaast zijn er de Beleidsregels 'Compensatie verhardingstoename' en 'Alternatieve vormen van waterberging'.

##### 4\.5\.2 Watertoets

In het kader van dit bestemmingsplan en de toekomstige ruimtelijke ontwikkeling is overleg gepleegd met het Hoogheemraadschap Hollands Noorderkwartier.

###### 4\.5\.2\.1 Algemeen

Voor de ontwikkeling van de PostNL\-locatie (Gedempte Where 1\) is een waterparagraaf/\-toets van belang. Het aspect water dient in het kader van het bestemmingsplan te worden beoordeeld. Het Hoogheemraadschap Hollands Noorderkwartier (HHNK) heeft ten aanzien van ruimtelijke plannen een adviserende rol op het gebied van water, en beoordeelt de waterparagraaf/\-toets.

Tijdens dit proces kunnen afspraken worden gemaakt over het borgen van de waterbelangen tijdens en na realisatie van de ontwikkeling. Bij de aanvraag van een watervergunning, die (indien benodigd) veelal volgt na een verkregen omgevingsvergunning, worden afspraken gemaakt en worden door het HHNK voorwaarden voor de uitvoering van een project opgelegd. *Inmiddels is een watervergunning voor het*

*project PostNL verleend.*

In de onderhavige waterparagraaf/\-toets is een vertaalslag gemaakt van het vigerende beleid van het HHNK naar waterhuishoudkundige inrichtingsmaatregelen in en nabij het plangebied (van het appartementengebouw project PostNL). Buiten het plangebied zijn geen sprake van relevante veranderingen in de waterhuishouding te verwachten omdat er geen wezenlijke wijzigingen plaatsvinden. De watertoets zal daarom hoofdzakelijk ingaan op het bestemmingsplangebied zelf.

**Oppervlaktewater**

Binnen het plangebied is geen oppervlaktewater aanwezig. Langs de (noord)oostzijde van het plangebied ligt de brede watergang De Where, een kanaal. Ten westen en zuiden van het plangebied bevinden zich geen watergangen. In de toekomstige situatie dan wel met de ontwikkeling van het plan/project vindt er geen verandering met betrekking tot het oppervlaktewater plaats. De kade van de waterkant van de primaire watergang aan de (noord)oostzijde van het plangebied blijft in principe ongewijzigd, en is een element waarmee rekening moet worden gehouden bij de planuitwerking.

De watergang De Where aan de (noord)oostkant van het plangebied betreft een primaire watergang. Voor werkzaamheden binnen 5 meter afstand van een primaire watergang is een watervergunning nodig.

###### 4\.5\.2\.2 Veiligheid / Waterkeringen

Het onderhavige plangebied ligt in de kernbeschermingszone, de binnenbeschermingszone en de buitenbeschermingszone van een waterkering, namelijk de waterkering van/langs De Where. Deze waterkering, of de locatie langs de waterlijn, wordt gezien als een bebouwde dijkstrekking waarbij het maaiveld in de aangrenzende polder op kerende hoogte ligt (zogenoemd hoogland). Het bouwvlak van het bouwplan/project van het appartementengebouw PostNL ligt niet in de kernbeschermingszone van de waterkering.

De beschermingszones van de waterkering ter plaatse van het onderhavige plangebied zijn weergegeven op afbeelding 4\.5A.

Voor het onderhavige plan/project is het voldoende om een afstand van 7 meter (als bouwgrens) vanuit de damwand/beschoeiing vrij te houden. Een mogelijk aandachtspunt bij de uitvoering van het plan is het uitsluiten/vermijden van een risico voor opbarsten van de ondergrond.

Andere aandachtspunten zijn:

* Bestaande kabels en leidingen (tevens wenstracÃ©/studietracÃ© van stadverwarming Purmerend).

* Eventuele bestaande en/of nieuwe verankering van de oeverbescherming/kade.

Het onderhavige bouwplan ligt op circa 10 meter van de kade (damwand/beschoeiing) van de watergang De Where. Daarmee ligt het appartementengebouw van het project PostNL op ruim voldoende afstand van de kade.

Het onderhavige plan en project zal niet van invloed zijn op de veiligheid van de waterkering.

Voor het project PostNL is een watervergunning benodigd vanwege de ligging binnen de beschermingszone A (het rozige vlak op afbeelding 4\.5A). Deze (binnen)beschermingszone is in het vigerende en onderhavige bestemmingsplan voorzien van de dubbelbestemming 'Waterstaat \- Waterkering'.

*Inmiddels is een watervergunning voor het project PostNL ten aanzien van bouwen binnen de*

*beschermingszone verleend.*

*Afbeelding 4\.5A: Beschermingszones waterkering ter plaatse van het onderhavige plangebied*

![afbeelding "i_NL.IMRO.0439.BPGedempteWhere1-va01_0012.png"](i_NL.IMRO.0439.BPGedempteWhere1-va01_0012.png)

###### 4\.5\.2\.3 Verhard oppervlak, infiltratie en waterberging

Met het principe 'waterneutraal bouwen' zijn er bij een relevante toename van het verhard oppervlak compensatiemaatregelen vereist zijn om piekafvoeren op te kunnen vangen. Deze maatregelen kunnen worden gerealiseerd door het vasthouden of bergen van water door de aanleg van een waterberging of infiltratievoorziening.

De benodigde compensatie voor de toename van het verhard oppervlak opgelegd door het Hoogheemraadschap Hollands Noorderkwartier (HHNK) wordt per situatie vastgesteld, indien er meer dan 800 m2 extra verhard oppervlak wordt gerealiseerd. De compensatie\-eis voor de toename van het verhard oppervlak van het HHNK is 10%, bij compensatie door realisatie van meer wateroppervlak, bij een toename van het verhard oppervlak tussen 800 m2 en 2\.000 m2\. Dit volgt uit het beleidsdocument "Beleidsregels 'Compensatie verhardingstoename' en 'Alternatieve vormen van waterberging'" d.d. 28 januari 2015 van het HHNK. De voorkeur van het HHNK gaat uit naar behoud van infiltratie ofwel compensatie door middel van infiltratie in de bodem.

Voor het onderhavige plan/project zijn voor het plangebied berekeningen gemaakt van de oppervlakken van verhard gebied en onverhard gebied in de huidige situatie en de toekomstige situatie. In tabel 4\.5 staan de oppervlaktes van het verhard en onverhard oppervlak, in de huidige en toekomstige situatie, aangegeven. Het onverhard oppervlak in de huidige situatie, binnen het onderhavige plangebied, heeft een oppervlakte van circa 1\.052 m2, en is weergegeven op afbeelding 4\.5B. Het onverhard oppervlak in de toekomstige situatie, binnen het onderhavige plangebied, zal tenminste 318 m2 zijn, gelet op de oppervlakte van het nieuwe bestemmingsvlak Groen. De toename aan verhard oppervlak is maximaal 734 m2\. Daarmee ligt de toename aan verhard oppervlak onder de 800 m2\. Tevens vinden in de omgeving van het plangebied geen ontwikkelingen plaats die leiden tot een toename van verhard oppervlak. Er hoeven geen compensatiemaatregelen te worden getroffen.

Langs de (noord)oostzijde van het plangebied kan circa 600 m2 onverhard oppervlak (groenstrook) gerealiseerd worden.

Uit afbeelding 4\.5C blijkt dat er bij het project en in de nieuwe situatie naar verwachting voldoende onverhard oppervlak in het plangebied zal worden gerealiseerd.

*Tabel 4\.5: Oppervlakken onderhavig plangebied*

| Totale oppervlakte \= 5\.500 m2   Â | Verhard oppervlak   Â | Onverhard oppervlak (geen water zijnde)   Â | Verandering verhard oppervlak   Â |

| --- | --- | --- | --- |

| Huidige situatie   Â | 4\.448 m2   Â | 1\.052 m2   Â | \-   Â |

| Toekomstige situatie   Â | 5\.182 m2   Â | minimaal 318 m2   Â | maximaal \+734 m2   Â |

Door infiltratie en afvoer via kolken, putten en leidingen in het noordelijk en oostelijke deel van plangebied (van het appartementengebouw project PostNL) wordt het regenwater vanuit het plangebied geborgen in het oppervlaktewater ten (noord)oosten van het plangebied. Aan de zuid\- en westzijde van het plangebied zal de waterafvoer en \-berging in de toekomstige situatie min of meer hetzelfde zijn als in de huidige situatie, en aldaar verandert de verhouding verhard\-onverhard oppervlak ook nauwelijks. Er was en is weinig ruimte voor onverhard oppervlak langs de Gedempte Where en Hoornselaan.

Eventuele maatregelen om extra infiltratie of tijdelijke waterberging te realiseren zijn bij het onderhavige project en in dit plangebied niet of beperkt mogelijk.

Er kan een daktuin boven de parkeergarage, op de binnenplaats, worden gerealiseerd. In de daktuin/tuinen kan regenwater kort worden opgevangen. De daktuin wordt niet gerekend als onverhard (en infiltratie) oppervlak.

*Afbeelding 4\.5B: Huidig onverhard oppervlak (infiltratie\-oppervlak) PostNL\-locatie, binnen plangebied*

![afbeelding "i_NL.IMRO.0439.BPGedempteWhere1-va01_0013.png"](i_NL.IMRO.0439.BPGedempteWhere1-va01_0013.png)

*Afbeelding 4\.5C: Toekomstig onverhard oppervlak (infiltratie\-oppervlak) PostNL\-locatie*

![afbeelding "i_NL.IMRO.0439.BPGedempteWhere1-va01_0014.png"](i_NL.IMRO.0439.BPGedempteWhere1-va01_0014.png)

###### 4\.5\.2\.4 Grondwater

De (freatische) grondwaterstand in het plangebied zal sterk worden bepaald door regenval en niet door het naastgelegen oppervlaktewater vanwege de kade/damwand. Het oppervlakwater is nabij aanwezig waardoor een deel van het regenwater snel naar de primaire watergang kan worden afgevoerd. In periodes van hevige regenval zal de grondwaterstand hoger liggen. Aangezien er bij de ontwikkeling van het appartementengebouw project PostNL geen kelders of half\-verdiepte delen worden gerealiseerd, is het grondwater geen aandachtspunt of belemmering voor het onderhavige bestemmingsplan en project.

###### 4\.5\.2\.5 Waterafvoer en riolering, en lozing

De kade van de watergang De Where ligt lager dan het maaiveld aan de (noord)oostzijde van het plangebied, waardoor het regenwater aan de (noord)oostzijde (voor een deel) direct kan afstromen naar het oppervlaktewater.

In de huidige situatie is in het plangebied een gemengd riool aanwezig en is langs het plangebied een gescheiden riolering gelegen. In het plangebied liggen geen regenwaterafvoerleidingen.

Bij realisatie van het appartementengebouw project PostNL wordt aan de west\- en zuidzijde aangesloten op het bestaand riool.

Mogelijk wordt aan de (noord)oostzijde een (verbeterd) gescheiden rioleringsstelsel gerealiseerd, waarbij regenwaterafvoerleidingen worden aangelegd waarmee het schone regenwater (vanaf de daken) naar het oppervlaktewater wordt afgevoerd. Een andere mogelijkheid is dat het hemelwater via de verharding, door het hoogteverschil, richting de kade afstroomt, waarbij in de verharding gootjes kunnen worden aangebracht waarin het water wordt afgevoerd. Als dit niet mogelijk is, dan zal het hemelwater ook aan de noordzijde naar het DWA riool worden afgevoerd.

De appartementen worden aangesloten op de gemeentelijke riolering (DWA). De capaciteit van de riolering zal (door de gemeente) worden afgestemd op de toename aan afvalwater.

In principe wordt al het hemelwater afgevoerd middels het DWA riool ofwel gemengd rioolstelsel. Het HHNK adviseert in principe gescheiden afvoer. Afhankelijk van de beperkingen van (o.a.) de waterkering kan aan de (noord)oostzijde worden gekozen voor gescheiden afvoer. Het heeft de voorkeur om aan de (noord)oostzijde hemelwater apart af te voeren. Aan de west\- en zuidzijde is gescheiden afvoer niet mogelijk.

Het hemelwater op de binnenplaats/daktuin wordt direct afgevoerd naar het DWA riool, en eventueel naar een gescheiden stelsel (HWA). Enkel in de tuinen (op de binnenplaats/daktuin) kan regenwater kort worden opgevangen. Voor de capaciteit van de regenwaterafvoer wordt geen rekening gehouden met het eerst opvangen/vasthouden van regenwater.

Het maaiveldniveau van het gebouw ligt lager dan de weg Hoornselaan aan de noordkant, waardoor bij regen het risico ontstaat op wateroverlast in het gebouw. Dit aspect wordt meegenomen bij de uitwerking van het plan. Er zijn oplossingen om het water af te voeren alvorens het water vanaf de weg het nieuwe gebouw bereikt, en het risico op wateroverlast zal worden geminimaliseerd (ook door bouwkundige aanpassingen).

*Lozingen uit bronnering*

Indien er gebruik gemaakt zal worden van een bronnering met lozingspunten naar het oppervlaktewater tijdens de bouwwerkzaamheden, geldt het volgende ten aanzien van lozing. Het nabijgelegen oppervlaktewater De Where betreft primair water. Afhankelijk van de hoeveelheid te lozen water gelden de volgende uitgangspunten: Voor primaire watergangen geldt tot 50 m3 per uur geen beperking, geldt een meldplicht met mogelijk een meet\- en registratieplicht bij hoeveelheden van 50 tot 100 m3 per uur, en geldt een vergunningsplicht bij een lozing boven 100 m3 per uur.

Omdat het onderhavige project geen kelder kent, en dus de liftputten de grootste aanlegdiepte hebben, zal er nauwelijks sprake zijn van bronnering. In het meest ongunstige geval (uitvoering liftputten in natte periode) zou enige grondwateronttrekking benodigd kunnen zijn, met lozing op het oppervlaktewater mits de kwaliteit van het onttrokken water dit toelaat.

###### 4\.5\.2\.6 Waterkwaliteit

Bij het appartementengebouw project PostNL worden geen uitlogende bouwmaterialen gebruikt. Voor de overige objecten in het plangebied worden alleen milieuvriendelijke en niet\-uitlogende materialen gebruikt. Kortom, de bouwmaterialen hebben niet of nauwelijks negatieve invloed op de waterkwaliteit. Indien er toch gebruik gemaakt wordt van uitlogende materialen, adviseert het HHNK om ter plaatse maatwerk toe te passen om uitspoeling naar het oppervlaktewater te voorkomen.

Ter voorkoming van het onnodig belasten van de rioolwaterzuiveringsinstallaties wordt hemelwater zoveel als mogelijk geloosd op het oppervlaktewater. Aangezien de waterstromen naar verwachting geen of geringe verontreinigingen bevatten kan het regenwater in principe zonder maatregelen direct in het oppervlaktewater worden geloosd. Het is van belang dat de regenwaterstromen zoveel als mogelijk vrijblijven van verontreinigingen om negatieve invloed op de waterkwaliteit van het oppervlaktewater te voorkomen.

###### 4\.5\.2\.7 Ruimtelijke\- en klimaatadaptie

De situatie en ligging van het onderhavige plangebied bieden weinig ruimte voor specifieke of uitgebreide oplossingen en/of maatregelen met betrekking tot ruimtelijke\- en klimaatadaptie. Doordat de nieuwbouw groter is dan de bestaande bebouwing, en een groot deel van de aanliggende openbare ruimte (in het plangebied) van verharding moet worden voorzien, algemeen bruikbaar moet zijn en/of ter plaatse van een waterkering ligt, zijn (naast de groenstrook) bijvoorbeeld waterdoorlatende oppervlakken, wadi's en infiltratiekratten niet mogelijk op deze planlocatie.

De ligging van het plangebied maakt het mogelijk dat regenwater voor een groot deel rechtstreeks afgevoerd kan worden naar het oppervlaktewater, maar dat betreft niet een klimaat adaptieve maatregel.

Als klimaat adaptieve maatregel wordt in het plangebied de maatregel 'Tegel eruit, groen erin' toegepast.

De voorgaande paragrafen laten zien dat er reeds rekening is gehouden met ruimtelijke\- en klimaatadaptie, voor zover nodig en mogelijk op de onderhavige planlocatie.

##### 4\.5\.3 Vooroverleg Hoogheemraadschap (Waterschap)

Voorafgaand aan het opstellen van de watertoets is er reeds contact geweest met het Hoogheemraadschap Hollands Noorderkwartier (HHNK). Het eerste advies van het HHNK is meegenomen in het opstellen van de watertoets.

De watertoets is voorgelegd aan het Hoogheemraadschap Hollands Noorderkwartier (HHNK). Het HHNK heeft om verduidelijking en nadere toelichting gevraagd op een aantal onderdelen in de watertoets. De vragen van het HHNK zijn beantwoord, en de watertoets is aangepast.

##### 4\.5\.4 Conclusie

De waterhuishouding vormt geen belemmering voor het onderhavige bestemmingsplan en project PostNL.

De beperkte toename aan verhard oppervlak vereist formeel geen maatregelen of compensatie. Doordat een groot deel van het regenwater rechtstreeks naar het groot oppervlaktewater De Where wordt afgevoerd, is het verhard oppervlak geen nader aandachtspunt. Nadere maatregelen zijn bij het onderhavige plan ook niet nodig.

De waterkering, betreffende de kade van De Where, aan de (noord)oostzijde van het plangebied, ligt op voldoende afstand van de nieuwbouw.

#### 4\.6 Natuurwaarden

##### 4\.6\.1 Beleidskader

Bij ruimtelijke planvorming moet aandacht worden besteed aan de wet\- en regelgeving inzake natuur, flora en fauna. Zowel een groot deel van de flora en fauna zelf als de leefgebieden van diverse soorten kennen wettelijke bescherming. Die bescherming vloeit voort uit zowel Europese als nationale regelgeving. Zo richt de EG\-Habitatrichtlijn zich expliciet op de bescherming van de habitat van wilde planten en dieren en beschermt de EG\-Vogelrichtlijn op soortgelijke wijze broed\- en trekvogels. In het kader van deze richtlijnen heeft Nederland zogenoemde speciale beschermingszones ("Natura 2000" gebieden) aangewezen. De door het Rijk aangewezen Natura 2000\-gebieden zijn eerst aangemeld bij de Europese Unie.

Gebiedsbescherming is in het Nederlands recht geregeld in de Wet natuurbescherming sinds 1 januari 2017, en was voorheen geregeld in de Natuurbeschermingswet 1998\. Daarnaast is er ook sprake van juridische natuurbescherming via het Besluit algemene regels ruimtelijke ordening (Barro) en provinciale ruimtelijke omgevingsverordeningen.

De kern van het natuurbeleid wordt gevormd door de Ecologische Hoofdstructuur (EHS), dat een samenhangend netwerk van natuurgebieden is. Inmiddels is de EHS opgenomen in het Natuurnetwerk Nederland (NNN). Bij het NNN zijn ook de door het Rijk aangewezen, en door de Europese Unie geconfirmeerde, Natura 2000\-gebieden van groot belang.

De bescherming en het behoud van de gunstige staat van instandhouding van planten\- en diersoorten in hun natuurlijke leefgebied is geregeld in de Wet natuurbescherming sinds 1 januari 2017\. Het uitgangspunt van de wet is "nee, tenzij". Dit betekent dat activiteiten met een schadelijk effect op beschermde soorten in principe verboden zijn. Van het verbod op schadelijke handelingen ('nee') kan onder voorwaarden ('tenzij') worden afgeweken met een ontheffing of vrijstelling.

In de Wet natuurbescherming is een doorvertaling en interpretatie van de Europese richtlijnen uit de Vogelrichtlijn en Habitatrichtlijn opgenomen. Bij de wet zijn uitgebreide lijsten met beschermde soorten opgenomen. Op grond van de Wet natuurbescherming moet inzicht worden gegeven in het voorkomen en de verspreiding van beschermde soorten op populatieniveau, zodat de effecten van voorgenomen ontwikkelingen en activiteiten kunnen worden getoetst aan de (gunstige) staat van instandhouding van de betreffende soorten. Afhankelijk van het beschermingsniveau van de soort moet de gunstige staat van instandhouding worden getoetst op lokaal, regionaal of landelijk niveau.

In de Wet natuurbescherming (Wnb) wordt onderscheid gemaakt tussen:

* soorten die worden beschermd in de Vogelrichtlijn (artikel 3\.1 Wnb);

* soorten die worden beschermd in de Habitatrichtlijn en natuurbeschermingsverdragen (artikel 3\.5 Wnb);

* overige soorten (artikel 3\.10 Wnb).

Voor alle soorten, dus ook voor de niet beschermde soorten, geldt de zorgplicht.

| De Flora\- en faunawet, Natuurbeschermingswet 1998 en Boswet zijn per 1 januari 2017 opgegaan in de Wet natuurbescherming.   Â |

| --- |

De Wet natuurbescherming kent veel bevoegdheden aan de provincies toe. De uitvoering van de wet wordt gedaan door de provincies en voor bepaalde zaken door de RVO (namens het Rijk).

De provincies kunnen ten aanzien van verboden handelingen ontheffing verlenen en bij verordening vrijstellingen geven. De voorwaarden waaraan voldaan moet worden om ontheffing of vrijstelling te kunnen verlenen zijn opgenomen in de Wet natuurbescherming en vloeien voort uit de Europese richtlijnen (evenals de verboden handelingen).

De verbodsbepalingen die gelden voor de overige soorten hebben betrekking op de soorten opgenomen in de Bijlage van de Wet natuurbescherming, behorende bij artikel 3\.10 van de Wet natuurbescherming, onder Onderdeel A en Onderdeel B.

Natuurnetwerk Nederland

De Provinciale Ruimtelijke Verordening van de provincie Noord\-Holland bepaalt dat een bestemmingsplan voor een gebied dat is aangeduid als natuurnetwerk Nederland, strekt tot de bescherming, instandhouding en ontwikkeling van de wezenlijke kenmerken en waarden van die gebieden. In Purmerend zijn alleen enkele delen van het Purmerbos en een stuk agrarische grond tegen Ilpendam aan, als deel van het NNN aangemerkt. Ook ligt er langs de ringvaart van de Wijde Wormer, waar Weidevenne aan grenst, een dergelijk gebied. Het onderhavige project tast deze waarden niet aan.

##### 4\.6\.2 Analyse

In het kader van de beoogde sloop van het bedrijfspand op de locatie Gedempte Where 1 te Purmerend, en het onderhavige project PostNL, is een quickscan flora en fauna en een vleermuisonderzoek verricht, door het ecologisch adviesbureau Eelerwoude. In de Toelichting van dit bestemmingsplan is gebruik gemaakt van informatie uit het rapport "Toetsing Wet natuurbescherming \- Sloop en herontwikkeling locatie Gedempte Where 1 Purmerend" (d.d. 30 april 2020\) en het rapport "Nader onderzoek vleermuizen \- Gedempte Where 1 te Purmerend" (d.d. 25 augustus 2020\) van bureau Eelerwoude. Deze onderzoeken zijn bijgevoegd als bijlagen 9 en 10. De resultaten en conclusies van de onderzoeken voor het onderhavige plangebied worden hierna in hoofdzakelijk paragraaf 4\.6\.2\.2 beschreven.

Daarnaast is in het kader van het onderhavige project PostNL, en de bijbehorende effecten op de aanwezig bomen in het plangebied, een bomeneffectanalyse (BEA), door het bureau Copijn Boomspecialisten. In de Toelichting van dit bestemmingsplan is gebruik gemaakt van informatie uit het rapport "Bomeneffectanalyse, Gedempte Where 1, Purmerend" (d.d. 11 juni 2020\), dat is bijgevoegd als bijlage 11. De resultaten en conclusies van de BEA worden hierna in paragraaf 4\.6\.2\.3 beschreven.

Voor het project PostNL is onderzoek verricht naar de stikstofdepositie op Natura 2000\-gebieden als gevolg van de projectrealisatie en het nieuwe gebruik van het plangebied. In de Toelichting van dit bestemmingsplan is gebruik gemaakt van informatie uit het rapport "Onderzoek stikstofdepositie project PostNL Purmerend" (d.d. 14 januari 2021\) van Metafoor RO, en met betrekking tot het verkeer in de gebruiksfase het rapport "PostNL\-locatie Purmerend \- Onderzoek stikstofdepositie" (d.d. 19 juni 2020\) van Goudappel Coffeng. Deze rapportages zijn bijgevoegd als bijlagen 12 en 13. De resultaten en conclusies van het stikstofdepositie\-onderzoek worden hierna beschreven.

###### 4\.6\.2\.1 Gebiedsbescherming

**Natura 2000**

In de directe omgeving van het plangebied liggen diverse Natura 2000\-gebieden. Op circa 3 kilometer ligt het Natura 2000\-gebied 'Polder Zeevang', op circa 4 kilometer ligt het Natura 2000\-gebied 'Wormer\- en Jisperveld \& Kalverpolder' en op circa 6 kilometer ligt het Natura 2000\-gebied 'Ilperveld, Varkensland, Oostzanerveld \& Twiske'.

***Niet stikstof\-gerelateerde effecten:***

De aard van de werkzaamheden en het plan maken dat de effecten uitsluitend tot het plangebied of in de zeer directe zone eromheen beperkt blijven. Gezien de afstand tot de Natura 2000\-gebieden, de invulling van de tussenliggende gebieden en de werkzaamheden is er geen sprake van mogelijk negatieve effecten op de instandhoudingsdoelstellingen van het Natura 2000\-gebied, zij het door een rechtstreekse invloed, cumulatieve invloed of externe werking. Een toetsing op grond van de Wet natuurbescherming wordt daarom niet noodzakelijk geacht.

***Stikstof\-gerelateerde effecten:***

*Tijdelijke effecten:*

Met de voorgenomen tijdelijke werkzaamheden (het slopen van het pand en bomen kap) worden mobiele werktuigen gebruikt die stikstof uitstoten. Gezien de huidige uitspraken met betrekking tot de PAS is onduidelijk welke werkzaamheden zondermeer zijn toegestaan en voor welke werkzaamheden wel of niet een berekening en/of onderbouwing en/of natuurvergunning noodzakelijk is. Er zal derhalve een stikstofdepositieberekening met Aerius gemaakt moeten worden.

*Effecten op de lange termijn:*

De nieuwe situatie betekent een verandering van de verkeersintensiteit ten opzichte van de huidige situatie. Het huidige pand kent geen stikstofuitstoot meer. Een nadere onderbouwing of toetsing voor de nieuwe situatie wordt dan ook noodzakelijk geacht. Er zal een stikstofdepositieberekening met Aerius gemaakt moeten worden.

*Uit het verrichte stikstofonderzoek blijkt dat stikstofdepositie geen belemmering vormt voor het*

*onderhavige bestemmingsplan en het project PostNL.*

**Stikstofonderzoek/\-depositie**

Ten behoeve van het onderhavige plan en project is onderzoek verricht naar de stikstofdepositie op Natura 2000\-gebieden als gevolg van de projectrealisatie en het nieuwe gebruik van het plangebied.

Het PostNL\-project betreft de realisatie van maximaal 161 appartementen (of 158 appartementen en 150 m2 bvo horeca). Het voormalige postkantoor dient te worden gesloopt.

Het onderhavige plan zorgt voor een verandering van het aantal verkeersbewegingen op het omliggende wegennet. Ook bij de sloop en bouw is sprake van de uitstoot van stikstof. Daarmee is mogelijk sprake van een toename van stikstofdepositie in stikstofgevoelige Natura 2000\-gebieden. In dat kader is een onderzoek naar stikstofdepositie verricht. In de notitie van het onderzoek zijn de uitgangspunten en resultaten beschreven. Het stikstofdepositie\-onderzoek ten aanzien van verkeer in de gebruiksfase is verricht door het bureau Goudappel Coffeng en is tevens in de notitie van Metafoor RO verwerkt.

Het dichtstbijzijnde Natura 2000\-gebied ligt op circa 3 kilometer van het plangebied, maar kent geen stikstofgevoelige habitatten. De twee relevante Natura 2000\-gebieden liggen ten westen en zuiden van Purmerend, op circa 4 tot 6 kilometer van het plangebied.

Bij woningbouw zijn twee aspecten/fases van belang ten aanzien van stikstofdepositie:

* De gebruiksfase: De stikstofeffecten als gevolg van de verandering van verkeersbewegingen op omliggende wegen bij ingebruikname van de appartementen, en de (eventuele) stikstofuitstoot van de woningen.

* De realisatiefase: De stikstofeffecten als gevolg van de inzet van mobiele werktuigen en de verkeersbewegingen gerelateerd aan de bouw van de woningen, waarbij de (eventuele) sloop voorafgaande aan de bouw eveneens tot stikstofuitstoot leidt.

De appartementen (en horeca) van het PostNL\-project kennen geen aansluiting op het aardgasnet. Omdat sprake is van gasloos bouwen, is er geen sprake van uitstoot van stikstof (bij het gebruiken van de nieuwbouw).

De verkeersgeneratie vanwege het onderhavige plan en het PostNL\-project is bepaald in het verkeersonderzoek. Er is sprake van een verkeerstoename in de toekomstige situatie ofwel met de herontwikkeling. De verkeerstoename op basis van de weekdag van 500 mvt/etm is gebruikt voor de stikstofdepositieberekening. De verkeerstoename is relevant aangezien het gaat om het bepalen van de planbijdrage in de stikstofdepositie.

De stikstofdepositieberekening is uitgevoerd met AERIUS Calculator 2020 voor het jaar 2021 (zie notitie Metafoor RO); dit betreft het worst\-case jaar omdat de uitstoot voor verkeer naar verwachting afneemt. De emissies ten gevolge van het wegverkeer worden bepaald door AERIUS.

De ontwikkelaar heeft op basis van ervaringscijfers een inschatting gemaakt van de benodigde inzet van mobiele werktuigen, en het bouwverkeer, voor de realisatie van maximaal 161 appartementen. Deze informatie is vergeleken met andere bronnen en projecten. Met betrekking tot de benodigde inzet van mobiele werktuigen voor de sloop van het bedrijfspand is informatie aangedragen door de sloopaannemer. Uit de in te zetten mobiele werktuigen voor de bouw en sloop, en de draaiuren, volgt de (in te voeren) uitstoot NOx per jaar van de mobiele werktuigen, voor het PostNL\-project.

Het uitgangspunt voor de stikstofdepositieberekening is dat de sloop en bouw in 1 jaar plaatsvindt. Dit betreft een worst\-case benadering/berekening. Voor het jaar 2021 is met AERIUS Calculator 2020 een berekening van de stikstofdepositie gemaakt ten aanzien van de inzet van mobiele werktuigen en het bouwverkeer.

***Resultaten***

*Gebruiksfase*

De stikstofdepositie als gevolg van het extra verkeer vanwege het plan is berekend met AERIUS Calculator 2020\. Uit de berekening blijkt dat er geen sprake is van een stikstofdepositietoename groter dan 0,00 mol/ha/jaar.

*Realisatiefase*

De stikstofdepositie vanwege de inzet van mobiele werktuigen en het bouwverkeer per jaar is berekend voor het jaar 2021\. Uit de berekening met AERIUS Calculator 2020 blijkt dat er geen sprake is van een stikstofdepositietoename groter dan 0,00 mol/ha/jaar voor de projectrealisatie.

***Conclusie***

Zowel in de gebruiksfase als in de realisatiefase zijn geen toenames van stikstofdepositie in stikstofgevoelige Natura 2000\-gebieden berekend. Stikstofdepositie vormt daarmee geen belemmering voor het onderhavige plan en het PostNL\-project. Ten aanzien van de bouw Ã©n ingebruikname van het appartementengebouw PostNL is stikstofdepositie geen belemmering en is voor stikstofdepositie geen vergunning in het kader van de Wet natuurbescherming benodigd.

**Natuurnetwerk Nederland (NNN)**

Het plangebied maakt geen onderdeel uit van het NNN. Het plangebied ligt op ongeveer 1\.700 meter van begrensd NNN\-gebied (genaamd 'Ringvaart van de Wijder Wormer'). Doordat NNN\-gebieden geen externe werking kennen, kunnen met de voorgenomen werkzaamheden negatieve effecten op de wezenlijke waarden en kenmerken van het NNN worden uitgesloten. Een toetsing aan het NNN\-beleid wordt daarom niet noodzakelijk geacht.

###### 4\.6\.2\.2 Soortenbescherming

***Conclusies verkennend onderzoek flora \& fauna***

De voorgenomen werkzaamheden om het pand te slopen, bomen te kappen en groen te verwijderen voor herontwikkeling, zal naar verwachting leiden tot een beperkt verlies van leefgebied van enkele overige beschermde soorten. Hiervoor zijn door de provincie Noord\-Holland vrijstellingen van de ontheffingsplicht opgesteld. De ingreep heeft geen invloed op de gunstige staat van instandhouding van deze soorten, omdat er voldoende leefgebied aanwezig blijft en het relatief algemene soorten betreft. Voor deze soorten geldt dan ook een vrijstelling van ontheffingsplicht indien het een ruimtelijke ontwikkeling betreft. Nader onderzoek naar deze overig beschermde soorten (algemeen voorkomende amfibieÃ«n en zoogdieren), inzake of een ontheffing Wet natuurbescherming benodigd is, is daarom niet noodzakelijk.

Nader onderzoek naar verblijfplaatsen van vleermuizen is wel noodzakelijk. In het te slopen bedrijfspand en de te kappen bomen zijn mogelijk verblijfplaatsen aanwezig, omdat het gebouw in principe geschikt is voor vleermuizen.

Daarnaast dient rekening gehouden te worden met het broedseizoen van vogels.

***Conclusies vleermuisonderzoek***

Tijdens de vleermuisonderzoeken zijn in het gebied twee vleermuissoorten vastgesteld: gewone dwergvleermuis en watervleermuis.

De watervleermuis is alleen buiten het plangebied, voorbij vliegend over het water van het kanaal De Where waargenomen. Er is slechts Ã©Ã©n vleermuissoort (de gewone dwergvleermuis) in het plangebied waargenomen. Deze vleermuizen kwamen alleen tijdelijk foeragerend en/of passerend in het plangebied voor, waarbij er geen verblijfplaatsen zijn aangetroffen in het plangebied. Hierdoor treden er geen negatieve effecten op bij het uitvoeren van de voorgenomen werkzaamheden (slopen van het pand en verwijderen bomen) en is een ontheffing Wet natuurbescherming niet noodzakelijk.

Bij het uitvoeren van de voorgenomen werkzaamheden treedt er geen verstoring op van foerageergebieden en vliegroutes die onderdeel uitmaken van het (essentieel) leefgebied van de betreffende vleermuissoorten.

Uit het nader onderzoek fauna/vleermuizen is naar voren gekomen dat het plangebied geen onderdeel uitmaakt van het leefgebied van de beschermde soorten vleermuizen of andere beschermde soorten. Op de planlocatie kunnen de werkzaamheden plaatsvinden zonder dat hiervoor een ontheffing Wet natuurbescherming nodig is.

###### 4\.6\.2\.3 Bomen

***Bomeneffectanalyse (BEA)***

Er is boomtechnisch onderzoek uitgevoerd bij twintig bomen aan de Gedempte Where 1, ofwel in het onderhavige plangebied. Op afbeelding 4\.6 zijn de bomen in de huidige situatie, met de boomlocaties, de beleidsstatus en de gehanteerde nummering in het BEA\-rapport, weergegeven.

*Afbeelding 4\.6: Bestaande bomen in onderhavig plangebied*

![afbeelding "i_NL.IMRO.0439.BPGedempteWhere1-va01_0015.png"](i_NL.IMRO.0439.BPGedempteWhere1-va01_0015.png)

Naar verwachting zijn niet alle bestaande bomen in te passen met het onderhavige project PostNL. Doel van de BEA is informatie geven over de (on)mogelijkheden van het uitvoeren van werkzaamheden in de nabijheid van de individuele bomen. De hoofdvraag bij een Bomen Effect Analyse (BEA): 'kan de boom, in het perspectief van de voorgenomen werkzaamheden en de toekomstige situatie, in zijn huidige verschijningsvorm en op deze standplaats, duurzaam behouden blijven?'

*Gevolgen planontwerp*

Op basis van het algemeen conditiebeeld en kwaliteit van de bomen kunnen bij het ruimtelijke ontwerp, keuzes gemaakt worden in het ruimtelijk beslag ten aanzien van het al dan niet duurzaam inpassen van bomen.

Er kunnen in het plangebied ten minste negen bomen niet behouden blijven. Dit geldt voor de exemplaren welke kort op de nieuwe bebouwing staan. Volwassen eerste grootte bomen op een afstand van minder dan 5 Ã  7 meter uit te slopen opstallen of vanaf nieuwe gevels, kunnen met een bouwplan op dergelijke afstand doorgaans niet op de huidige plek of in de huidige vorm behouden blijven.

Verder is de situatie ten aanzien van bestaande lindes langs de Gedempte Where onvoldoende duurzaam.

Bij het plan kunnen er in principe drie bomen voldoende duurzaam ingepast worden, aan de zuidoostzijde van het plangebied. Dit betreffen een plataan en twee iepen. Een derde iep kent een slechte conditie en kan bij planontwikkeling worden vernieuwd.

Voor elke te behouden boom geldt dat afdoende bescherming van boven\- en ondergrondse delen van belang is.

*Mate van kwetsbaarheid en verplantbaarheid*

De mate van kwetsbaarheid, en de voorlopige invloed werkzaamheden, is per boom beoordeeld. Onder andere de toekomstverwachting van het rijtje met lindes is relatief beperkt. Door middel van opwaardering van de groeiplaatsen kan in enkele gevallen nog verbetering worden gerealiseerd.

Rekening houdend met boomsoort, conditie en kwaliteit komen vijf van de twintig bomen potentieel nog voor een verplanting in aanmerking. Dit betreft een plataan en vier lindes. Zonder een uitgebreide voorbereiding van Ã©Ã©n of meer groeiseizoenen achten we de slagingskansen echter onvoldoende. De huidige ligging van kabels en leidingen beperkt de mogelijkheden van een verplanting. Het verplanten van bomen binnen het plangebied wordt derhalve niet geadviseerd.

*Advies inpassen en herplant*

Aangezien er als gevolg van de herontwikkeling een aantal bomen komen te vervallen is herplant vereist. De gemeente heeft een aantal suggesties gedaan voor bomen en beplanting met locaties. In de BEA\-rapportage zijn potentiele locaties aangegeven voor nieuwe bomen, en is aangegeven welke bomen naar verwachting ingepast kunnen blijven.

In de smalle groenstrook langs het water ontstaat ruimte voor herplant van een groepje met drie elzen naast de te behouden plataan en circa acht Ã  tien bomen van de 2e en 3e grootte. Zwarte els en bomen van de 2e en 3e grootte hebben doorgaans een relatief korte omloop van circa 60 jaar. Het beschikbare sortiment aan soorten is ruim.

##### 4\.6\.3 Conclusie

Het project PostNL heeft geen invloed op de in de nabijheid van Purmerend gelegen Natura 2000\-gebieden. Het aspect stikstofdepositie vormt geen belemmering voor het onderhavige bestemmingsplan.

De aanwezige natuurwaarden (flora en fauna) in het plangebied zijn geen belemmering voor het onderhavige plan. Wel dient er voor de te kappen bomen compensatie plaats te vinden. De bomenkap vormt geen belemmering voor het onderhavige plan.

In de bestaande bebouwing op de PostNL\-locatie zijn geen vleermuizen waargenomen. In het plangebied zijn geen verblijfplaatsen van vleermuizen vastgesteld en is geen sprake van leefgebied van vleermuizen of andere beschermde soorten.

Er hoeft voor het onderhavige bestemmingsplan geen nader onderzoek gedaan te worden naar de invloed van het plan op natuur en de flora en fauna.

#### 4\.7 Externe veiligheid

##### 4\.7\.1 Beleidskader

Bij ruimtelijke procedures dient het aspect externe veiligheid in acht te worden genomen. Het aspect externe veiligheid heeft betrekking op risico's ten aanzien van het vervoer, de opslag en het bewerken van gevaarlijke stoffen. De risico's met betrekking tot gevaarlijke stoffen worden geduid in het zogenaamde Plaatsgebonden risico (PR) en het Groepsrisico (GR). Het groepsrisico dient in veel ruimtelijke procedures verantwoord te worden. De verantwoording is erop gericht om een weloverwogen besluit te nemen over het groepsrisico. Het uiteindelijke besluit is aan het bevoegd bezag.

##### 4\.7\.2 Analyse

In het kader van externe veiligheid is de Risicokaart (risicokaart.nl) geraadpleegd. Hieruit blijkt dat de opgeheven risicobron in de omgeving van het plangebied nog op de risicokaart staat, namelijk het LPG\-station aan de Wagenweg. Dit LPG\-station bestaat inmiddels niet meer en is planologisch opgeheven. Overigens reikt de risicocontour niet tot het plangebied. Verder liggen er in de nabijheid van het plangebied geen risicovolle inrichtingen. In de wijdere omgeving bevindt zich ten oosten van het plangebied een buisleiding. Het onderhavige plangebied ligt op ruim 400 meter van de buisleiding, en ligt daarmee buiten het invloedsgebied van de leiding.

Het plan zelf maakt geen risicovolle inrichting mogelijk.

*Afbeelding 4\.7: Risicokaart (juni 2020\), uitsnede omgeving onderhavig plangebied*

![afbeelding "i_NL.IMRO.0439.BPGedempteWhere1-va01_0016.png"](i_NL.IMRO.0439.BPGedempteWhere1-va01_0016.png)

##### 4\.7\.3 Conclusie

Het aspect externe veiligheid geeft geen belemmeringen voor het onderhavige bestemmingsplan.

#### 4\.8 Archeologie

##### 4\.8\.1 Beleidskader

In de Erfgoedwet, vastgesteld op 1 juli 2016, zijn de regels voor de archeologische monumentenzorg opgenomen. Voor gebieden waar archeologische waarden voorkomen of waar reÃ«le verwachtingen bestaan dat ter plaatse archeologische waarden aanwezig zijn, dient voorafgaand aan bodemingrepen door een gecertificeerd bureau archeologisch onderzoek te worden uitgevoerd. De uitkomsten van het archeologisch onderzoek dienen vervolgens volwaardig in de belangenafweging te worden betrokken.

De gemeente Purmerend heeft in 2009 een eigen archeologisch beleid opgesteld. In 2017 is dit beleid opgegaan in het Erfgoedbeleid Purmerend 2017\. Hierbij hoort een archeologische verwachtingskaart. Dit is een voorspellingskaart waarop verwachtingen met betrekking tot de situering van (nog) onbekende archeologische vindplaatsen zijn vertaald in termen van vlakken en zones. Op de kaart worden zones aangegeven met verschillende verwachtingen: hoge, middelhoge of lage verwachting. De archeologische verwachtingskaart vormt de basis voor het opstellen van een beleidsadvieskaart, die vervolgens kan worden gebruikt voor de toetsing van ruimtelijke plannen op de mogelijke aanwezigheid van archeologische waarden. Het bestemmingsplan vormt het belangrijkste instrument voor de archeologische monumentenzorg. Voor gemeenten kunnen de door deskundigen opgestelde archeologische verwachtings\- en beleidsadvieskaarten als leidraad worden gebuikt voor zowel de planologische bescherming van archeologische waarden in het ruimtelijke plan als voor het vaststellen van het benodigde archeologisch onderzoek dat bij voorbereiding van ruimtelijke plannen moet plaatsvinden.

Ter plaatse van een lage archeologische verwachtingswaarde is er geen noodzaak om een verkennend archeologisch onderzoek uit te voeren voordat nieuwe bouwactiviteiten plaatsvinden. Ter plaatse van een hoge en middelhoge verwachtingswaarde dient bij grondwerkzaamheden eerst een verkennend archeologisch onderzoek te worden uitgevoerd door een hiertoe gecertificeerd bureau.

Voor plangebieden liggend in het historisch centrum van Purmerend kan sprake zijn van gebieden met een hoge of middelhoge verwachtingswaarde.

Voor een plan liggend in een gebied met een hoge verwachtingswaarde en waarbij de bodemverstoring meer is dan 30 m2, is archeologisch onderzoek verplicht. Voor een plan liggend in een gebied met een middelhoge verwachtingswaarde en waarbij de bodemverstoring meer is dan 100 m2, is archeologisch onderzoek verplicht.

##### 4\.8\.2 Analyse

Het onderhavige plangebied ligt in het historisch centrum van Purmerend. Het plangebied ligt in een zone waar sprake is van een middelhoge en hoge archeologische verwachtingswaarde. De planlocatie geeft bij herontwikkelingen derhalve aanleiding tot archeologisch onderzoek.

In verband met het onderhavige plan en het verrichten van grondroerende werkzaamheden bij het project PostNL, is een archeologisch onderzoek verricht door het bureau RAAP. In de Toelichting van dit bestemmingsplan is gebruik gemaakt van informatie uit het rapport "Plangebied Gedempte Where 1 te Purmerend, gemeente Purmerend; archeologisch vooronderzoek: een bureauonderzoek en inventariserend veldonderzoek (verkennend booronderzoek)" (d.d. 26 juni 2020\) van RAAP, dat is bijgevoegd als bijlage 14. De resultaten en conclusies van het archeologisch vooronderzoek voor het onderhavige plangebied worden hierna beschreven.

In maart en april 2020 is een archeologisch vooronderzoek in de vorm van een bureauonderzoek en inventariserend veldonderzoek (verkennend booronderzoek) uitgevoerd voor het onderhavige plangebied. Het onderzoek vond plaats in het kader van de omgevingsvergunning voor het project PostNL.

Op basis van het bureauonderzoek gold een lage tot middelhoge archeologische verwachting voor archeologische resten uit het neolithicum t/m de vroege middeleeuwen. Resten uit het neolithicum zouden aanwezig kunnen zijn op gerijpte kwelderafzettingen in het Laagpakket van Wormer. Resten uit het laat neolithicum t/m de vroege middeleeuwen konden worden verwacht op het Hollandveen. Er gold een hoge verwachting voor de late middeleeuwen t/m nieuwe tijd. Het plangebied is sinds eind 16e eeuw bebouwd is geweest en behoort sindsdien tot de binnenstad van Purmerend. De mogelijke verschillende fases van bebouwing zijn tot aan de demping van de Weer (oorspronkelijke Where) en de verbreding van de stadsgracht in 1965\-1966 en de bouw van het huidige postkantoor, reeds gesloopt.

Tijdens het veldonderzoek is een bodemopbouw aangetroffen zoals deze verwacht werd in het bureauonderzoek. De ondergrond in het plangebied bestaat uit slappe oude getijdeafzettingen van het Laagpakket van Wormer (Formatie van Naaldwijk) met daarop een dik veenpakket van behorend tot het Hollandveen Laagpakket (Formatie van Nieuwkoop). De top van het Laagpakket van Wormer is waarschijnlijk niet geschikt geweest voor bewoning. De verwachting voor de periode neolithicum kan daarom naar beneden worden bijgesteld naar laag. De top van het veenpakket is enkel in boring 1 nog aanwezig, en is sterk kleiig en niet veraard of amorf. De verwachting voor laat neolithicum t/m vroege middeleeuwen kan naar beneden worden bijgesteld naar laag.

Op het veenpakket ligt een restant komklei of oeverklei, mogelijk afkomstig van de natuurlijke Where. Boring 4 laat een geul zien die zich diep heeft ingesneden in het veenlandschap. In boring 105 zijn de verrommelde venige pakketten mogelijk afkomstig van een sloot die dwars op de Where heeft gelopen en op de historische kaarten is te herkennen. Een houten staakje met de punt op ca. 3,1 m \-mv (3,87 m \-NAP) laat menselijke activiteit zien in het plangebied. Mogelijk heeft het onderdeel uitgemaakt van kadewerken of een brug bij de sloot. De hoge verwachting voor archeologisch resten die te maken hebben met de Where, kadewerken, bruggen en waterwerken van de stad uit de nieuwe tijd kan gehandhaafd blijven. De bovenste delen van de gedempte gracht en sloot worden op basis van het veldonderzoek geschat op 1,85 of 2 m \-mv (vanaf een diepte van 1,26 m \-NAP).

De Where is gedempt, en de landpunt ter plaatse van het plangebied is gesloopt, vergraven en opgehoogd. Later is er bij de aanleg van de huidige bebouwing nog bouwzand gestort en zijn grote delen van het plangebied in het bouwvlak verstoord geraakt. Het aanwezige puin waarop de helft van de boringen is gestuit, betreft in boring 5 waarschijnlijk recent puin op 0,5 m \-mv (0,19 m \+NAP) onder of in het aanwezige ophoogzand. In boringen 2 en 3 ligt het op 1,3 en 1,5 m \-mv (1 m en 0,98 m \-NAP). In boring 3 ligt het onder ophoogzand, in boring 2 lijkt het puin massief. De hoge verwachting voor resten van bewoning uit de late middeleeuwen en nieuwe tijd kan naar beneden worden bijgesteld naar middelhoog.

De geplande werkzaamheden in het kader van het onderhavige plan en het project PostNL, hebben een verstoringsdiepte tot 0,9 m \-NAP voor de aanleg van de fundering van het bouwblok, en een maximale verstoringsdiepte van de liftputten van ca. 1,4 m \-NAP.

Op basis van de resultaten van het bureau\- en inventariserend veldonderzoek, reiken de werkzaamheden rond de aanleg van de fundering tot in het ophoogzand. De puinlagen liggen dieper: op 1,3 tot 1,5 m \-mv (vanaf 0,98 m \-NAP). De mogelijke dempingen en vullingen van de Where worden verwacht vanaf een diepte van 1,85 m \-mv (vanaf 1,68 m \-NAP). Archeologische resten worden met de aanleg van de fundering daarom zeer waarschijnlijk niet geraakt.

Voor de aanleg van liftputten wordt er op vier locaties een put uitgegraven tot een diepte van 1,4 m \-NAP, met een grootte van 2,75 m bij 3,75 m (ca. 10,3 m2\). Bij deze werkzaamheden worden mogelijk archeologische resten verstoord. De omvang is echter zo gering, dat vervolgonderzoek op deze locaties niet zinvol wordt geacht.

Op basis van de resultaten van dit onderzoek blijkt dat in het plangebied geen archeologische resten bedreigd worden. Daarom wordt in het kader van de voorgenomen bodemingrepen geen vervolgstap uit het proces van de Archeologische Monumentenzorg (AMZ) noodzakelijk geacht.

Het rapport van RAAP geeft (selectie)adviezen. Het is aan de bevoegde overheid, de gemeente Purmerend, deze al dan niet over te nemen in de vorm van een (selectie)besluit.

##### 4\.8\.3 Conclusie

Het aspect archeologie vormt geen belemmering voor het onderhavige bestemmingsplan.

Voor de uitvoering van het plan is wel een omgevingsvergunning met betrekking tot archeologie in relatie tot bouwen, werkzaamheden en bodemverstoring benodigd, voor de realisatie van het project PostNL waarvoor het onderhavige plan is opgesteld. Uit het verrichte archeologisch onderzoek blijkt dat de betreffende omgevingsvergunning kan worden verleend.

#### 4\.9 Cultuurhistorische waarden

##### 4\.9\.1 Beleidskader

In de toelichting van ruimtelijke plannen moet een beschrijving worden opgenomen van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. Het doel hiervan is om cultuurhistorische belangen meer te laten meewegen in de ruimtelijke ordening. Hiertoe is op 1 januari 2012 het Besluit ruimtelijke ordening gewijzigd, waarbij dit voorschrift in artikel 3\.1\.6, tweede lid, onderdeel a is opgenomen.

De in de grond aanwezige waarden komen in paragraaf 4\.8 (Archeologie) aan bod, de overige cultuurhistorische aspecten worden in deze paragraaf besproken.

Op 2 november 2017 heeft de gemeenteraad het Erfgoedbeleid Purmerend 2017 vastgesteld. Dit beleid richt zich op het behoud van het Purmerendse erfgoed. Het spreekt de visie uit dat het erfgoed belangrijk is voor de stad. De gemeente heeft vier ambities met betrekking tot het erfgoed:

* 1\. de karakteristieke historische waarden van Purmerend blijven zo veel mogelijk behouden. Dit wil niet zeggen dat erfgoed onaantastbaar is, ontwikkelingen aan en rond cultuurhistorische waarden blijven mogelijk, mits dit gebeurt met respect voor het 'verhaal' van het object;

* 2\. de historische waarden van onze stad worden versterkt door bij nieuwe ruimtelijke ontwikkelingen een zichtbare relatie met het erfgoed te leggen. Dit geldt vooral voor locaties in de binnenstad en op bijzondere historische locaties;

* 3\. de kennis over het erfgoed wordt toegankelijker;

* 4\. de gemeente werkt samen met de Purmerendse burgers en ondernemers aan de ambities met betrekking tot het erfgoed.

Bij dit beleid is een Cultuurhistorische Waardenkaart opgesteld, waar al het erfgoed van Purmerend op is afgebeeld.

##### 4\.9\.2 Analyse

De Cultuurhistorische Waardenkaart laat zien dat de Gedempte Where behoort tot het historisch stratenpatroon van de binnenstad en dat de Where behoort tot de vestingwerken. Deze waarden worden niet aangetast met het onderhavige plan. Verder blijkt uit de Cultuurhistorische Waardenkaart dat er in en direct nabij het plangebied geen sprake is van actuele cultuurhistorische waarden.

##### 4\.9\.3 Conclusie

Het plan heeft geen invloed op cultuurhistorische waarden.

#### 4\.10 Milieuzonering

##### 4\.10\.1 Beleidskader

Milieuzonering legt een relatie tussen de milieuaspecten van een bedrijf \- geluid, geur, gevaar en stof \- en de omgeving. Daarnaast is de mate waarin een bedrijfstype personen\- of goederenverkeer genereert mede bepalend voor de mate van hinder, en dus voor de mogelijkheid tot vestiging of uitbreiding. Bij milieuzonering staan vier vragen centraal:

* 1\. Welke afstand is aanvaardbaar tussen nieuwe bedrijven en nieuwe woningen?

* 2\. Welke afstand is aanvaardbaar tussen nieuwe bedrijven en bestaande woningen?

* 3\. Welke afstand is aanvaardbaar tussen bestaande bedrijven en nieuwe woningen?

* 4\. Mag een concreet bedrijf zich op een bepaalde locatie vestigen?

Voor het opstellen van een milieuzonering hanteert de gemeente Purmerend de VNG\-publicatie 'Bedrijven en milieuzonering', editie 2009\. Met behulp van richtafstanden kan worden bepaald welke afstand aanvaardbaar is.

Het plangebied ligt in het centrum van Purmerend en is te typeren als een gebied met functiemenging. In gebieden met functiemenging heeft men te maken met milieubelastende en milieugevoelige functies die op korte afstand van elkaar zijn gesitueerd. Voor een dergelijk gebied wordt in principe een specifieke Staat van Bedrijfsactiviteiten functiemenging gehanteerd, indien relevant. Daarin zijn categorieÃ«n opgenomen die aangeven onder welke omstandigheden activiteiten inpasbaar zijn. Richtafstanden zijn niet van toepassing. De Staat van Bedrijfsactiviteiten functiemenging is voor het onderhavige plan(gebied) niet relevant, omdat het geen bedrijven mogelijk maakt die zijn geclassificeerd onder Staat van Bedrijfsactiviteiten functiemenging Purmerend, maar wel bedrijven die vallen onder de Staat van Horeca\-activiteiten.

*Horeca en de Staat van Horeca\-activiteiten:*

Om overlast voor woningen als gevolg van de nabijheid van horeca te beperken, kan in een bestemmingsplan een horecazonering worden gehanteerd. Anderzijds kunnen horeca\-activiteiten specifiek worden bestemd. Hierbij wordt gebruik gemaakt van de Staat van Horeca\-activiteiten. Aanwezige of te vestigen horecagelegenheden worden volgens deze staat ingeschaald. In de Staat van Horeca\-activiteiten wordt door middel van verschillende categorieÃ«n aangegeven of de milieubelasting van een horecagelegenheid toelaatbaar kan worden geacht. De zwaarste categorie (3\) zijn de horecabedrijven die voor een goed functioneren ook 'sÂ nachts moeten zijn geopend, een groot aantal bezoekers aantrekken en daardoor grote hinder voor de omgeving met zich mee kunnen brengen (verkeersaantrekkende werking, daarmee gepaard gaande hinder op straat en parkeeroverlast), zoals dancings, discotheken en partycentra. Deze bedrijven zijn alleen toelaatbaar in specifiek voor dergelijke horecabedrijven aangewezen gebieden. Voor een algemene toelichting op de Staat van Horeca\-activiteiten wordt verwezen naar bijlage 1.

De in het plangebied te vestigen horeca\-activiteiten zijn volgens de Staat van Horeca\-activiteiten ingeschaald in de categorieÃ«n 1a en 1b.

##### 4\.10\.2 Analyse

Het onderhavige plan maakt geen bedrijven mogelijk die vallen onder de Staat van Bedrijfsactiviteiten functiemenging Purmerend. De horeca\-activiteiten van het plan staan vermeld in de VNG\-publicatie 'Bedrijven en milieuzonering'.

Het onderhavige plan heeft betrekking op nieuwe woningen en een nieuw horecabedrijf. Voor de te vestigen horeca\-activiteit(en) is de Staat van Horeca\-activiteiten van toepassing. De horecafunctie in het onderhavige plan(gebied) valt onder de categorieÃ«n 1a en 1b van de Staat van Horeca\-activiteiten.

In het onderhavige bestemmingsplan is geen milieuzonering van toepassing. De horeca wordt gevestigd in de nieuwbouw van het plan zelf, en bevindt zich op meer dan 30 meter van bestaande woningen buiten het plangebied. Hiermee wordt voldaan aan de richtafstand voor een cafÃ©, bar en restaurant zoals opgenomen in de VNG\-publicatie 'Bedrijven en milieuzonering' editie 2009\. De bestaande horeca buiten het plangebied bevindt zich op meer dan 30 meter van de woningen van het onderhavige plan. Voor een beperkt aantal van de nieuwe woningen geldt dat deze op minder dan de richtafstand van 10 meter liggen, van de horeca van het plan. Bij deze woningen wordt echter een hoogwaardige gevelgeluidwering gerealiseerd, waardoor de korte afstand tussen de nieuwe woningen en horeca aanvaardbaar is.

In de omgeving van het plan zijn geen bedrijven aanwezig met een milieuzonering/richtafstand die reikt tot aan het plangebied. De bedrijven in de binnenstad langs de Gedempte Where, aan de overzijde van het plangebied, vallen onder bedrijven die gemengd kunnen worden met woningen (in een centrumgebied). Deze bedrijven vormen geen belemmering voor de woningbouw in het onderhavige plangebied, en vice versa. Het onderhavige bestemmingsplan bevat geen bedrijven waar een milieuzonering op van toepassing is.

##### 4\.10\.3 Conclusie

Voor het onderhavige plan vormt milieuzonering van bedrijven geen belemmering. In het onderhavige bestemmingsplan is geen sprake van milieuzonering, maar is voor het voorgestane horecabedrijf de Staat van Horeca\-activiteiten van toepassing. De horeca vormt geen belemmering.

#### 4\.11 Horeca

##### 4\.11\.1 Beleidskader

Ook bij horeca wordt ernaar gestreefd de milieubelasting voor de omliggende woningen zoveel mogelijk te beperken. Dit gebeurt door eisen te stellen aan de toelaatbaarheid van deze activiteiten. Hierbij wordt gebruikgemaakt van de Staat van Horeca\-activiteiten: aanwezige horecagelegenheden worden volgens deze staat ingeschaald. In de Staat van Horeca\-activiteiten wordt middels verschillende categorieÃ«n aangegeven of de milieubelasting van een horecagelegenheid toelaatbaar kan worden geacht. De zwaarste categorie (3\) zijn de horecabedrijven die voor een goed functioneren ook 's nachts moeten zijn geopend en die tevens een groot aantal bezoekers aantrekken en daardoor grote hinder voor de omgeving met zich mee kunnen brengen (verkeersaantrekkende werking, daarmee gepaard gaande hinder op straat en parkeeroverlast), zoals dancings, discotheken en partycentra. Deze bedrijven zijn alleen toelaatbaar in specifiek voor dergelijke horecabedrijven aangewezen gebieden.

##### 4\.11\.2 Analyse

In het onderhavige bestemmingsplan zijn horeca\-activiteiten t/m categorie 1b mogelijk gemaakt op een klein deel van de begane grond laag van de nieuwbouw. In totaal kan maximaal 150 m2 bvo horeca worden gevestigd. De beoogde horecafunctie betreft een restaurant en/of cafÃ©, met terras. Voor het terras is een functieaanduiding opgenomen, en dus een locatie aangewezen, in het bestemmingsplan. De horecafunctie zal 's nachts niet geopend zijn; dit maakt het bestemmingsplan niet mogelijk.

In de paragraaf 4\.2\.4 wordt ingegaan op het aspect geluid ten aanzien van de horeca\-activiteiten die worden toegestaan in het appartementengebouw, namelijk het terras van het restaurant/cafÃ©. Hieruit blijkt dat er sprake is van een aanvaardbaar woon\- en leefklimaat in de (directe) omgeving van het plangebied, en in het onderhavige woongebouw. Daarnaast blijkt uit de informatie in paragraaf 4\.1\.2\.3 dat er voldoende parkeerplaatsen in de openbare ruimte beschikbaar zijn voor de bezoekers en werknemers van de horecafunctie.

##### 4\.11\.3 Conclusie

Binnen het bestemmingsplan wordt horeca t/m categorie 1b van de Staat van Horeca\-activiteiten mogelijk gemaakt. Uit de onderzoeken ten aanzien van geluid en parkeren blijkt dat er sprake is van een aanvaardbaar woon\- en leefklimaat in het plangebied en de omgeving.

#### 4\.12 Bezonning / Schaduwhinder

Ten behoeve van het (bouw)plan voor het appartementengebouw op de PostNL\-locatie is een bezonningsstudie verricht door het bureau iTX. In de Toelichting van dit bestemmingsplan is gebruik gemaakt van informatie uit het rapport "Bezonningsstudie Gedempte Where en Hoornselaan \[PostNL\-locatie] Purmerend" (versie 2, d.d. 15 mei 2020\) van iTX, dat is bijgevoegd als bijlage 15.

Uit de bezonningsstudie blijkt het volgende (voor wanneer de zon schijnt):

In relatie tot het onderhavige plan, en de realisatie van het PostNL\-project, blijven alle appartementen in de omgeving van de PostNL\-locatie voldoen aan de lichte TNO\-norm van minimaal 120 minuten bezonning op een woning. Echter is er voor met name de specifiek bekeken appartementen in de directe omgeving van het plangebied wel sprake van een afname van de zonuren te verwachten.

Uit het vier\-seizoenen zon\- en schaduwonderzoek komt naar voren dat in de maand maart, in de ochtend, er schaduw als gevolg van de voorgenomen nieuwbouw zal ontstaan op de gevels van de appartementen aan de Tuinhof, ten westen van het plangebied. Deze schaduw loopt echter snel terug, en 's middags is er geen enkel appartement ten westen van de voorgenomen nieuwbouw die schaduw ondervindt.

Voor de geprojecteerde woontoren aan de Wagenweg, ten noorden van het plangebied, zal er enige schaduw zijn ongeveer vanaf eind september tot eind maart. Het zwaartepunt van deze schaduw ligt in de maanden december en januari, in de (na)middag.

***Conclusie***

De voorgenomen nieuwbouw op de PostNL\-locatie zal voor een zekere mate van zonafname zorgen voor een beperkt aantal appartementen gelegen aan het Molenplantsoen, de Tuinhof en de Wagenweg. Voor de binnenstedelijke situatie zoals deze in het centrum van Purmerend, is de afname acceptabel te noemen temeer omdat er voor alle onderzochte appartementen ruim wordt voldaan aan de eis van 120 minuten zonlicht die de lichte TNO\-norm stelt.

Het plan voor de PostNL\-locatie heeft wat betreft bezonning en schaduw geen onevenredige hinder tot gevolg voor de bestaande woningen in de omgeving van het plan. Dit blijkt uit het verrichte onderzoek naar de bezonning.

Het aspect bezonning/schaduwhinder vormt geen belemmering voor het onderhavige bestemmingsplan.

#### 4\.13 Wind

Ten behoeve van het (bouw)plan voor het appartementengebouw op de PostNL\-locatie is een windhinderstudie verricht door het bureau Actiflow. In de Toelichting van dit bestemmingsplan is gebruik gemaakt van informatie uit het rapport "PostNL te Purmerend \- Kwalitatief windhinderonderzoek Gedempte Where 1" (d.d. 22 april 2020\) van Actiflow, dat is bijgevoegd als bijlage 16. De analyse en conclusie in het windonderzoek worden hierna beschreven.

Voor de meeste regio's in Nederland geldt dat zuidzuidwesten (ZZW) en westzuidwesten (WZW) de meest dominante windrichtingen zijn. Voor het onderhavige appartementengebouw zijn met name de bouwvolumes met faÃ§ades richting het zuiden (Z) en zuidwesten (ZW) gevoelig voor twee effecten: het 'downwash' effect en het hoekstroom\-effect. Het downwash\-effect houdt in dat wind van op grotere hoogte als het ware naar beneden valt en op voetgangersniveau hinder veroorzaakt. Het hoekstroom\-effect houdt in dat wind versnelt rond de hoeken van het gebouw en daarmee ook lokaal tot windhinder kan leiden. Voor het onderhavige project PostNL wordt echter niet verwacht dat deze effecten een significante invloed zullen hebben op het lokale windklimaat. De reden hiervoor is dat deze effecten met name voorkomen wanneer er een groot verschil is in hoogte tussen de nieuwbouw en de omliggende bebouwing, wat hier niet het geval is. Het hoekstroomeffect wordt verder in de hand gewerkt door scherpe randen aan het gebouw. Aangezien de zuidelijke en westelijke hoeken van het project appartementengebouw PostNL als het ware afgerond zijn (stompe hoeken), wordt het hoekstroomeffect al grotendeels opgelost.

Van belang is wel dat er oncomfortabele condities kunnen ontstaan nabij de ingang van de parkeergarage. De reden hiervoor is dat deze doorgang precies is uitgelijnd met de meest voorkomende windrichting (ZW), waardoor lokaal relatief hoge windsnelheden kunnen worden verwacht. Om deze reden is het advies om deze locatie niet te gebruiken voor 'langdurig zitten/staan' voor voetgangers en/of fietsers.

Voor het windklimaat aan de noordzijde van het project PostNL worden er weinig problemen verwacht. De bestaande bebouwing ten noorden van het plangebied vormt weinig tot geen belemmering voor de wind, mede omdat wind uit het noorden zo weinig voorkomt, dat deze wind zelden leidt tot een slecht lokaal windklimaat.

Aan de noordwestgevel van de projectbebouwing is er wel nog een doorgang naar de binnentuin die onderhevig kan zijn aan wind uit het westen. Echter, aangezien de doorgang erg smal is ten opzichte van de hoogte van de bebouwing, is het risico op windhinder laag.

Ook voor de binnentuin zal het windklimaat comfortabel zijn, aangezien dit gebied wordt afgeschermd door de omringende bebouwing.

***Conclusie***

In het algemeen kan gesteld worden dat het lokaal windklimaat niet significant beÃ¯nvloed zal worden door het nieuwbouwproject PostNL. Er wordt een comfortabel windklimaat verwacht, en het risico op windhinder wordt gekwalificeerd als laag.

Het aspect windhinder vormt geen belemmering voor het onderhavige bestemmingsplan.

#### 4\.14 Milieueffectrapportage (m.e.r.)

##### 4\.14\.1 Beleidskader

Het instrument en de procedure milieueffectrapportage (m.e.r.) is geregeld in hoofdstuk 7 van de Wet milieubeheer en in (samenhang met) het Besluit milieueffectrapportage.

Voor alle projecten en plannen waarbij de activiteit is opgenomen in (Bijlage D van) het Besluit milieueffectrapportage (Besluit mer) moet door het bevoegd gezag worden beoordeeld of een milieueffectrapport moet worden gemaakt.

Via een m.e.r.\-beoordeling worden de milieueffecten van de gewenste ontwikkeling onderzocht. Op basis hiervan wordt beoordeeld en beslist of een milieueffectrapport moet worden opgesteld.

Volgens onderdeel D 11\.2 van de Bijlage bij het Besluit mer dient er voor de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen een m.e.r.\-beoordeling te worden gedaan.

De inhoudelijke vereisten voor de m.e.r\-beoordeling staan benoemd in bijlage III van de Europese richtlijn mer. Hierin staat dat de voorgenomen activiteiten aan de volgende drie aspecten moeten worden getoetst:

* 1\. kenmerken van het project;

* 2\. plaats van het project;

* 3\. kenmerken van het potentiÃ«le effect.

##### 4\.14\.2 Analyse

Het onderhavige plan betreft een stedelijk ontwikkelingsproject. Daarom is beoordeeld of voor het onderhavige bestemmingsplan een milieueffectrapport (MER) moet worden gemaakt.

In het kader van de m.e.r.\-beoordeling is een aanmeldingsnotitie m.e.r.\-beoordeling voor het project PostNL opgesteld, die is aangeleverd door de initiatiefnemer. De aanmeldingsnotitie m.e.r.\-beoordeling project PostNL (d.d. 26 oktober 2020\), van Metafoor RO, is bijgevoegd als bijlage 17. Uit de m.e.r.\-beoordelingsnotitie blijkt dat er geen sprake is van belangrijke nadelige milieugevolgen vanwege het project PostNL en het onderhavige plan. Het college heeft hierop besloten dat geen MER opgesteld hoeft te worden. Bij de m.e.r.\-beoordeling \- de notitie en het besluit \- zijn de kenmerken van het project, de plaats van het project en de kenmerken van het potentiÃ«le effect in acht genomen.

##### 4\.14\.3 Conclusie

Gezien de kenmerken van de potentiÃ«le effecten van het voornemen in combinatie met de kenmerken/gevoeligheid van de omgeving waarin deze optreden, is de impact van het plan op het milieu gering te noemen. Er is geen sprake van belangrijke nadelige milieugevolgen vanwege het plan. Het is dus niet noodzakelijk om een MER op te stellen en een m.e.r.\-procedure te voeren.

### Hoofdstuk 5 Juridische planbeschrijving

#### 5\.1 Planvorm

Het onderhavige plan is een bestemmingsplan als bedoeld in artikel 3\.1 van de Wet ruimtelijke ordening. Het bestemmingsplan is opgesteld conform de Standaard Vergelijkbare Bestemmingsplannen 2012 (SVBP2012\).

Het onderhavige bestemmingsplan voorziet in een actueel en adequaat juridisch kader voor ontwikkeling en beheer van het plangebied. Gezien de duidelijke voorgestane ontwikkeling is gekozen voor een gedetailleerde planvorm. Deze planvorm maakt het mogelijk de functies in het plangebied te voorzien van een gedetailleerde bestemmingsregeling waardoor de ruimtelijke kwaliteit in het gebied als zodanig kan worden beheerd en behouden.

Op de verbeelding zijn alle functies zodanig bestemd, dat het direct mogelijk is om met het bijbehorende renvooi (verklaring van de bestemmingen) te zien welke bestemmingen aan de gronden binnen het plangebied gegeven zijn. Uitgangspunt daarbij is dat de verbeelding zoveel mogelijk informatie geeft omtrent de in acht te nemen horizontale en verticale maten. In de bijbehorende regels zijn de bestemmingsomschrijving, de bouwregels en de gebruiksbepalingen alsmede de eventuele afwijkingsmogelijkheden te vinden.

Voor een goede ruimtelijke ordening is het noodzakelijk dat de in het bestemmingsplan gestelde regels zodanig zijn opgesteld dat deze (goed) te handhaven zijn. Het gemeentebestuur is van oordeel dat de regels in het onderhavige plan voldoen aan deze eis.

Ten behoeve van de flexibiliteit is een aantal afwijkingsmogelijkheden opgenomen.

***Opbouw van het bestemmingsplan***

Een bestemmingsplan bestaat uit drie delen: de Verbeelding, de Toelichting en de Regels. Hierbij geven de Regels de juridische bepalingen van het bestemmingsplan en geeft de Verbeelding de locaties en aanduidingen van die juridische bepalingen weer. Hieronder worden deze onderdelen van het onderhavige bestemmingsplan "Gedempte Where 1" beschreven.

De Regels zijn, conform de Standaard Vergelijkbare Bestemmingsplannen SVBP2012, ondergebracht in vier hoofdstukken:

* Hoofdstuk 1: Inleidende regels.

* Hoofdstuk 2: Bestemmingsregels.

* Hoofdstuk 3: Algemene regels.

* Hoofdstuk 4: Overgangs\- en slotregels.

#### 5\.2 Bestemmingsregeling

De in het plangebied opgenomen hoofdfunctie is niet overeenkomstig het huidige c.q. voormalige gebruik bestemd. In het plangebied is sprake van een nieuwe ontwikkeling met woningbouw en herinrichting, die nagenoeg het gehele plangebied beslaat. De regelingen in het bestemmingsplan zijn hieronder toegelicht.

**Inleidende regels**

In Hoofdstuk 1 van de Regels worden begrippen verklaard die worden gebruikt in de Regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Vervolgens is in artikel 2 'Wijze van meten' bepaald hoe de voorgeschreven maatvoering in het plan gemeten moet worden.

**Bestemmingsregels**

Ten aanzien van de bestemmingen geldt dat voor bouwwerken geen gebouwen zijnde, de toegestane bouwhoogtes grotendeels in de algemene bouwregels zijn opgenomen. Het parkeren voor de bestemming 'Wonen' is geregeld in de algemene gebruiksregels.

De algemene bouwregels en gebruiksregels staan in Hoofdstuk 3 van de Regels.

In het onderhavige bestemmingsplan zijn de volgende bestemmingen opgenomen.

Artikel 3 Groen

Een groot deel van het nieuwe groen met een structurerele functie is bestemd als 'Groen'. Kleine stukjes siergroen vallen onder de bestemming 'Verkeer \- Verblijfsgebied'. Binnen de bestemming 'Groen' is een beperkt aantal gebruiksvormen toegestaan, zoals groen, voet\- en fietspaden, water, speelvoorzieningen, nutsvoorzieningen en kunstobjecten. Er mogen binnen deze bestemming in principe slechts bouwwerken, geen gebouwen zijnde, worden gebouwd.

Artikel 4 Verkeer \- Verblijfsgebied

De bestemming 'Verkeer \- Verblijfsgebied' wordt toegekend aan wegen, fietspaden en voetpaden met een verkeers\- of verblijfsfunctie, of anderzijds gebieden met een verblijfsfunctie (met overwegend verhard oppervlak) in de openbare ruimte. Binnen deze bestemming is een aantal daarin passende gebruiksvormen toegestaan, zoals parkeren, het verzamelen van huisvuil, groen\- en waterpartijen en kleine nutsvoorzieningen, speelvoorzieningen en dergelijke. Ter plaatse van de functieaanduiding 'terras' op de verbeelding is een terras ten behoeve van de horecafunctie in de bestemming 'Wonen' toegestaan. Aan het gebruik van het terras zijn speficieke gebruiksregels verbonden. De gebruiksregels voor het terras borgen een aanvaardbare geluidsbelasting vanwege het terras op en in woningen, binnen en buiten het plangebied.

Artikel 5 Wonen

De gronden met de bestemming 'Wonen' zijn bestemd voor de bewoning door personen, en de bij de woningen behorende voorzieningen, zoals parkeerplaatsen, bergingen, tuinen, erf\- en terreinafscheidingen, speeltoestellen, groenvoorzieningen en nutsvoorzieningen.

Aan\-huis\-verbonden beroepen, (kleinschalige) bedrijvigheid en bed \& breakfast zijn toegestaan, zolang de woonfunctie in overwegende mate aanwezig blijft en er geen hinder voor de omgeving optreedt.

In het woongebouw zijn tevens een tweelaags parkeergarage en een horecafunctie voorzien, in de bestemming 'Wonen'.

Voor de parkeergarage en de horeca is een functieaanduiding op de verbeelding opgenomen.

De horecafunctie is mogelijk ter plaatse van de zuidoosthoek van het hoofdgebouw, enkel op de begane grond laag, met een maximale oppervlakte van 150 m2 bvo. De toegestane horeca\-activiteiten betreffen de categoriÃ«n 1a en 1b van de Staat van Horeca\-activiteiten, die is opgenomen als bijlage bij de regels.

Het bestemmingsvlak Wonen is gebaseerd op de omtrek van de wanden (aan de straatzijde) van het hoofdgebouw, en op de situering van balkons aan de noordoostzijde van het woongebouw. Het bouwvlak is grotendeels gelijk aan het bestemmingsvlak.

De toegestane maximale bouwhoogtes van het hoofdgebouw zijn weergegeven op de verbeelding, zoals aangegeven in de regels.

In de bouwregels is het volgende opgenomen: het maximum aantal woningen bedraagt 161 woningen indien er geen horeca wordt gerealiseerd, en bedraagt 158 woningen indien er 150 m2 bvo horeca wordt gerealiseerd.

Artikel 6 Waarde \- Archeologie

Gebieden die op de archeologische verwachtings\- en beleidsadvieskaart, bijlagen van de Beleidsnota Archeologie in Purmerend (2009\) zijn aangewezen als gebieden met een middelhoge of hoge archelogische verwachtingswaarde, worden beschermd via de dubbelbestemming 'Waarde \- Archeologie'. Voor het plangebied geldt, behoudens het bouwvlak van Wonen, de dubbelbestemming 'Waarde \- Archeologie'.

Artikel 7 Waterstaat \- Waterkering

De in het plangebied aanwezige gronden die zijn aangewezen voor waterstaatkundige doeleinden worden beschermd via de dubbelbestemming 'Waterstaat \- Waterkering'. Voor bouwwerken of bouwwerkzaamheden binnen de grenzen van het waterstaatswerk gelden beperkingen.

**Algemene regels**

Artikel 8 Anti\-dubbeltelregel

Het doel van deze bepaling is te voorkomen dat grond die al in aanmerking is genomen of betrokken is bij het verlenen van een vergunning niet nog een keer wordt betrokken bij een aanvraag om omgevingsvergunning. Hierdoor wordt voorkomen dat met gebruikmaking van privaatrechtelijke overeenkomsten, de publiekrechtelijke regels worden ondergraven.

Artikel 9 Algemene bouwregels

In dit artikel worden regels gegeven voor de toegestane overschrijding van bouwgrenzen.

Tevens worden in dit artikel regels gegeven voor bouwwerken, geen gebouwen zijnde, die op twee of meer bestemmingen (en dus meer algemeen) van toepassing zijn.

Objecten van beeldende kunst zijn toegestaan tot een hoogte van 6 meter. Burgemeester en wethouders kunnen binnenplans afwijken om objecten tot een hoogte van maximaal 15 meter toe te staan.

Voor ondergrondse bouw zijn in dit artikel bepalingen opgenomen. De regels die van toepassing zijn op bovengrondse bouw zijn ook van toepassing op ondergrondse bouw. Het onderhavige bestemmingsplanÂ verbindt daar de regel aan dat qua diepte ondergrondse bouw beperkt moet blijven tot ten hoogste Ã©Ã©n bouwlaag.

Artikel 10 Algemene gebruiksregels

In de algemene gebruiksbepaling is opgenomen wat onder verboden gebruik van de gronden wordt verstaan.

Ten aanzien van bewonersparkeren is een bepaling opgenomen, die is gebaseerd op het aantal parkeerplaatsen van het PostNL\-project en op het parkeer\- en mobiliteitsbeleid voor de binnenstad van Purmerend:

Bij de uitoefening van de bevoegdheid tot het verlenen van een omgevingsvergunning voor het bouwen van een bouwwerk geldt het volgende: Voor de bewoners van de woningen in het plangebied dienen minimaal 0,4 parkeerplaatsen per woning op eigen terrein beschikbaar te zijn. Van de parkeerplaatsen voor de bewoners kunnen er 5 tot 10 parkeerplaatsen voor deelauto's worden gebruikt. Het niet voorzien in en het niet in stand houden van de parkeerplaatsen wordt gerekend tot strijdig gebruik.

De lage parkeernorm haakt aan op het doel van een autoluwe binnenstad en de aanwezige nul\-vergunningenregeling voor de omgeving van het plangebied, en het toch bieden van parkeerplaatsen ten behoeve van een bredere doelgroep. Voor het onderhavige plan(gebied) is maatwerk van toepassing.

Artikel 11 Algemene afwijkingsregels

Dit artikel geeft een regeling voor het geval dit voor een betere technische realisering van bouwwerken dan wel in verband met de werkelijke toestand van het terrein noodzakelijk is. Deze afwijkingsregel dient bij uitzondering te worden toegepast. De noodzaak om van de bestemmingsregeling af te wijken dient te worden aangetoond.

**Overgangs\- en slotregels**

Artikel 12 Overgangsrecht

Dit artikel betreft het overgangsrecht met betrekking tot gebruik van onbebouwde gronden en bouwwerken dat afwijkt van het bestemmingsplan op het moment dat dit in werking treedt. Dit gebruik mag worden voortgezet. Wijziging van het afwijkend gebruik is slechts toegestaan indien de afwijking hierdoor wordt verkleind. Daarnaast zijn overgangsregels opgenomen ten aanzien van het bouwen. Een bouwwerk dat afwijkt van de bouwregels van het bestemmingsplan op het moment dat dit in werking treedt, mag gedeeltelijk worden vernieuwd of veranderd, of na een calamiteit geheel worden vernieuwd of veranderd. De afwijking mag daarbij naar aard en omvang niet worden vergroot. Daarvan mag eenmalig worden afgeweken tot maximaal 10% van de inhoud van het bouwwerk. Het overgangsrecht is niet van toepassing op bouwwerken die reeds in strijd waren met het voorgaande geldende bestemmingsplan.

### Hoofdstuk 6 Uitvoerbaarheid

De gemeente mag op basis van de Wet ruimtelijke ordening (Wro) alleen meewerken aan planontwikkelingen die haalbaar en uitvoerbaar zijn. Ingevolge artikel 3\.1\.6 van het Besluit ruimtelijke ordening (Bro) dient de toelichting van een bestemmingsplan inzichten te bevatten over de uitvoerbaarheid van een plan.

#### 6\.1 Privaatrechtelijke uitvoerbaarheid

Door de gesloten overeenkomst tussen de ontwikkelaar (eigenaar perceel voormalig postkantoor) en de gemeente, vindt er een verschuiving plaats in het grondeigendom in het plangebied. De ontwikkelaar is eigenaar van het nieuwe bouwvlak in het onderhavige plan(gebied). Voor de rest van het plangebied is de gemeente de grondeigenaar. De gronden buiten het bouwvlak betreffen de (nieuwe) openbare ruimte.

Onder meer vanwege de gesloten anterieure overeenkomst tussen de ontwikkelaar/initiatiefnemer en de gemeente, is het plan uitvoerbaar. Er is zonder meer sprake van recht van overpad. De ruimte direct naast het bouwvlak (en dus het appartementengebouw project PostNL) is openbaar toegankelijk, waarmee het gebouw toegankelijk/bereikbaar is en kan worden aangesloten op de nutsvoorzieningen (kabels en leidingen). De overhangende balkons e.d. (buiten het bouwvlak) zijn privaat\- en publiekrechtelijk toegestaan.

#### 6\.2 Economische uitvoerbaarheid

Bij de voorbereiding van een bestemmingsplan dient op grond van artikel 3\.1\.6 van het Besluit ruimtelijke ordening (Bro) in de Toelichting inzicht te worden gegeven in de economische uitvoerbaarheid van het bestemmingsplan.

Als bouwplan als bedoeld in artikel 6\.12 eerste lid van de Wet ruimtelijke ordening (Wro), wordt, in artikel 6\.2\.1 van het Bro, onder meer aangewezen, een bouwplan voor de bouw van Ã©Ã©n of meer woningen.

Bij het onderhavige bestemmingsplan "Gedempte Where 1" is sprake van een bouwplan ex artikel 6\.2\.1 Bro.

Indien sprake is van een bouwplan zoals bedoeld in artikel 6\.2\.1 Bro is de gemeente verplicht een exploitatieplan op te stellen. De gemeenteraad kan op basis van artikel 6\.12, tweede lid Wro echter besluiten om geen exploitatieplan vast te stellen wanneer:

* a. het verhaal van kosten van de grondexploitatie over de in het plan of de vergunning begrepen gronden anderszins verzekerd is;

* b. het bepalen van een tijdvak of fasering als bedoeld in artikel 6\.13 eerste lid, onder c, 4Â° onderscheidenlijk 5Â°, niet noodzakelijk is, en

* c. het stellen van eisen, regels, of een uitwerking van regels als bedoeld in artikel 6\.13, tweede lid, onderscheidenlijk b, c of d, niet noodzakelijk is.

Het kostenverhaal kan worden verzekerd via bijvoorbeeld een gemeentelijke grondexploitatie, waarbij sprake moet zijn van gemeentelijke gronduitgifte, of via een anterieure overeenkomst met de grondeigenaar over de ontwikkeling.

Het kostenverhaal, met betrekking tot de bouwplanontwikkelingen, ten aanzien van het bestemmingsplan "Gedempte Where 1" is verzekerd middels een anterieure overeenkomst. De gemeente heeft een anterieure overeenkomst gesloten met de ontwikkelaar Noord Hollandse Projectontwikkeling Maatschappij 2 B.V., de enige eigenaar en ontwikkelaar van de particuliere grond in het plangebied van het onderhavige bestemmingsplan. De gemeentelijke kosten worden op basis van de overeenkomst verhaald op de ontwikkelaar.

Uit paragraaf 3\.1\.3 van de Toelichting van dit bestemmingsplan, en het verrichte woningbehoefte\-onderzoek en horecabehoefte\-onderzoek, blijkt dat er voldoende additionele behoefte aan woningen (en bovendien appartementen) en horeca is in Purmerend en de relevante marktregio, om met dit plan in een relevante behoefte te voorzien.

Op basis van de anterieure overeenkomst, en de grote behoefte aan de functies in dit plan, blijkt dat het onderhavige bestemmingsplan economisch uitvoerbaar is.

#### 6\.3 Maatschappelijke uitvoerbaarheid

##### 6\.3\.1 Algemeen

In deze paragraaf wordt ingegaan op het draagvlak dat in de maatschappij en bij andere (overheids\-) instanties leeft voor de ontwikkeling. Het moet aannemelijk zijn dat er voldoende draagvlak is, waarbij opgemerkt wordt dat het is niet mogelijk is iedereen tevreden te stemmen. Bij het tegen elkaar afwegen van de diverse belangen kan het altijd mogelijk zijn dat Ã©Ã©n belang minder gewicht wordt toegekend dan het ander.

##### 6\.3\.2 Omgevingsparticipatie

Op 10 juli 2019 is er reeds een inloopavond voor o.a. het PostNL\-project geweest. Het betrof een presentatie van drie projecten: PostNL, en Veld I en Veld J op Kop West. De uitnodiging hiervoor was gemeentebreed.

Het uitgangspunt was om in 2020 een inloopavond/bijeenkomst te organiseren voor omwonenden en belanghebbenden in de omgeving van het plangebied. In verband met de 'corona\-situatie' was dit niet mogelijk. Daarom heeft er op 2 juni 2020 een digitale informatiebijeenkomst plaatsgevonden, met een presentatie en de gelegenheid om vragen te stellen. Het verslag van de bijeenkomst, en het overzicht van de vragen en antwoorden, zijn bijgevoegd als bijlagen 18 en 19.

##### 6\.3\.3 Overleg ingevolge artikel 3\.1\.1 Bro

Artikel 3\.1\.1 van het Besluit ruimtelijke ordening (Bro) schrijft voor dat een bestuursorgaan dat belast is met de voorbereiding van een ruimtelijk plan, daarbij overleg pleegt met de besturen van betrokken gemeenten en waterschappen en met die diensten van Rijk en provincie die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. Artikel 3\.1\.6 Bro bepaalt daarnaast dat in de toelichting de uitkomsten van dit overleg worden beschreven.

Het concept van dit bestemmingsplan is met het Hoogheemraadschap Hollands Noorderkwartier besproken. Het concept van dit bestemmingsplan is tevens voorgelegd aan de regiogemeenten. De aard van het plan maakt het niet nodig dat het plan wordt voorgelegd aan andere instanties.

Enkel van het Hoogheemraadschap Hollands Noorderkwartier is een inhoudelijke reactie ontvangen.

Het Hoogheemraadschap Hollands Noorderkwartier (HHNK) heeft om verduidelijking en nadere toelichting gevraagd op een aantal onderdelen in de watertoets, en om de toevoeging van de functies water en waterhuishoudkundige voorzieningen. De vragen van het HHNK zijn beantwoord, en de watertoets is aangepast. In de bestemmingen 'Groen' en 'Wonen' zijn de functies water en waterhuishoudkundige voorzieningen toegevoegd.

##### 6\.3\.4 Voorbereiding ingevolge artikel 3\.8 Wro / Zienswijzenprocedure

Artikel 3\.8 van de Wet ruimtelijke ordening (Wro) bepaalt dat op de voorbereiding van een bestemmingsplan afdeling 3:4 van de Algemene wet bestuursrecht van toepassing is. Deze afdeling bevat bepalingen omtrent de Uniforme openbare voorbereidingsprocedure. Het ontwerp van dit bestemmingsplan is zes weken ter inzage gelegd, met in die periode de gelegenheid voor een ieder om een zienswijze op het plan in te dienen.

*Zienswijzenprocedure*

Het ontwerpbestemmingsplan heeft van 9 november t/m 21 december 2020 ter inzage gelegen, met de mogelijkheid om zienswijzen in te dienen. Er zijn twee zienswijzen ingediend. De zienswijzen gaven geen aanleiding om het plan te wijzigen.

Voor de beantwoording van de zienswijzen over het bestemmingsplan wordt verwezen naar de Nota van zienswijzen. Deze nota is opgenomen als bijlage 22 van dit bestemmingsplan.

*Ambtshalve wijzigingen*

Ten opzichte van het ontwerpbestemmingsplan is het vast te stellen bestemmingsplan enigszins aangepast. Het betreft Ã©Ã©n wijziging in de Regels, namelijk de toevoeging van een specifieke gebruiksregel met betrekking tot middeldure huurwoningen in de bestemming 'Wonen'. Daarnaast is de Toelichting geactualiseerd ten aanzien van nieuw gemeentelijk beleid. Voor het overzicht van de aanpassingen wordt verwezen naar bijlage B van de Nota van zienswijzen (zie bijlage 22 van dit bestemmingsplan).

*Vaststelling*

Na de vaststelling van het bestemmingsplan door de gemeenteraad zal het bestemmingsplan opnieuw zes weken ter inzage worden gelegd voor de beroepstermijn. Een belanghebbende die op het ontwerpbestemmingsplan een zienswijze naar voren heeft gebracht, en andere belanghebbenden die niet eerder een zienswijze hebben ingediend, kunnen tegen het besluit tot vaststelling van het bestemmingsplan beroep instellen (volgens artikel 6:13 Awb en artikel 8\.1 Awb).

*Het onderhavige bestemmingsplan is op 25 maart 2021 door de gemeenteraad vastgesteld.*