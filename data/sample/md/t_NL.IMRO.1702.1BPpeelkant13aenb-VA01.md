# **Bestemmingsplan 'Sint Anthonis, Peelkant 13A en 13B' gemeente Sint Anthonis**

Planstatus: vastgesteld Datum: 2021-01-23

Bestemmingsplan: Sint Anthonis, Peelkant 13A en 13B Planidentificatie: NL.IMRO.1702.1BPpeelkant13aenb-VA01

| 1 |                                                                              | Inleiding<br>_______________________________________________________________ | 1  |
|---|------------------------------------------------------------------------------|------------------------------------------------------------------------------|----|
|   | 1.1                                                                          | Aanleiding en doel<br>___________________________________________________    | 1  |
|   | 1.2                                                                          | Plangebied__________________________________________________________         | 1  |
|   | 1.3                                                                          | Geldende bestemmingsplan<br>____________________________________________     | 2  |
|   | 1.4                                                                          | Leeswijzer<br>__________________________________________________________     | 3  |
| 2 | Huidige situatie__________________________________________________________   |                                                                              | 4  |
|   | 2.1                                                                          | Huidige situatie<br>______________________________________________________   | 4  |
|   | 2.2                                                                          | Ruimtelijke structuur__________________________________________________      | 4  |
|   | 2.3                                                                          | Functies____________________________________________________________         | 5  |
| 3 | Planvoornemen__________________________________________________________      |                                                                              | 6  |
|   | 3.1                                                                          | Inleiding<br>___________________________________________________________     | 6  |
|   | 3.2                                                                          | Het project<br>_________________________________________________________     | 6  |
|   | 3.3                                                                          | Beeldkwaliteit<br>_______________________________________________________    | 7  |
|   | 3.4                                                                          | Verkeer en parkeren<br>__________________________________________________    | 7  |
|   | 3.5                                                                          | Privacy_____________________________________________________________         | 7  |
|   | 3.6                                                                          | Bezonning<br>__________________________________________________________      | 7  |
| 4 | Beleidskader<br>____________________________________________________________ |                                                                              | 8  |
|   | 4.1                                                                          | Rijksbeleid__________________________________________________________        | 8  |
|   | 4.2                                                                          | Provinciaal beleid<br>____________________________________________________   | 9  |
|   | 4.3                                                                          | Gemeentelijk beleid<br>_________________________________________________     | 11 |
| 5 |                                                                              | Sectorale aspecten<br>______________________________________________________ | 13 |
|   | 5.1                                                                          | Geluid<br>____________________________________________________________       | 13 |
|   | 5.2                                                                          | Luchtkwaliteit<br>______________________________________________________     | 14 |
|   | 5.3                                                                          | Geurhinder<br>________________________________________________________       | 15 |
|   | 5.4                                                                          | Bedrijven en milieuzonering<br>___________________________________________   | 16 |
|   | 5.5                                                                          | Externe veiligheid<br>___________________________________________________    | 16 |
|   | 5.6                                                                          | Bodemkwaliteit<br>_____________________________________________________      | 17 |
|   | 5.7                                                                          | Volksgezondheid<br>____________________________________________________      | 18 |
|   | 5.8                                                                          | Mer(beoordelings)plicht<br>______________________________________________    | 19 |
|   | 5.9                                                                          | Kabels en leidingen__________________________________________________        | 20 |
|   | 5.10                                                                         | Hoogspanningslijnen_________________________________________________         | 20 |
|   | 5.11                                                                         | Spuitzones gewasbeschermingsmiddelen_________________________________        | 20 |
|   | 5.12                                                                         | Waterparagraaf_____________________________________________________          | 21 |
|   | 5.13                                                                         | Archeologie en cultuurhistorie<br>_________________________________________  | 22 |
|   | 5.14                                                                         | Flora en fauna______________________________________________________         | 23 |

| 5.15 | Duurzaamheid______________________________________________________            | 24                                              |
|------|-------------------------------------------------------------------------------|-------------------------------------------------|
| 6    | Economische aspecten___________________________________________________       | 25                                              |
| 7    | Juridische verantwoording<br>________________________________________________ | 26                                              |
| 7.1  | Algemeen<br>_________________________________________________________         | 26                                              |
| 7.2  | Toelichting op de verbeelding                                                 | _________________________________________<br>26 |
| 7.3  | Toelichting op de regels<br>______________________________________________    | 26                                              |
| 7.4  | Handhaafbaarheid___________________________________________________           | 26                                              |
| 8    | Procedure<br>_____________________________________________________________    | 27                                              |
| 8.1  | De te volgen procedure<br>______________________________________________      | 27                                              |
| 8.2  | Vooroverleg________________________________________________________           | 27                                              |
| 8.3  | Omgevingsdialoog___________________________________________________           | 27                                              |
| 8.4  | Zienswijzen<br>________________________________________________________       | 28                                              |

### BIJLAGEN

Bijlage 1 Verkennend bodemonderzoek

Bijlage 2 Akoestisch onderzoek wegverkeerslawaai

Bijlage 3 Onderzoek stikstofdepositie

Bijlage 4 Omgevingsdialoog

# <span id="page-4-0"></span>**1 Inleiding**

# <span id="page-4-1"></span>**1.1 Aanleiding en doel**

Ten noorden van de bestaande woning aan de Peelkant 15 in de kern Sint Anthonis ligt een onbebouwd terrein dat momenteel in gebruik is als hertenwei. De eigenaar heeft het voornemen op deze locatie maximaal twee woningen te bouwen.

Hiervoor is een verzoek bij de gemeente ingediend, waarop bij brief d.d. 7 augustus 2019 een positieve uitspraak is gegeven.

Omdat het planvoornemen niet past binnen het geldende bestemmingsplan en er nog geen concreet bouwplan is, is er voor gekozen om dit mogelijk te maken door middel van een nieuw bestemmingsplan voor dit plangebied. Deze toelichting, die onderdeel uitmaakt van het bestemmingsplan, vormt de ruimtelijke verantwoording van het planvoornemen.

*Afbeelding 1. Kadastrale ondergrond plangebied (in rood begrenzing plangebied)*

### <span id="page-4-2"></span>**1.2 Plangebied**

Het plangebied ligt bij de hoek Peelkant-Randweg, ten noorden van de woning aan Peelkant 15, en staat kadastraal bekend als gemeente Oploo, sectie B met nummer 3210.

# <span id="page-5-0"></span>**1.3 Geldende bestemmingsplan**

Het plangebied is gelegen binnen het geldende bestemmingsplan 'Sint Anthonis', dat door de raad is vastgesteld op 18 juni 2013.

*Afbeelding 2. Uitsnede geldend bestemmingsplan met het plangebied binnen het rode kader*

Ter plaatse van het plangebied geldt de bestemming 'Wonen'. De voor 'Wonen' bestemde gronden zijn bestemd voor de woonfunctie tot het bestaand aantal woningen en aan huis gebonden beroepen. Hoofdgebouwen mogen alleen binnen het bouwvlak worden opgericht. Binnen het plangebied is geen bouwvlak aanwezig.

Het planvoornemen past niet binnen het geldende bestemmingsplan, omdat het binnen het plangebied niet mogelijk is twee nieuwe zelfstandige woningen op te richten.

### <span id="page-6-0"></span>**1.4 Leeswijzer**

In de hierna volgende hoofdstukken van dit bestemmingsplan komen onder meer de volgende onderwerpen aan de orde: De beschrijving van de huidig situatie in hoofdstuk 2 en van de planvorming in hoofdstuk 3; het beleidskader wordt in hoofdstuk 4 weergegeven; de uitvoeringsaspecten en de economische uitvoerbaarheid worden respectievelijk in hoofdstukken 5 en 6 beschreven; de juridische en procedurele verantwoording komen in hoofdstukken 7 en 8 aan de orde.

# <span id="page-7-0"></span>**2 Huidige situatie**

*Afbeelding 3. Luchtfoto bestaande situatie met het plangebied binnen het rode kader*

# <span id="page-7-1"></span>**2.1 Huidige situatie**

Het plangebied is gelegen in de kern en gelijknamige gemeente Sint Anthonis. De gemeente Sint Anthonis telt in totaal 8 kernen, waarvan Sint Anthonis de grootste is. Gelegen nabij de A73 en de N272 (Boxmeer – Gemert) is Sint Anthonis goed bereikbaar en ontsloten. De weg Peelkant, waar het plangebied aan grenst, vormt een ondergeschikte ontsluitingsweg in het westen van Sint Anthonis. Deze weg wordt vrijwel uitsluitend gebruikt door mensen die wonen in het westen van Sint Anthonis of in het westelijk gelegen buitengebied. De omgeving van het plangebied wordt gekenmerkt door lintbebouwing, overwegend bestaande uit woningen.

Het plangebied grenst in het westen aan de weg Peelkant en wordt aan de oostzijde volledig omsloten door de aan de woonstraat Randweg gelegen woningen en de daarbij behorende achtertuinen. Aan de noordzijde ligt een groenzone en aan de zuidzijde het overige deel van het bestaande woonperceel aan Peelkant 15.

### <span id="page-7-2"></span>**2.2 Ruimtelijke structuur**

Peelkant is één van de bebouwingslinten van de kern Sint Anthonis. Het plangebied Peelkant kenmerkt zicht door de groene setting van de omgeving aan de noordzijde. In de omgeving zijn veel landschappelijke lijnen aangezet met bomen.

*Afbeelding 4. Omgeving plangebied*

De woningen aan Peelkant zijn over het algemeen vrijstaand en staan op ruime kavels. Er is sprake van afwisselend oude en nieuwere bebouwing.

Het betreft hoofdzakelijk vrijstaande woningen, opgebouwd uit één bouwlaag met kap, op ruime percelen. Het lint is vanaf de kant van het buitengebied opener en raakt verder verdicht richting de oude dorpskern. Het lint is de afgelopen decennia verder ingevuld met verschillende woningen. Hierdoor is sprake van een verspringende rooilijn en diverse bouwstijlen.

Achter de lintbebouwing van Peelkant, zo ook direct ten oosten van het plangebied, liggen planmatige in-/uitbreidingen van de kern. Hier is sprake van een hogere dichtheid en komen ook meer aaneengesloten woningen voor, bestaande uit twee bouwlagen met kap.

Het plangebied is momenteel (hoofdzakelijk) onbebouwd, waardoor het een open ruimte vormt in het bestaande bebouwingslint.

### <span id="page-8-0"></span>**2.3 Functies**

De directe omgeving van het plangebied is overwegend in gebruik als woongebied.

Schuin tegenover het plangebied ligt een perceel met een bedrijfsbestemming, maar momenteel is het perceel alleen voor wonen in gebruik.

Het plangebied zelf is momenteel onderdeel van het woonperceel aan de Peelkant 15 en nog in gebruik als hertenwei.

De ontsluiting van het plangebied vindt plaats vanaf de Peelkant via de inrit bij de bestaande woning.

# <span id="page-9-0"></span>**3 Planvoornemen**

*Afbeelding 5. Plangebied*

# <span id="page-9-1"></span>**3.1 Inleiding**

Momenteel is het terrein, als tuin bij het bestaande woonperceel Peelkant 15, in gebruik als hertenwei.

Voor dit project is nog geen concreet bouwplan voorhanden. Daarom zijn stedenbouwkundige randvoorwaarden opgesteld voor de bouw van de woningen, die worden geborgd in de regels en verbeelding van dit bestemmingsplan.

### <span id="page-9-2"></span>**3.2 Het project**

### Positionering

Het project bestaat uit de realisatie van maximaal twee halfvrijstaande woningen ten noorden van Peelkant 15.

Om aan te sluiten bij de karakteristieken van de bestaande lintbebouwing is het wenselijk de woningen in een royale setting te realiseren. Ook voldoende afstand tot de weg is gezien de omgeving wenselijk. De woningen worden op een afstand van 7 meter uit de voorste perceelsgrens gesitueerd.

### Maatvoering woningen

Voor de woningen geldt dat deze qua aard, maat en schaal bij de bebouwing in de omgeving dienen te passen (één laag met kap). Concreet betekent dit dat de volgende randvoorwaarden gelden:

- goothoogte maximaal 4.00 meter;
- bouwhoogte maximaal 8.00 meter.

Deze randvoorwaarden zijn verwerkt in de bouwregels en op de verbeelding.

### <span id="page-10-0"></span>**3.3 Beeldkwaliteit**

Vormgeving bebouwing

- Er is sprake van een eenvoudige opzet met een enkelvoudige bouwmassa.
- Geschakelde bouwmassa's zijn niet toegestaan.
- Er is sprake van een boerderijtypologie, traditioneel of eigentijds vormgegeven.
- Het dakvlak is beeldbepalend.
- Toevoegingen, zoals erkers, dakkapellen, aan- en uitbouwen, zijn altijd ondergeschikt aan de hoofdmassa.
- Bijgebouwen zijn ongeschikt aan het hoofdgebouw en sluiten qua karakter en materiaalgebruik aan bij het hoofdgebouw.

Materiaal- en kleurgebruik

- Natuurlijke materialen, zoals hout en/of bakstenen voor de gevels hebben de voorkeur.
- Gedekte tinten voor gevels en daken.
- Voor daken wordt bij gebruik van dakpannen de kleur rood of antraciet toegepast, of een vergelijkbare donkere tint.
- Traditionele vormen van dakbedekking, zoals daken van riet, zijn toegestaan.

### <span id="page-10-1"></span>**3.4 Verkeer en parkeren**

Beide woningen worden rechtstreeks ontsloten op de Peelkant. Het extra aantal verkeersbewegingen als gevolg van deze woningen lost op in de bestaande verkeersbewegingen op de Peelkant.

De woningen komen minimaal 5 meter uit de buitenste zijdelingse perceelsgrenzen te liggen. Hierdoor is er voldoende ruimte en overzicht om beide percelen op een veilige wijze te betreden en verlaten. Daarnaast is er zo voldoende ruimte voor het realiseren van minimaal twee parkeerplaatsen per woning op eigen terrein.

### <span id="page-10-2"></span>**3.5 Privacy**

De woningen staan op minimaal 8 m van de aangrenzende bestaande achtertuinen aan de oostzijde. De woningen zullen bestaan uit één bouwlaag met kap, waardoor de bouwhoogte beperkt is. Bovendien blijft het bestaande hoogopgaande groen tussen het plangebied en de achtertuinen aan de oostzijde gehandhaafd.

Hierdoor wordt maximaal zorg gedragen voor behoud van privacy voor de bestaande woningen.

### <span id="page-10-3"></span>**3.6 Bezonning**

De omliggende bestaande bebouwing rond een plangebied zal niet onevenredig veel hinder mogen ondervinden van een planvoornemen. Zoals reeds aangegeven blijft de bouwhoogte van de woningen beperkt tot 8 meter. Ook bijgebouwen blijven dermate laag dat hiervan in het geheel geen (extra) tot beperkte nadelige schaduwwerking voor de omliggende bestaande woningen is te verwachten.

# <span id="page-11-0"></span>**4 Beleidskader**

### <span id="page-11-1"></span>**4.1 Rijksbeleid**

#### 4.1.1 Structuurvisie Infrastructuur en Ruimte

In de Structuurvisie Infrastructuur en Ruimte (SVIR) schetst het Rijk een nieuwe integrale kijk op het ruimtelijk- en mobiliteitsbeleid tot 2040. In de SVIR staan drie hoofddoelen centraal om Nederland voor de middellange termijn tot 2028 concurrerend, bereikbaar, leefbaar en veilig te houden. Om de concurrentiekracht van Nederland te vergroten is het van belang de ruimtelijk-economische structuur in Nederland te versterken. Een goed vestigingsklimaat staat centraal en vereist een hoogwaardig werk- en woonmilieu en een goede bereikbaarheid (1). Het versterken van de concurrentiekracht en het verbeteren van de bereikbaarheid zal gepaard gaan met het waarborgen van een leefbare en veilige omgeving (2). Het behouden en waar nodig versterken van unieke natuurlijke en cultuurhistorische waarden is hierbij van groot belang (3).

Dit alles dient tot stand te komen door middel van zorgvuldige afwegingen en transparante besluitvorming bij alle ruimtelijke plannen. Indien er binnen een regio ontwikkelingen plaats zullen gaan vinden, dient conform de SVIR de zogenaamde 'ladder voor duurzame verstedelijking', die tevens is opgenomen in artikel 3.1.6, lid 2 van het Besluit ruimtelijke ordening (Bro), gevolgd te worden.

Voor de drie rijksdoelen worden de onderwerpen van nationaal belang benoemd, waarmee het Rijk aangeeft waarvoor het verantwoordelijk is en waarop het resultaten wil boeken. Voor het planvoornemen zijn beperkt de hoofddoelen gericht op een hoogwaardig woonmilieu en het waarborgen van een leefbare en veilige omgeving relevant. Daarbinnen zijn onder meer de volgende belangen benoemd:

- Verbeteren van de milieukwaliteit (lucht, bodem, water), bescherming tegen geluidsoverlast en externe veiligheidsrisico's.
- Radarverstoringsgebied.
- Zorgvuldige afwegingen en transparante besluitvorming bij alle ruimtelijke plannen.

Ten behoeve van het planvoornemen is bekeken in hoeverre bij de twee nieuwe woningen sprake is van een voldoende milieukwaliteit en in hoeverre sprake is van externe veiligheidsrisico's. Hieruit is gebleken dat de woningen over een goed woon- en leefmilieu beschikt en er geen onaanvaardbare risico's zijn. In hoofdstuk 5 is dit nader toegelicht.

Defensie heeft zeven radarstations in gebruik. Deze vervullen taken voor zowel het militaire apparaat (verkeers- en gevechtsleiding) als voor de nationale veiligheid. Om de werking van deze radarstations niet te beperken, zijn om deze stations radarverstoringsgebieden aangewezen waarbinnen windmolens en hoge gebouwen beperkt mogelijk zijn. Het planvoornemen voorziet niet in de bouw hiervan.

De ontwikkeling, die met het planvoornemen samenhangt, is dermate beperkt, dat de 'ladder voor duurzame verstedelijking' niet van toepassing is. De ontwikkeling vindt geheel plaats binnen bestaand stedelijk gebied en betreft feitelijk niet meer dan een invulling van een bestaande woonbestemming met maximaal twee woningen. Er is derhalve geen sprake van verstedelijking, er vindt geen uitbreiding van het stedelijk gebied plaats en er worden geen extra woningbouwmogelijkheden gecreëerd.

Het planvoornemen past binnen het Rijksbeleid, zoals vastgelegd in de SVIR.

#### 4.1.2 Besluit algemene regels ruimtelijke ordening

Het Besluit algemene regels ruimtelijke ordening (Barro) is op 30 december 2011 in werking getreden. Inmiddels zijn meerdere wijzigingen van het Barro in werking getreden, waarvan de laatste in 2016. In het Barro zijn de nationale belangen, die juridische borging vereisen, opgenomen. Het Barro is gericht op doorwerking van de nationale belangen in bestemmingsplannen. In totaal gaat het om dertien nationale belangen, waarvan er echter geen enkele concreet betrekking heeft op het plangebied.

Door het ontbreken van nationale belangen binnen het plangebied, legt het Barro geen beperkingen op aan het planvoornemen. Het planvoornemen past binnen het Rijksbeleid, zoals vastgelegd in het Barro.

### <span id="page-12-0"></span>**4.2 Provinciaal beleid**

#### 4.2.1 Omgevingsvisie Noord-Brabant

Op 14 december 2018 is de Omgevingsvisie Noord-Brabant vastgesteld. In deze omgevingsvisie zijn de hoofdlijnen van het beleid voor de fysieke leefomgeving vastgelegd en daarmee de basisopgave en de hoofdopgaven voor de toekomst geformuleerd. Waarbij de basisopgave betreft het werken aan veiligheid, gezondheid en omgevingskwaliteit. Waarbij de hoofdopgaven betrekking hebben op het werken aan de Brabantse energietransitie, het werken aan klimaat proof worden, het werken aan de slimme netwerkstad en het werken aan een concurrerende, duurzame economie.

De Brabantse Omgevingsvisie sluit met de hoofdopgaven aan bij Rijksbeleid, Europese en mondiale doelstellingen. De provincie streeft ernaar, dat deze visie, hoewel formeel alleen zelfbindend, Brabant samenbindt. De kernwaarden voor het handelen van de provincie vallen onder de noemer 'verbinden in vertrouwen'. De kernwaarden gaan voor meerwaarde-creatie, technische en sociale innovatie, kwaliteit boven kwantiteit, steeds beter en proactief en preventief boven gevolgbeperking en herstel.

Concrete aanwijzingen voor de locatie Peelkant 13A en B in Sint Anthonis bevat de Brabantse Omgevingsvisie niet. Deze zijn en worden vastgelegd in de provinciale omgevingsverordening.

#### 4.2.2 Interim Omgevingsverordening Noord-Brabant

De Interim Omgevingsverordening (IOV) bevat de provinciale regels en randvoorwaarden met een bindende werking over de fysieke leefomgeving. Deze vloeien voort uit de in de Omgevingsvisie genoemde doelen. De IOV is opgesteld naar de gedachtegang van de nieuwe Omgevingswet die naar verwachting op 1 januari 2021 in werking zal treden.

De IOV heeft een opbouw naar de verschillende doelgroepen. Voor onderhavig project zijn in beginsel uitsluitend de in hoofdstuk 3 opgenomen "Instructieregels aan gemeenten" aan de orde. De afdelingen in dat hoofdstuk zijn als volgt te onderscheiden (waarbij de volgorde is omgekeerd ten behoeve van vergroting van de toepasbaarheid):

- afdelingen 3.5 tot en met 3.7: de toedeling van functies;
- afdelingen 3.2 tot en met 3.4: de bescherming van gebiedskenmerken;
- afdeling 3.1: de basisprincipes voor een evenwichtige toedeling van functies.

#### ➢ De toedeling van functies

Onderhavig planvoornemen voorziet in de realisatie van maximaal twee extra woningen. Het projectgebied is gelegen binnen de 'Landelijke Kern'. In het kader van deze ontwikkeling dient in beginsel aan artikel 3.42 van de Interim Omgevingsverordening getoetst te worden. Hieronder is dit artikel overgenomen en wordt hieraan getoetst.

#### ''Artikel 3.42 - duurzame stedelijke ontwikkeling Lid 1

Een bestemmingsplan dat voorziet in de ontwikkeling van een locatie voor wonen, werken of voorzieningen ligt binnen Stedelijk gebied en bevat een onderbouwing dat:

- a. de ontwikkeling past binnen de regionale afspraken, bedoeld in afdeling 5.4 Regionaal samenwerken;
Onderhavig planvoornemen heeft een geringe omvang, waardoor het niet is opgenomen binnen de regionale afspraken.

- b. het een duurzame stedelijke ontwikkeling is;
De nieuwe woningen binnen het projectgebied zullen minstens aan de in het Bouwbesluit en het gemeentelijke duurzaamheidsbeleid opgenomen energieprestatie-eisen moeten voldoen. Daarnaast worden de woningen gerealiseerd binnen het bestaand stedelijk gebied. Hierbij worden de woningen stedenbouwkundig ingepast in het straatbeeld.

### Lid 2

### Een duurzame stedelijke ontwikkeling voor wonen, werken of voorzieningen:

- a. bevordert een goede omgevingskwaliteit met een veilige en gezonde leefomgeving; Onderhavig planvoornemen voldoet aan alle uitvoeringsaspecten. Deze worden nader toegelicht in hoofdstuk 5.
- b. bevordert zorgvuldig ruimtegebruik, waaronder de transformatie van verouderde stedelijke gebieden; Onderhavig planvoornemen voorziet in de realisatie van maximaal twee extra woningen. De woningen worden gerealiseerd binnen de grenzen van de huidige woonbestemming die onderdeel uitmaakt van de 'Landelijke Kern'. Hiermee draagt dit planvoornemen bij aan de inbreiding in het stedelijke gebied.
- c. geeft optimaal invulling aan de mogelijkheden voor productie en gebruik van duurzame energie; Onderhavig planvoornemen biedt met de realisatie van nieuwe bebouwing mogelijkheden voor duurzaam bouwen. Hiervoor wordt verwezen naar het uiteindelijke bouwplan voor dit planvoornemen.
- d. houdt rekening met klimaatverandering, waaronder het tegengaan van hittestress en voldoende ruimte voor de opvang van water; Onderhavig planvoornemen voldoet aan de eisen voor de opvang en afvoer van hemelwater. Hiermee wordt voldaan aan dit sublid.
- e. geeft optimaal invulling aan de mogelijkheden voor duurzame mobiliteit; Onderhavig planvoornemen zorgt niet voor een verandering/aanpassing met betrekking tot duurzame mobiliteit. Dit sublid is niet van toepassing.
- f. draagt bij aan een duurzame, concurrerende economie; Onderhavig planvoornemen zorgt niet of nauwelijks voor een verandering/aanpassing met betrekking tot duurzame, concurrerende economie. Dit sublid is niet van toepassing.

#### ➢ De bescherming van gebiedskenmerken

Ter plaatse van het plangebied geldt het gebiedskenmerk 'Stalderingsgebied'. Het artikel 3.52 stelt regels aangaande de ontwikkeling van veehouderijen. Onderhavig plan omvat geen veehouderijen. Er hoeft derhalve geen nadere toetsing plaats te vinden.

- ➢ De basisprincipes voor een evenwichtige toedeling van functies
Uit artikel 3.5 komt naar voren dat aan een drietal aspecten getoetst moet worden om een goede omgevingskwaliteit en een veilige, gezonde leefomgeving te waarborgen. Dit zijn de volgende aspecten:

- zorgvuldig ruimtegebruik (artikel 3.6):
Onderhavig planvoornemen voorziet in de realisatie van maximaal twee extra woningen binnen de 'Landelijke Kern'. Binnen dit planvoornemen wordt een zorgvuldig ruimtegebruik verkregen door binnen een bestaande woonbestemming maximaal twee extra woningen toe te voegen, wat aansluit bij de huidige trend in de woningmarkt.

• de waarden in een gebied met toepassing van de lagenbenadering (artikel 3.7); De toepassing van de lagenbenadering omvat het effect van de ontwikkeling op de lagen in onderlinge wisselwerking met elkaar en het actief benutten van de factor tijd. De lagenbenadering omvat de effecten op:

- de ondergrond; zoals de bodem, het grondwater en archeologische waarden;

- de netwerklaag; zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer.

- de bovenste laag; zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu.

Onderhavig planvoornemen zorgt niet voor een wijziging in de eerste twee lagen. Desalniettemin treedt er wel een verandering op in de derde laag. Doordat er maximaal twee woningen worden toegevoegd zorgt dit voor een verandering in de omvang van de bebouwing. Deze omvangsvergroting draagt bij aan de continuïteit van de kern Sint Anthonis als woon- en verblijfslocatie en de woningbehoefte. Hiermee wordt voldaan aan dit aspect.

• meerwaardecreatie (artikel 3.8):

Meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken, waaronder:

- de mogelijkheid om opgaven en ontwikkelingen te combineren waardoor er meerwaarde ontstaat;

- de bijdrage van een ontwikkeling aan andere opgaven en belangen dan die rechtstreeks met de ontwikkeling gemoeid zijn.

Onderhavig planvoornemen zorgt voor diverse sociaaleconomische meerwaardecreaties. Allereerst wordt een open terrein in gebruik genomen. Daarnaast leidt de bouw en ingebruikname van de woningen tot uitgaven binnen de directe omgeving, wat de economische positie van Sint Anthonis ten goede komt.

<span id="page-14-0"></span>Het planvoornemen past binnen het beleid van de Interim Omgevingsverordening.

### **4.3 Gemeentelijk beleid**

#### 4.3.1 Structuurvisie Kernen

In 2017 is de "Structuurvisie Kernen" van de gemeente Sint Anthonis vastgesteld. Op de bij deze structuurvisie behorende structuurvisiekaart maakt het plangebied deel uit van de kern Sint Anthonis. De gewenste ontwikkeling van Sint Anthonis wordt in de visie geschetst aan de hand van de volgende onderwerpen:

- Stimuleren van een levendig dorpscentrum.
- Versterken van de recreatieve profilering.
- Zorgen voor gevarieerde woningbouw van goede kwaliteit.

Het plangebied is niet gelegen binnen één van de binnen de kern aangeduide projecten. Wel draagt het planvoornemen met een invulling van een bestaande woonbestemming met twee stedenbouwkundig goed ingepaste halfvrijstaande woningen bij aan het bewerkstelligen van een gevarieerde woningbouw van goede kwaliteit.

De structuurvisie Kernen geeft aan dat er medewerking wordt verleend aan private initiatieven als woningbouw vanuit ruimtelijke oogpunt acceptabel is. Kleinschalige toevoeging van woningen past binnen regionale woningmarktstrategie, mits gebouwd naar actuele behoefte, rekening houdend met vraag van toekomst. Voor Sint Anthonis is met name behoefte aan betaalbare grondgebonden woningen voor starters/ jonge gezinnen en (duurdere) patiowoningen voor senioren. Het is belangrijk dat de twee nieuwe woningen levensloopbestendig zullen worden uitgevoerd, zodat deze ook passen binnen de toekomstige behoefte.

# <span id="page-16-0"></span>**5 Sectorale aspecten**

Milieubeleid wordt steeds meer geïncorporeerd in andere beleidsvelden. Verbreding van milieubeleid naar andere beleidsterreinen is dan ook een belangrijk uitgangspunt. Ook in de ruimtelijke planvorming is structureel aandacht voor milieudoelstellingen nodig. De ontwikkeling van twee nieuwe woningen op het terrein moet voldoen aan diverse kwalitatieve milieueisen. Dit hoofdstuk beschrijft de uitgevoerde onderzoeken en in hoeverre de gewenste woningen voldoen aan gestelde eisen.

### <span id="page-16-1"></span>**5.1 Geluid**

#### Wet geluidhinder

Ten aanzien van geluid zijn de regels uit de Wet geluidhinder (Wgh) van toepassing. De Wgh voorziet in onderzoekszones en bevat tevens geluidsnormen en richtlijnen met betrekking tot de toelaatbare geluidsniveaus van geluidsbronnen. Indien een ruimtelijke ontwikkeling een geluidsgevoelig object mogelijk maakt binnen een geluidszone van een bestaande geluidsbron dient volgens de Wgh een akoestisch onderzoek plaats te vinden.

#### Geluidsgevoelige objecten

In de Wgh is bepaald welke wegen zoneplichtig zijn en welke omvang de zone van de betreffende weg heeft. Indien nieuwe woningen of andere geluidsgevoelige gebouwen binnen een dergelijke zone worden gerealiseerd, dient een akoestisch onderzoek te worden uitgevoerd waaruit blijkt dat aan de hoogst toelaatbare geluidsbelasting op de gevel, als opgenomen in de Wgh c.q. het Besluit geluidhinder, kan worden voldaan.

Indien een nieuwe woning of andere geluidsgevoelige functie niet is gelegen binnen de zone van een zoneplichtige weg, moet in het kader van de Wet ruimtelijke ordening (Wro), toch aangetoond worden dat sprake is van een qua geluid goed woonen leefklimaat.

#### Akoestisch onderzoek

Econsultancy heeft een akoestisch onderzoek wegverkeerslawaai uitgevoerd in het kader van de voorgenomen realisatie van twee half vrijstaande woningen aan de Peelkant 15 te Sint Anthonis. Bij de projectie van een nieuwe geluidgevoelige bestemming binnen de zone van een weg is een akoestisch onderzoek verkeerslawaai noodzakelijk. De geluidgevoelige bestemmingen zijn gelegen in de geluidszone van het gezoneerde deel van de Peelkant. In het kader van een goede ruimtelijke ordening worden tevens de nabijgelegen 30 km/uur wegen (Den Hil, Peelkant, Randweg en Wim Verschurensingel) in het onderzoek betrokken. In het onderzoek wordt de geluidbelasting op het bouwvlak inzichtelijk gemaakt en beoordeeld op basis van het toetsingskader.

Voor de nieuwe woningen is nog geen bouwtekening opgesteld. Op het perceel worden twee halfvrijstaande woningen gerealiseerd. Voor elke zijde van het bouwvlak zijn derhalve toetspunten ten behoeve van maximaal 3 bouwlagen gemodelleerd. De berekeningen zijn verricht aan de hand van het Reken- en meetvoorschrift geluid 2012 en met behulp van het programma Geomilieu, versie 5.10.

De geluidsbelasting op het bouwvlak bedraagt maximaal 56 dB. Alleen als gevolg van het gezoneerde deel van de Peelkant treedt een overschrijding op van de ten hoogste toelaatbare geluidsbelasting van 48 dB. De maximaal te ontheffen waarde van 63 dB wordt niet overschreden. Voor de Peelkant is een afweging van geluidsreducerende maatregelen noodzakelijk.

Bron- en overdrachtsmaatregelen zijn voor de toekomstige woningen niet doelmatig. Voor de woningen dient het akoestisch klimaat in de woning (het zogenaamde binnenniveau) te worden gegarandeerd. Voor de omgevingsvergunning ten behoeve van de bouw van de woningen is een nader onderzoek naar de geluidwering van de gevels noodzakelijk. Hiermee wordt een goed woon- en leefklimaat gewaarborgd.

Alleen vanwege de Peelkant wordt de ten hoogste toelaatbare geluidsbelasting overschreden. Voor het plan dient een hogere waardeprocedure te worden doorlopen. Het advies is om bij de vaststelling van het definitieve plan de geluidsbelastingen op de gevels van de woningen vast te stellen.

Het rapport 'Akoestisch onderzoek wegverkeerslawaai Peelkant 15 te Sint Anthonis' is als bijlage 1. bij deze toelichting beschikbaar.

### <span id="page-17-0"></span>**5.2 Luchtkwaliteit**

### Wet luchtkwaliteit, Wet milieubeheer

In de Wet luchtkwaliteit is bepaald dat de hoofdlijnen voor regelgeving rondom luchtkwaliteitseisen zijn vastgelegd in de Wet milieubeheer (Wm). Hoofdstuk 5 van de Wm maakt onderscheid tussen projecten die 'Niet in betekenende mate' (NIBM) en 'In betekenende mate' (IBM) bijdragen aan de uitstoot van luchtverontreinigende stoffen.

In de regeling NIBM is een lijst met categorieën van gevallen opgenomen die NIBM zijn. Deze NIBM-projecten kunnen zonder toetsing aan de grenswaarden voor het aspect luchtkwaliteit uitgevoerd worden. Als een project ervoor zorgt dat de concentratie fijn stof of CO2 met meer dan 3% van de grenswaarde verhoogt, draagt het project in betekenende mate bij aan luchtvervuiling en dient er een luchtkwaliteitsonderzoek uitgevoerd te worden.

### Bron luchtverontreiniging

In het geval een planvoornemen strekt tot het realiseren of wijzigen van bronnen van luchtverontreiniging, die leiden tot een toename van de hoeveelheid luchtverontreiniging, dient onderzoek naar de exacte gevolgen voor de luchtkwaliteit uitgevoerd te worden.

Echter als planvoornemen ervoor zorgt dat de concentratie fijn stof of CO2 met minder dan 3% van de grenswaarde wordt verhoogd, draagt het project niet in betekenende mate bij aan luchtvervuiling en hoeft er geen luchtkwaliteitsonderzoek uitgevoerd te worden.

In de Regeling NIBM is een lijst met categorieën van gevallen opgenomen, die per definitie niet in betekenende mate bijdragen aan de luchtverontreiniging. Daartoe behoren woningbouwlocaties, indien een dergelijke locatie, in geval van één ontsluitingsweg, netto niet meer dan 500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 1000 woningen omvat.

In onderhavig geval is sprake van een toevoeging van ten hoogste twee nieuwe woningen. Gelet op het gestelde in de Regeling NIBM zal het planvoornemen zeker niet in betekende mate bijdragen aan luchtvervuiling. Een onderzoek naar de gevolgen voor de luchtkwaliteit kan achterwege blijven.

### Besluit gevoelige bestemmingen

Met het Besluit gevoelige bestemmingen wordt de vestiging van 'gevoelige bestemmingen' zoals een school - in de nabijheid van provinciale en rijkswegen beperkt. Het besluit richt zich op bescherming van mensen met een verhoogde gevoeligheid voor fijn stof (PM10) en stikstofdioxide (NO2), vooral kinderen, ouderen en zieken. Daartoe voorziet het besluit in zones waarbinnen luchtkwaliteitsonderzoek nodig is:

300 meter aan weerszijden van rijkswegen en 50 meter langs provinciale wegen, gemeten vanaf de rand van de weg. Waar in zo'n onderzoekszone de grenswaarden voor PM10 of NO2 (dreigen te) worden overschreden, mag het totaal aantal mensen dat hoort bij een 'gevoelige bestemming' niet toenemen. Dit wordt bereikt door op zo'n plek de vestiging van bijvoorbeeld een school niet toe te staan.

Het besluit is in principe niet van toepassing op woningen, maar geeft hiervoor wel een goede indicatie.

### Luchtkwaliteit omgeving

Met wet- en regelgeving wil de overheid zorgen voor een goede luchtkwaliteit en de burgers beschermen tegen de schadelijke gevolgen van luchtverontreiniging. De verontreiniging is afkomstig van verschillende bronnen. De meeste overschrijdingen van de luchtkwaliteitsnormen betreffen de stoffen stikstofdioxide (NO2) en fijn stof (PM10). De kans op overschrijding van de grenswaarden voor NO2 en PM10 is vooral aanwezig op locaties:

- dicht langs drukke snelwegen, vooral bij veel vrachtverkeer;
- langs drukke wegen binnen het stedelijk gebied. Vooral daar waar veel bussen en vrachtwagens rijden en/of waar sprake is van 'street canyons' (hoge bebouwing langs een relatief smalle straat);
- in de nabijheid van (veel) zware industrie;
- in de nabijheid van concentraties intensieve veehouderij.

De afstand van de woningen tot de dichtstbijzijnde snelweg (A73) bedraagt ca. 3,5 km. De afstand tot de dichtstbijzijnde provinciale doorgaande weg (N272) bedraagt ca. 500 m. In vergelijking tot het Besluit gevoelige bestemmingen mag aangenomen worden dat geen sprake is van een onaanvaardbare mate van luchtverontreiniging ten gevolge van deze wegen. Zware industrie is in de omgeving van de extra woningen niet aanwezig. Ook zijn er geen intensieve veehouderijen in de directe nabijheid van het plangebied gelegen. Gelet op het grote aantal woningen die op kortere afstand van intensieve veehouderijen in het buitengebied zijn gelegen, mag aangenomen worden dat ook intensieve veehouderijen geen onaanvaardbare mate van luchtverontreiniging tot gevolg hebben.

### <span id="page-18-0"></span>**5.3 Geurhinder**

### Wet geurhinder en veehouderij

Het geurbeleid voor bedrijven in de agrarische sector is bepaald in de Wet geurhinder en veehouderij (Wgv) en de bijbehorende Regeling geurhinder en veehouderij (Rgv). In deze wet worden normen gesteld voor de geurbelasting die een veehouderij (het dierenverblijf, niet de opslag van bijproducten e.d.) mag veroorzaken op een geurgevoelig object. Deze belasting wordt berekend en getoetst aan de hand van een verspreidingsmodel (V-stacks model). Dit geldt echter alleen voor dieren waarvoor geuremissiefactoren zijn opgenomen in de Rgv. Voor dieren zonder emissiefactor gelden minimaal aan te houden afstanden.

### Bronnen van geurhinder

Voor zover het planvoornemen voorziet in de realisering van een geurgevoelig object (zoals een woning) dient in het kader van het aspect geurhinder nagegaan te worden of het plangebied geheel of gedeeltelijk is gelegen binnen de invloedssfeer van geurbronnen. In de kern Sint Anthonis zijn op korte afstand van het plangebied geen veehouderijen aanwezig. De dichtstbij gelegen veehouderijen in het buitengebied liggen op een afstand van ca. 1 km van het plangebied.

Daarnaast wordt het plangebied reeds omgeven door een grote hoeveelheid bestaande woningen. Om qua geur een goed woon- en leefklimaat bij deze woningen te garanderen gelden voor op grotere afstand gelegen veehouderijen al beperkingen, waardoor ook voor de beide woningen sprake zal zijn van een vergelijkbaar goed woon- en leefklimaat.

Op basis van de "Verordening geurhinder en veehouderij gemeente Sint Anthonis 2016" bedraagt de maximale waarde voor de geurbelasting van een veehouderij op een geurgevoelig object in de kernen 2,0 Ou. Daarmee kan de achtergrondbelasting als 'goed' geclassificeerd worden. Op basis van de bij de verordening behorende "Beleidsregel ruimtelijke ontwikkelingen en geurhinder gemeente Sint Anthonis 2016" zijn er vanuit het deelaspect 'cumulatieve geurhinder uit stallen van veehouderijen' dan ook geen belemmeringen om mee te werken aan de realisering van het planvoornemen.

### <span id="page-19-0"></span>**5.4 Bedrijven en milieuzonering**

In de directe nabijheid van het plangebied zijn geen bedrijven gevestigd, die een zonering conform de publicatie 'Bedrijven en milieuzonering' (VNG, 2009) kennen die zich over het plangebied uitstrekt. Op een afstand van ca. 20 meter van het plangebied, op het perceel aan de overkant, ligt een bedrijfsbestemming waar ingevolge het bestemmingsplan een bedrijf tot maximaal categorie 2 is toegestaan. In de werkelijke situatie worden echter geen bedrijfsactiviteiten meer uitgevoerd op het perceel. Bovendien wordt de bedrijfsbestemming reeds aan drie zijden omgeven door woonpercelen, waardoor voor beide woningen sprake zal zijn van een vergelijkbaar goed woon- en leefklimaat.

Omgekeerd geldt hetzelfde, het planvoornemen zal ook voor de (agrarische) bedrijfsactiviteiten in de omgeving geen extra beperking vormen.

### <span id="page-19-1"></span>**5.5 Externe veiligheid**

Besluit externe veiligheid inrichtingen/buisleidingen/transportroutes en Regeling Basisnet Externe veiligheid betreft de beheersing van de risico's en richt zich op het gebruik, de opslag, de productie en het transport van gevaarlijke stoffen. De normen voor externe veiligheid worden uitgedrukt in plaatsgebonden risico (PR) en groepsrisico (GR). Om de risico's bij een mogelijke calamiteit te beperken dient er bij nieuwbouw een fysieke afstand te worden gehouden tussen (beperkt) kwetsbare objecten en risicobronnen.

Het plaatsgebonden risico (PR) is de kans per jaar dat een persoon, die zich continu en onbeschermd op een bepaalde plaats in de omgeving van een risicobron bevindt, overlijdt door een ongeval met de risicobron. Het PR is daarmee de risicomaat om het beschermingsniveau voor de individuele burger uit te drukken. Het toetsingscriterium is in veel gevallen een PR van 10-6 . PR wordt inzichtelijk gemaakt door vaste contouren rondom een risicobron.

Het groepsrisico (GR) geeft aan wat de kans is op een ongeval met 10 of meer dodelijke slachtoffers in de omgeving van de beschouwde risicobron. Voor het GR geldt geen harde norm, maar een oriëntatiewaarde. De effecten van de ontwikkeling worden in een curve weergegeven en vergeleken met de curve van de oriëntatiewaarde. Bij overschrijding van de oriëntatiewaarde of een significante toename van het groepsrisico moet het bevoegd gezag het groepsrisico betrekken bij de vaststelling van het besluit. Voor deze groepsrisico verantwoording is de hoogte van het groepsrisico of de toename ervan onderdeel van de afweging. Daarnaast worden factoren meegenomen als mogelijkheden van de bestrijding en beperking van de omvang van een ramp of zwaar ongeval en de zelfredzaamheid van personen. Daarvoor wordt door het bevoegd gezag advies gevraagd aan de brandweer.

De volgende aspecten spelen een rol ten aanzien van externe veiligheid bij ruimtelijke projecten:

- inrichtingen;
- vervoer van gevaarlijke stoffen door buisleidingen;
- transport van gevaarlijke stoffen over weg, water en/of spoor.

Voor inrichtingen is het Besluit externe veiligheid inrichtingen (Bevi) het belangrijkste toetsingskader. Hierin zijn grenswaarden en oriënterende of richtwaarden opgenomen voor het PR en het GR. Voor buisleidingen is het Besluit externe veiligheid buisleidingen van belang (Bevb). Voor transport van gevaarlijke stoffen is met name de Wet vervoer gevaarlijke stoffen (WVGS) relevant. Op basis van het Besluit externe veiligheid transportroutes (Bevt) is het verplicht transportroutes waarlangs gevaarlijke stoffen worden vervoerd vast te leggen in een bestemmingsplan. In het Bevt en de Regeling Basisnet zijn de normen voor het transport van gevaarlijke stoffen vastgesteld. Het Basisnet is een landelijk aangewezen netwerk voor het vervoer van gevaarlijke stoffen. Binnen bepaalde grenzen wordt dit vervoer over weg, binnenwater en spoor gegarandeerd. Tot slot is er specifieke wetgeving voor de opslag

van vuurwerk en munitie.

### Beleidsvisie externe veiligheid gemeenten Land van Cuijk 2012-2015

De gemeenten in het Land van Cuijk hebben in 2008 een gezamenlijke beleidsvisie externe veiligheid opgesteld. In 2012 is deze geëvalueerd en in gewijzigde vorm opnieuw vastgesteld. De beleidsvisie richt zich op het beheersen van externe veiligheidsrisico`s in de gemeenten binnen het Land van Cuijk en is met name erop gericht dat in open plekken geen nieuwe Bevi-bedrijven worden toegestaan. Er is behoefte aan een inschatting van de toekomstige EV-vragen en aan een betere rolverdeling tussen interne en externe partners. De toekomstige ontwikkelingen op het terrein van de externe veiligheid worden vooral veroorzaakt door wijzigingen in de bedrijvigheid. Het is belangrijk deze te herkennen en goed mee te nemen in de planontwikkeling.

#### Risicokaart

Op de Risicokaart Noord-Brabant zijn de risicovolle inrichtingen en transportassen weergegeven. Uit deze kaart blijkt dat in de omgeving van het plangebied geen sprake is van de aanwezigheid van risicovolle inrichtingen of transportassen. De risicocontouren van op grotere afstand gelegen inrichtingen en transportassen reiken niet tot over het plangebied. De dichtstbij gelegen risicovolle inrichtingen betreffen enkele propaantanks bij bedrijven in het buitengebied. Rond de betreffende propaantanks zijn geen risicocontouren aangegeven, die van invloed zijn op het plangebied. Er is geen sprake van een onaanvaardbaar risico in het kader van de externe veiligheid.

### <span id="page-20-0"></span>**5.6 Bodemkwaliteit**

Besluit ruimtelijke ordening

Op basis van artikel 3.1.6 Besluit ruimtelijke ordening zijn gemeenten verplicht om in de onderbouwing van een nieuwe ontwikkeling een paragraaf over de bodemkwaliteit op te nemen. In deze paragraaf dient gemotiveerd te worden of de aanwezige bodemkwaliteit past bij het toekomstige gebruik van de bodem. Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen.

### Bodemkwaliteit ter plaatse van de woningen

In het kader van het planvoornemen is door Econsultancy een verkennend bodemonderzoek (incl. PFAS) uitgevoerd op de locatie Peelkant 15 te Sint Anthonis. Op basis van het vooronderzoek is geconcludeerd dat de onderzoekslocatie onderzocht dient te worden volgens de strategie "onverdacht, niet lijnvormig" (ONV). Bij onverdachte locaties luidt de onderzoekshypothese dat de bodem niet verontreinigd is.

De bodem bestaat voornamelijk uit matig tot sterk siltig, zeer fijn tot matig fijn zand. De bodem (tot maximaal 1,5 m -mv) is bovendien zwak humeus. De ondergrond is zwak grindig en tevens plaatselijk zwak roesthoudend.

Tijdens de veldwerkzaamheden zijn op het maaiveld van de onderzoekslocatie, alsmede in de bodem, geen puin(resten) of andere asbestverdachte materialen aangetroffen.

In de boven- en ondergrond is een licht verhoogd gehalten aan PFAS (klasse wonen) aangetoond.

Het grondwater is licht verontreinigd met barium en nikkel. Deze metaalverontreinigingen zijn mogelijk te relateren aan regionaal verhoogde achtergrondconcentraties van metalen in het grondwater.

De vooraf gestelde hypothese, dat de onderzoekslocatie als "onverdacht" kan worden beschouwd wordt, op basis van de onderzoeksresultaten, bevestigd. Er bestaan met betrekking tot de milieuhygiënische kwaliteit van de bodem dan ook géén belemmeringen voor de voorgenomen bestemmingsplanwijziging alsmede de voorgenomen nieuwbouw op de onderzoekslocatie.

Indien er bij werkzaamheden grond vrijkomt die niet op de locatie kan worden hergebruikt, zijn de regels van het Besluit bodemkwaliteit of de regionale bodemkwaliteitskaart van toepassing.

Het rapport 'Verkennend bodemonderzoek (incl. PFAS) Peelkant 15 te Sint Anthonis' is als bijlage 2. bij deze toelichting beschikbaar.

### <span id="page-21-0"></span>**5.7 Volksgezondheid**

Gezondheidsrisico's zijn een optelsom van blootstelling, gevaar en impact. Bloottelling heeft betrekking op de hoeveelheid ziekteverwekker, die een persoon binnen moet krijgen om geinfecteerd te raken of ziek te worden. Gevaren zijn er in diverse vormen, zoals biologisch (bijv. ziekteverwekkende bacteriën), chemisch (bijv. diergeneesmiddelen of bestrijdingsmiddelen) of fysisch (zoals elektriciteit of ter plaatse gewond raken). Impact staat voor de grootte van het effect dat veroorzaakt wordt.

In en om de kern Sint Anthonis hangen gezondheidsrisico's met name samen met de aanwezigheid van veehouderijen. Voordat een omgevingsvergunning, activiteit milieu, verleend wordt, zijn veehouderijen getoetst aan diverse milieuaspecten, zoals ammoniakuitstoot, geur, fijnstof, aanwezigheid en gebruik van gevaarlijke stoffen, aan- en afvoer van meststoffen, geluid, brandveiligheid, etc. Door diverse wetten is voorgeschreven wat de maximale grenswaarden zijn waaraan een veehouderij moet voldoen. Indien een veehouderij niet voldoet, zal een vergunning dus niet verleend worden. Vooralsnog mag ervanuit worden gegaan dat de grenswaarden die in de wet zijn opgenomen de volksgezondheid in voldoende mate beschermen.

### Handreiking veehouderij en volksgezondheid

De Handreiking veehouderij en volksgezondheid 2.0 (versie mei 2018) bevat een praktisch stappenplan om te beoordelen of nadere advisering vanuit de GGD wenselijk is. Uit het stappenplan volgt dat bij dit project geen sprake is van een belemmering.

#### Varkens-en pluimveehouderijen

Op basis van het 'Endotoxine toetsingskader 1.0' kan worden beoordeeld of sprake is van een verhoogd volksgezondheidsrisico ten aanzien van varkenshouderijen en pluimveehouderijen. Het plangebied ligt buiten de richtafstanden die aangehouden moeten worden rondom de varkens- en pluimveehouderijen in de omgeving. Er is geen sprake van een verhoogd volksgezondheidsrisico.

#### Geitenhouderijen

Uit het VGO-2 en VGO-3 onderzoek is gebleken dat zich in een straal van circa 2 km rond geitenbedrijven een verhoogd aantal gevallen van longontsteking voordoet. Binnen 2 kilometer van het plangebied liggen geen geitenhouderijen. Daarom is geen sprake van een verhoogd risico voor de volksgezondheid.

### <span id="page-22-0"></span>**5.8 Mer(beoordelings)plicht**

#### Besluit milieueffectrapportage

Ingevolge het Besluit m.e.r. moet worden getoetst of een nieuwe ruimtelijke ontwikkeling voorziet in, of een kader vormt voor, activiteiten die (mogelijk) belangrijke nadelige gevolgen kunnen hebben voor het milieu.

Hiervoor zijn in de bijlage bij het Besluit m.e.r. lijsten opgenomen waarin activiteiten zijn aangewezen die belangrijke nadelige gevolgen kunnen hebben voor het milieu (lijst C) of ten aanzien waarvan het bevoegd gezag moet beoordelen of zij belangrijke nadelige gevolgen voor het milieu kunnen hebben (lijst D). In de lijsten zijn (indicatieve) drempelwaarden opgenomen.

Indien een activiteit een omvang heeft die onder de drempelwaarden ligt, dient op grond van de selectiecriteria in de EEG-richtlijn milieubeoordeling te worden vastgesteld of belangrijke nadelige gevolgen van de activiteit voor het milieu kunnen worden uitgesloten. Pas als dat het geval is, is de activiteit niet m.e.r.-(beoordelings)plichtig. Deze motivering moet zijn gebaseerd op een toets die qua inhoud (dat wil zeggen: op basis van dezelfde criteria) aansluit bij m.e.r.-beoordeling, de diepgang kan echter anders zijn en er zijn geen vormvereisten.

#### Vormvrije m.e.r.-beoordeling

Voorliggend bestemmingsplan voorziet in de ontwikkeling van twee halfvrijstaande woningen op een bestaand woonperceel. Gelet op de kenmerken van het project (zoals het karakter in vergelijking met de drempelwaarden uit het Besluit m.e.r.), de plaats van het project en de kenmerken van de potentiële effecten zullen geen belangrijke negatieve milieueffecten optreden. Dit blijkt ook uit de beschrijvingen van de verschillende milieuaspecten zoals deze in de voorgaande paragrafen zijn opgenomen. Voor het planvoornemen is dan ook geen m.e.r. procedure of m.e.r.-beoordelingsprocedure noodzakelijk conform het Besluit m.e.r.

# <span id="page-23-0"></span>**5.9 Kabels en leidingen**

In of nabij het plangebied liggen geen leidingen en het plangebied valt ook niet binnen de beschermingszone of het veiligheidsgebied van leidingen. Kabels en/of leidingen vormen dan ook geen belemmering voor het planvoornemen.

# <span id="page-23-1"></span>**5.10Hoogspanningslijnen**

### Beleidskader

In 2005 heeft de Staatssecretaris van VROM een beleidsadvies voor bovengrondse hoogspanninglijnen geformuleerd. Bij de vaststelling van bestemmingsplannen wordt geadviseerd om zo veel als redelijkerwijs mogelijk is te vermijden dat er nieuwe situaties ontstaan waarbij kinderen langdurig verblijven in het gebied rond bovengrondse hoogspanningslijnen waarbinnen het jaargemiddelde magneetveld hoger is dan 0,4 microtesla (de magneetveldzone).

Bovenstaande betekent dat er geen gevoelige bestemmingen (voor hoogspanninglijnen zijn dit woningen en scholen, crèches en kinderopvang) waar langdurig verbleven wordt (tenminste 14-18 uur per dag gedurende minimaal één jaar) opgericht mogen worden binnen de magneetveldzone van 0,4 microtesla.

De magneetveldzone is de strook grond die zich aan beide zijden langs de hoogspanningslijn uitstrekt en waarbinnen het magneetveld gemiddeld over een jaar hoger dan 0,4 microtesla is of in de toekomst kan worden. Het magneetveld rond een hoogspanningslijn is afhankelijk van een aantal eigenschappen van de lijn. Een belangrijke bepalende eigenschap is de capaciteit van de lijn. Deze wordt op zijn beurt weer bepaald door het spanningsniveau van de lijn en de stroomsterkte die door de lijn kan lopen. Omdat de stroomsterkte die door een hoogspanningslijn loopt varieert met de tijd (bijvoorbeeld afhankelijk is het moment van de dag en de dag in het jaar) kan het over het jaargemiddelde magneetveld het beste berekend worden.

### Hoogspanningslijn

Ten oosten van de kern Sint Anthonis is de bovengrondse hoogspanningslijn Maasbracht-Boxmeer (380 kV) aanwezig. Rond deze hoogspanningslijn gelden een zakelijk rechtstrook en een indicatieve zone. De in het bestemmingsplan Buitengebied Sint Anthonis 2013 vastgelegde zakelijk rechtstrook bedraagt 35 m aan weerszijde van de hoogspanningslijn, dus een totale strook van 70 m. In principe moet deze strook worden vrijgehouden. Het plangebied ligt op ruime afstand (meer dan 2 km) van de hoogspanningslijn. De zakelijk rechtstrook vormt geen beperking.

De indicatieve magneetveldzone voor deze hoogspanningslijn is 105 m aan weerszijde van de lijn. Aangezien het plangebied niet is gelegen binnen deze zone, zorgt de hoogspanningslijn niet voor belemmeringen.

### <span id="page-23-2"></span>**5.11Spuitzones gewasbeschermingsmiddelen**

In het kader van een goede ruimtelijke ordening moet een afweging worden gemaakt tussen het gebruik van gewasbeschermingsmiddelen bij teelten in de openlucht en de volksgezondheid. Op basis van deze afweging kan het noodzakelijk zijn om een spuitvrije zone aan te houden. Er is op dit moment nog geen wettelijke regeling, waarin wordt voorgeschreven welke afstand minimaal aangehouden dient te worden. Uit jurisprudentie van de Afdeling bestuursrechtspraak van de Raad van State blijkt dat de Afdeling een afstand van vijftig meter, tussen gevoelige functies en agrarische bedrijvigheid waarbij gewasbeschermingsmiddelen worden gebruikt, in het algemeen niet onredelijk vindt. Binnen een afstand van 50 van het plangebied vinden geen agrarische bedrijfsactiviteiten plaats, waarbij gebruik wordt gemaakt van gewasbeschermingsmiddelen.

### <span id="page-24-0"></span>**5.12Waterparagraaf**

#### Watertoets

In het kader van de watertoets zal het bestemmingsplan voorgelegd worden aan Waterschap Aa en Maas. De reactie van het waterschap op het plan zal in dit bestemmingsplan verwerkt worden.

### Huidige situatie

Het plangebied is momenteel als onderdeel van het woonperceel Peelkant 15, in gebruik als hertenwei. Het heeft reeds een woonbestemming.

Binnen het plangebied is geen oppervlaktewater aanwezig. Ten westen van het woonperceel Peelkant 15 ligt een slootje.

De huidige verharde oppervlakken binnen het plangebied zijn enkel toe te delen aan het stalletje. Het overige deel van het perceel is onverhard (gras). Er is momenteel geen aansluiting op het riool.

| Grootte plangebied:  | m2<br>ca. 1.170 |
|----------------------|-----------------|
| Onverhard oppervlak: | m2<br>ca. 1.145 |
| Verhard oppervlak:   | ca. 25 m2       |

Het plangebied is gelegen binnen bestaand stedelijk gebied. Binnen bestaand stedelijk gebied stimuleert het waterschap het afkoppelen van de hemelwaterafvoer. Het plangebied is niet gelegen nabij een grondwaterbeschermingsgebied of waterwingebied.

### Waterbergingsopgave toekomstige situatie

Het planvoornemen gaat uit van een bestemmingsplanherziening, waarbij een bouwvlak voor twee halfvrijstaande woningen wordt toegevoegd.

Grootte plangebied: ca. 1.170 m2 Onverhard oppervlak: ca. 1.170 m2 Verhard oppervlak (beb.opp. + 200 m2 verharding per woning): ca. 1.000 m2

De toename van het verhard oppervlak bedraagt daarmee ca. 975 m². Een duurzame wijze van de hemelwater afwikkeling is binnen het plangebied noodzakelijk.

### Hemelwater

Het afstromend hemelwater van het extra verhard oppervlak zal door middel van infiltratievoorzieningen op het eigen perceel worden geïnfiltreerd. Het hemelwater van de nieuwe woningen zal zoveel mogelijk afgekoppeld worden. De daaraan gekoppelde verharde oppervlakte bedraagt circa 500 m² per woning.

Conform de waterschapgegevens wordt in de gemeente Sint Anthonis een bergingseis van 60 mm/m 2 /uur gehanteerd. Hiermee wordt de benodigde berging ca. 0,06*975= ca. 59m3 . Hierin zal op eigen terrein worden voorzien door middel van infiltratiekratten van voldoende capaciteit op beide percelen.

Het hemelwater afkomstig van de nieuwe woningen wordt per individueel perceel opgevangen en duurzaam verwerkt. Hiertoe dient bij de woningen een infiltratievoorziening voor het regenwater afkomstig van al de verharde (bebouwde) oppervlakken te worden gerealiseerd. Hierbij kan gedacht worden aan voorzieningen in de vorm van een kunstmatig infiltratie systeem of een (droge) infiltratie bekken. De bodem van deze voorziening dient bij voorkeur uit goed waterdoorlatende of poreuze materialen uitgevoerd te worden.

#### Afvalwater

Het afvalwater wordt geloosd op de onder de Peelkant aanwezige riolering. De capaciteit van deze riolering is voldoende groot om ook in de toekomstige situatie al het afvalwater vanuit het plangebied te verwerken.

#### Grondwater

Het planvoornemen heeft geen invloed op de grondwaterstand en de maaiveldhoogte.

#### Bouwmaterialen

Uit zorg voor een goede kwaliteit van het grond- en oppervlaktewater wordt bij de bouw afgezien van het gebruik van uitlogende bouwmaterialen (zoals zink en koper) in daken, gevels, verhardingen en regenwatervoorzieningen zoals goten en leidingen.

#### Vergunningen

In deze waterparagraaf is de waterbergingsopgave van het plangebied bepaald en ingevuld met een passend ontwerp voor hemelwater, grondwater en afvalwater.

Eventueel benodigde vergunningen worden niet met deze waterparagraaf geregeld en zullen via daarvoor bedoelde procedures verkregen worden.

### <span id="page-25-0"></span>**5.13Archeologie en cultuurhistorie**

#### 5.13.1 Archeologie

Bij de opstelling en de uitvoering van ruimtelijke plannen moet rekening gehouden worden met bekende archeologische waarden. Het uitgangspunt hierbij is dat het archeologisch erfgoed moet worden beschermd op de plaats waar het wordt aangetroffen. Gezien dit uitgangspunt mogen bekende archeologische monumenten niet aangetast worden en moet in geval van voorgenomen ruimtelijke ontwikkelingen in gebieden met een hoge of middelhoge archeologische verwachtingswaarde een archeologisch onderzoek worden uitgevoerd.

De Gemeente Sint Anthonis heeft op 28 januari 2013 de nota Archeologiebeleid en Beleidskaart vastgesteld. Conform deze Archeologische beleidskaart is het plangebied gelegen binnen een gebied met een hoge archeologische verwachtingswaarde (waarde 2). Dergelijke gebieden kennen op basis van het bijbehorende archeologiebeleid een onderzoeksplicht als ingrijpende bouwwerkzaamheden of andere werkzaamheden en/of werken zijn voorzien, die een oppervlakte van 250 m2 en een diepte in de bodem van 50 cm te boven gaan. Een dergelijke oppervlakte wordt op dit moment niet verwacht.

Wel blijft op het perceel de dubbelbestemming 'Waarde – Archeologie 2' van toepassing. Deze wordt overgenomen in dit bestemmingsplan.

#### 5.13.2 Cultuurhistorie

Uit de Cultuurhistorische Waardenkaart van de Provincie Noord-Brabant blijkt dat in de omgeving van het plangebied geen vormen van cultuurhistorie te vinden zijn. Het planvoornemen kan zodoende dan ook geen negatieve invloed uitoefenen op dit aspect.

### <span id="page-26-0"></span>**5.14Flora en fauna**

#### 5.14.1 Wet natuurbescherming

Op 1 januari 2017 is de Wet natuurbescherming (Wnb) in werking getreden. Daarmee is de integratie van de Natuurbeschermingswet (Nbw), de Flora- en faunawet (Ffw) en de Boswet een feit. In de Wnb is zowel de gebiedsbescherming als de soortenbescherming geregeld. Bij gebiedsbescherming gaat het om aangewezen natuurgebieden en bij soortenbescherming gaat het om de bescherming van vogels en andere diersoorten en planten.

#### 5.14.2 Gebiedsbescherming

In het kader van de gebiedsbescherming moet getoetst worden in hoeverre het planvoornemen significante effecten heeft op natuurgebieden in de omgeving. In ieder geval moet daarbij gekeken worden naar de effecten op het Natuurnetwerk Nederland (NNN) en Natura 2000-gebieden.

De provincie (Gedeputeerde Staten) draagt zorg voor de totstandkoming en instandhouding van het NNN. De NNN-gebieden worden aangewezen en begrensd in de omgevingsverordeningen, als Natuurnetwerk Brabant (NNB). Het plangebied is niet gelegen in dit NNB.

Ten behoeve van de bestemmingsplanwijziging op het perceel aan de Peelkant 15 te Sint Anthonis heeft Econsultancy onderzoek verricht naar de stikstofdepositie op de omliggende Natura 2000-gebieden. De initiatiefnemer is voornemens twee halfvrijstaande woningen te realiseren. Zowel de aanleg- als de gebruiksfase van het plan kunnen negatieve gevolgen hebben voor stikstofgevoelige habitattypen binnen omliggende beschermde natuurgebieden.

De bescherming van de Natura 2000-gebieden is geregeld in de Wet natuurbescherming. In zowel de Habitat- als de Vogelrichtlijn zijn de gebieden opgenomen welke als Natura 2000 gebied worden aangemerkt. Ten behoeve van de instandhouding van de natuurgebieden dienen negatieve effecten te worden uitgesloten, waardoor onder andere onderzoek plaats dient te vinden naar de stikstofdepositie op Natura 2000-gebieden. Het beoogde plan mag geen negatieve effecten veroorzaken op de omliggende Natura 2000-gebieden. Met het programma Aerius Calculator wordt de depositie van stikstofverbindingen in de vorm van ammoniak (NH3) en stikstofoxiden (NOx) op het oppervlak van de omliggende Natura 2000 gebieden inzichtelijk gemaakt. Bij een projecteffect van 0,00 mol/ha/jaar zorgt het beoogde plan niet voor een significante toename in stikstofdepositie en worden negatieve effecten uitgesloten. Wanneer het projecteffect hoger is dan 0,00 mol/ha/jaar dient een vergunning te worden aangevraagd en is nader aanvullend onderzoek noodzakelijk. De vergunning kan alleen worden verleend indien de zekerheid is verkregen dat de natuurlijke kenmerken van het Natura 2000-gebied niet worden aangetast.

De relevante emissies van stikstofoxiden (NOx) en ammoniak (NH3) tijdens de aanlegfase vinden plaats door de verkeersbewegingen ten behoeve van de aanvoer van materialen en de inzet van mobiele werktuigen tijdens de constructie ten behoeve van de realisatie van het plan. De relevante emissies tijdens de gebruiksfase vinden plaats door de verkeersbewegingen van en naar het plan.

De berekening van het projecteffect van de beoogde situatie met peiljaar 2020 is verricht met behulp van het programma Aerius Calculator (versie 27 augustus 2019).

Het projecteffect op de Natura 2000-gebieden is kleiner dan of gelijk aan 0,00 mol/ha/jaar. Bij een dergelijke projecteffect zal het beoogde plan niet voor een significante toename in stikstofdepositie zorgen en kunnen negatieve effecten worden uitgesloten. Op basis van het onderzoek blijkt dat er geen ontheffing benodigd is voor het aspect stikstof.

Het rapport 'Onderzoek stikstofdepositie Peelkant 15 te Sint Anthonis' is als bijlage 3. bij deze toelichting beschikbaar.

#### 5.14.3 Soortenbescherming

In verband met de uitvoerbaarheid van ruimtelijke ontwikkelingen dient rekening te worden gehouden met soortenbescherming en dan met name de aanwezigheid van beschermde soorten in het plangebied. Er mogen geen mogelijkheden worden geboden voor ruimtelijke ontwikkelingen waarvan op voorhand redelijkerwijs kan worden ingezien dat in het kader van de Wnb geen ontheffing zal worden verleend.

Het planvoornemen voorziet in de bouw van twee halfvrijstaande woningen op een bestaand woonperceel in de bebouwde kom van Sint Anthonis. Op dit moment in het deel in gebruik als hertenwei en tuin/erf bij de bestaande woning. Gelet op de ligging binnen een bestaand woongebied en het huidige gebruik is de veronderstelling gerechtvaardigd dat binnen het plangebied geen sprake zal zijn van de aanwezigheid van beschermede soorten. Uiteraard zal bij de bouw van de woningen de algemene zorgplicht uit de Wnb in acht worden genomen.

### <span id="page-27-0"></span>**5.15Duurzaamheid**

Duurzame ontwikkeling is te zien als een ontwikkelingsproces, waarbij gestreefd wordt naar het tot stand brengen van een duurzame samenleving. Dit gebeurt door in alle stadia van een planproces kansen en mogelijkheden te benutten voor het realiseren van een hoge ruimtelijke kwaliteit in combinatie met een zo laag mogelijke milieubelasting, en deze in de tijd weten te handhaven, zodat ook toekomstige generaties daarin delen. Ook de gemeente Sint Anthonis heeft in haar beleidsdoelstellingen duurzaamheid opgenomen en wenst deze structureel in ontwikkelingsplannen op te nemen.

Met het planvoornemen wordt nauw aangesloten bij voorgaande uitgangspunt. Er is geen sprake van onnodig nieuw ruimtebeslag. Het planvoornemen wordt op een bestaand woonperceel gerealiseerd. Daarnaast zal bij de realisering van de nieuwe woningen en de herinrichting van het perceel zoveel mogelijk gebruikt worden gemaakt van duurzame materialen en technieken.

# <span id="page-28-0"></span>**6 Economische aspecten**

#### 6.1.1 Kostenverhaal

Door de gemeente Sint Anthonis wordt met de initiatiefnemer een anterieure overeenkomst afgesloten. In deze overeenkomst (Wro, afdeling 6.4) worden onder meer afspraken gemaakt over vergoeding van de ambtelijke kosten en afwenteling van planschade.

De kosten van de daadwerkelijke uitvoering van het planvoornemen worden door de initiatiefnemer gedragen. Voor de gemeente Sint Anthonis zijn aan het planvoornemen verder geen kosten verbonden.

#### 6.1.2 Planschade

Op grond van artikel 6.1 Wro kennen Burgemeester en wethouders degene die in de vorm van een inkomensderving of een vermindering van de waarde van een onroerende zaak schade lijdt of zal lijden ten gevolge van onder meer een wijziging van het bestemmingsplan, op aanvraag een tegemoetkoming in die schade toe. Daarbij geldt dat het moet gaan om schade die redelijkerwijs niet voor rekening van de aanvrager behoort te blijven en die niet reeds voldoende anderszins is verzekerd.

Naar verwachting zal in onderhavig geval geen sprake zijn van planschade. Mocht toch sprake zijn van planschade, dan komt deze op basis van een te sluiten planschadeovereenkomst voor rekening van de initiatiefnemer.

Op basis van de motiveringen in de voorgaande paragrafen mag geconcludeerd worden dat het planvoornemen economisch haalbaar is en niet leidt tot extra kosten voor de gemeente Sint Anthonis.

# <span id="page-29-0"></span>**7 Juridische verantwoording**

# <span id="page-29-1"></span>**7.1 Algemeen**

Op basis van de Wet ruimtelijke ordening, bepaalt een drietal zaken de opzet en inrichting van de planregels, te weten:

- de digitale raadpleegbaarheid;
- de Standaard Vergelijkbare Bestemmingsplannen 2012 (SVBP2012);
- de Woningwet.

De structuur van het plan is zodanig dat de verbeelding de primaire informatie geeft over waar en hoe gebouwd mag worden. Bij het raadplegen van het bestemmingsplan dient dan ook eerst naar de verbeelding gekeken te worden. Vervolgens kan in de regels teruggelezen worden welk gebruik en welke bouwmogelijkheden zijn toegestaan.

# <span id="page-29-2"></span>**7.2 Toelichting op de verbeelding**

Op de verbeelding zijn aangegeven:

- de grens van het plangebied;
- de bestemmingen van de in het plangebied gelegen gronden: 'Tuin' en 'Wonen';
- de dubbelbestemming 'Waarde Archeologie 2';
- de aanduiding 'bouwvlak';
- de aanduiding 'twee-aaneen';
- de maatvoeringen 'maximum aantal wooneenheden' en 'maximum goothoogte (m), maximum bouwhoogte (m)'.

Door middel van de aanduiding 'maximum aantal wooneenheden' wordt vastgelegd dat binnen het bouwvlak maximaal twee woningen zijn toegestaan.

### <span id="page-29-3"></span>**7.3 Toelichting op de regels**

De regels zijn conform de SVBP2012 als volgt opgebouwd:

- 1. inleidende regels;
- 2. bestemmingsregels;
- 3. algemene regels;
- 4. overgangs- en slotregels.

De van toepassing zijnde regels zijn zoveel als mogelijk overgenomen van de bestemmingsregeling uit het bestemmingsplan 'Kern Sint Anthonis'.

### <span id="page-29-4"></span>**7.4 Handhaafbaarheid**

### Regeling in bestemmingsplan Kern Sint Anthonis

De bestemmingsregeling van onderhavig plan is afgestemd op de bestemmingsregeling uit het geldende bestemmingsplan 'Kern Sint Anthonis". Bij het opstellen van de regels voor dit bestemmingsplan 'Kern Sint Anthonis' is reeds de nodige aandacht besteed aan de handhaafbaarheid daarvan. Door voor het plangebied aan te sluiten bij deze regels, wordt de handhaafbaarheid van de regeling voldoende gewaarborgd.

Op basis van voorgaande mag geconcludeerd worden dat de handhaafbaarheid van de toekomstige situatie binnen het plangebied afdoende gewaarborgd is.

# <span id="page-30-0"></span>**8 Procedure**

### <span id="page-30-1"></span>**8.1 De te volgen procedure**

Het bestemmingsplan doorloopt de volgende procedure.

- ➢ Ontwerp:
publicatie en terinzagelegging overeenkomstig afdeling 3.4 Awb en Wro. Een ieder kan gedurende deze terinzagelegging een zienswijze indienen bij de gemeenteraad

- ➢ Vaststelling:
vaststelling door de Raad mogelijkheid reactieve aanwijzing publicatie en terinzagelegging vastgesteld bestemmingsplan gedurende de beroepstermijn

- ➢ Inwerkingtreding:
na afloop van de beroepstermijn (tenzij binnen de beroepstermijn een verzoek om voorlopige voorziening wordt gedaan)

➢ Beroep: beroep bij de Afdeling bestuursrechtspraak van de Raad van State

### <span id="page-30-2"></span>**8.2 Vooroverleg**

Artikel 3.1.1 Besluit ruimtelijke ordening (Bro) bepaalt dat burgemeester en wethouders bij de voorbereiding van een bestemmingsplan, waar nodig, overleg plegen met andere betrokken overheden en overheidsdiensten, zoals naburige gemeenten, het waterschap, en de diensten van het Rijk en de provincie. De bedoeling van dit vooroverleg is voornamelijk om de opstellers van het plan tijdig de mogelijkheid te geven het plan desgewenst aan opmerkingen van andere overheden aan te passen.

Het vooroverleg heeft geen aanleiding gegeven het bestemmingsplan aan te passen.

### <span id="page-30-3"></span>**8.3 Omgevingsdialoog**

De initiatiefnemer heeft voordat het concept ontwerp bestemmingsplan werd aangeleverd bij de gemeente, alle omwonenden op de hoogte gesteld van het voornemen op deze locatie woningen te willen realiseren.

De algemene reactie is dat men graag wil weten wat er precies gebouwd gaat worden. Aangezien initiatiefnemer de woningen niet zelf gaat bouwen, maar de kavels voor zelfbouw wil verkopen, is er op dit moment nog geen concreet bouwplan voorhanden. Eventuele hoogbouw zou in ieder geval tot bezwaar leiden bij omwonenden.

Vanwege corona is verder geen fysieke dialoog aangegaan. Daarom zijn de direct omwonenden per brief op de hoogte gesteld (zie bijlage 4). Hierbij is een afdruk van de verbeelding toegevoegd.

Hieruit blijkt dat van hoogbouw of gestapelde woningen geen sprake is. In dit bestemmingsplan wordt geborgd dat er niet meer dan twee halfvrijstaande woningen, bestaande uit één bouwlaag met kap, op gepaste afstand van de bestaande woningen mogen worden gebouwd. Het toekomstige gebruik als woonperceel is passend binnen deze woonbuurt. De bestaande groenstrook aan de oostzijde van het plangebied blijft behouden als buffer tussen de nieuwe woningen en de bestaande woningen aan de Randweg. Hiermee wordt de invloed van het planvoornemen op de bestaande omliggende woonpercelen zoveel mogelijk beperkt.

### <span id="page-31-0"></span>**8.4 Zienswijzen**

Het ontwerpbestemmingsplan 'Sint Anthonis, Peelkant 13A en 13B' heeft vanaf 15 september t/m 26 oktober 2020 voor een ieder ter inzage gelegen. Het ontwerpbestemmingsplan was digitaal te zien op www.ruimtelijkeplannen.nl; analoog lag deze documenten in het gemeentehuis van Sint Anthonis. Gelijktijdig lag ook het ontwerpbesluit voor de ontheffing hogere grenswaarden Wet geluidshinder ter inzage.

Er zijn geen zienswijzen ingediend tegen het ontwerpbestemmingsplan en de ontheffing hogere grenswaarden. Er is dan ook geen aanleiding het plan aan te passen.