# **BESTEMMINGSPLAN** "Looistraat 45B en 45C"

NL.IMRO.0252.HebpLooistr45B45C-VA01

Vastgesteld

| Document:  | Bestemmingsplan "Looistraat 45B en 45C"                             |  |  |
|------------|---------------------------------------------------------------------|--|--|
| IDN:       | NL.IMRO.0252.HebpLooistr45B45C-VA01                                 |  |  |
| Status:    | Vastgesteld                                                         |  |  |
| Datum:     | 11 maart 2021                                                       |  |  |
| Aanvrager: | Familie F.A.P.M. Paau en familie W.P.M. Paau                        |  |  |
| Auteur:    | De heer ing. P.W.M. van de Ligt<br>Mevrouw Ing. N.A.H van den Ekker |  |  |

Bureau Leefomgeving Schoolstraat 7 5961 EE HORST 077 – 208 60 99 contact@bureauleefomgeving.nl www.bureauleefomgeving.nl

| 1.  | INLEIDING3                                     |  |
|-----|------------------------------------------------|--|
| 1.1 | Aanleiding en doel van het bestemmingsplan 3   |  |
| 1.2 | Ligging van het plangebied4                    |  |
| 1.3 | Vigerend bestemmingsplan4                      |  |
| 2.  | HUIDIGE SITUATIE6                              |  |
| 3.  | BEOOGDE SITUATIE7                              |  |
| 3.1 | Uitgangspunten en doelstellingen van het plan7 |  |
| 3.2 | Beschrijving plan7                             |  |
| 4.  | BELEIDSKADER9                                  |  |
| 4.1 | Rijksbeleid9                                   |  |
| 4.2 | Provinciaal beleid10                           |  |
| 4.3 | Gemeentelijk beleid13                          |  |
| 5.  | RANDVOORWAARDEN / RESULTATEN ONDERZOEKEN 16    |  |
| 5.1 | Milieuaspecten16                               |  |
| 5.2 | Kabels en leidingen25                          |  |
| 5.3 | Natuur25                                       |  |
| 5.4 | Waterhuishouding28                             |  |
| 5.5 | Archeologie en cultuurhistorie30               |  |
| 5.6 | Verkeer en parkeren32                          |  |
| 6.  | JURIDISCHE ASPECTEN 34                         |  |
| 6.1 | Toelichting op de verbeelding34                |  |
| 6.2 | Toelichting op de planregels34                 |  |
| 7.  | UITVOERBAARHEID 36                             |  |
| 7.1 | Economische uitvoerbaarheid36                  |  |
| 7.2 | Maatschappelijke uitvoerbaarheid36             |  |
| 8.  | PROCEDURE 37                                   |  |

### **BIJLAGEN**

Bijlage 1: AERIUS berekening Bijlage 2: Watertoets Bijlage 3: Selectiebesluit

Separate bijlagen:

- Verkennend bodemonderzoek (Aeres Milieu)
- Akoestisch onderzoek wegverkeerslawaai (K+)
- Flora- en fauna-inspectie (Faunaconsult)
- Archeologisch onderzoek (Aeres Milieu)

# <span id="page-4-0"></span>**1. INLEIDING**

# <span id="page-4-1"></span>**1.1 Aanleiding en doel van het bestemmingsplan**

Bij de gemeente Heumen is door de families F.A.P.M. Paau en W.P.M. Paau een verzoek ingediend voor het oprichten van twee woningen aan de Looistraat in de bebouwde kom van Heumen, op hun percelen kadastraal bekend als gemeente Heumen, sectie C, nummers 2016, 2017, 2616 en 2617.

Betreffende percelen maken onderdeel uit van het bebouwingslint dat aan de Looistraat is gelegen. Als laatste stedenbouwkundige 'gat' in dit bebouwingslint worden betreffende percelen omringd door woningen; de percelen zijn daarbij gelegen tussen de woningen Looistraat 45a en 47. Ter afronding van het bebouwingslint leent de locatie zich uitstekend voor de oprichting van twee woningen.

Afbeelding 1. Ligging plangebied met de locatie rood omcirkeld

Het oprichten van twee woningen op deze locatie past echter niet binnen het vigerende bestemmingsplan "Buitengebied Heumen 2009". Voor de locatie geldt de bestemming 'Agrarisch'. Het is niet toegestaan de als zodanig bestemde gronden te gebruiken voor woondoeleinden, laat staan er enige vorm van bebouwing op te richten.

Vanwege het afronden van het bebouwingslint van de Looistraat heeft de gemeente in principe medewerking verleend aan het verzoek om ter plaatse twee woningen op te richten.

Om de nieuwe woningen in een passend juridisch-planologisch kader vast te leggen is voorliggend bestemmingsplan, in het kader van de Wet ruimtelijke ordening (Wro), opgesteld. Door middel van dit bestemmingsplan wordt de bestemming 'Agrarisch' gewijzigd naar 'Wonen'. Ook worden aan de betreffende locatie twee bouwrechten toegekend, waardoor de bouw- en gebruiksmogelijkheden voor de gewenste woningen ontstaan.

# <span id="page-5-0"></span>**1.2 Ligging van het plangebied**

De locatie (in het vervolg aangeduid als "plangebied") is gelegen aan de Looistraat in de bebouwde kom van Heumen. Het plangebied staat kadastraal bekend als gemeente Heumen, sectie C, nummers 2016, 2017, 2616 en 2617. De totale oppervlakte van deze percelen en dus het plangebied bedraagt circa 1.900 m2 .

Het plangebied maakt onderdeel uit van het bebouwingslint van de Looistraat. Aan zowel de noord- als de zuidzijde grenst het plangebied aan woningen (respectievelijk Looistraat 47 en 45a). Ook aan de overzijde van de Looistraat bevinden zich woningen. Aan de westelijke zijde grenst het plangebied aan het agrarische en onbebouwde buitengebied, welke verder in westelijke richting ruimtelijk wordt begrensd door de snelweg A73, die op een afstand van circa 250 meter van het plangebied ligt.

Ten noordoosten van het plangebied, aan de overzijde van de Looistraat, heeft de laatste uitbreiding van Heumen plaatsgevonden, zijnde de uitbreidingswijk "Heumen III". Sinds 2013 zijn in deze uitbreidingswijk circa 90 woningen gerealiseerd.

Afbeelding 2. Luchtfoto van de Looistraat met het plangebied rood omlijnd

Thans is het plangebied zelf onbebouwd en in gebruik als weiland. Tevens vindt er in beperkte mate opslag plaats in de buitenlucht door een stucadoorsbedrijf.

# <span id="page-5-1"></span>**1.3 Vigerend bestemmingsplan**

De locatie maakt onderdeel uit van het bestemmingsplan "Buitengebied Heumen 2009" (vastgesteld d.d. 16 december 2010) en is bestemd als 'Agrarisch'. Daarnaast geldt voor de locatie de dubbelbestemming 'Waarde – Archeologische verwachting 1'.

De gronden aangewezen als 'Agrarisch' zijn bestemd voor de uitoefening van een agrarisch bedrijf, behoud en herstel van landschappelijke beplanting, extensief recreatief medegebruik, kamperen bij de boer en voorzieningen voor de waterhuishouding. Aangezien er ter plaatse geen sprake is van de aanwezigheid van een bouwvlak is het oprichten van (agrarische) bebouwing niet toegestaan.

Voor de gronden met de dubbelbestemming 'Waarde – Archeologische verwachting 1' zijn, behalve voor de andere daar voorkomende bestemmingen, mede bestemd voor doeleinden ter bescherming en veiligstelling van de archeologische waarden.

Afbeelding 3. Uitsnede verbeelding vigerend bestemmingsplan met het plangebied rood omlijnd

Het is niet mogelijk binnen het plangebied op basis van het vigerende bestemmingsplan twee nieuwe woningen te realiseren omdat er a) sprake is van een functionele strijdigheid (bestemd als 'Agrarisch' in plaats van 'Wonen') en b) bouwmogelijkheden ontbreken (geen sprake van de aanwezigheid van een bouwrecht c.q. bouwvlak).

# <span id="page-7-0"></span>**2. HUIDIGE SITUATIE**

Het plangebied is gelegen in de bebouwde kom van Heumen, aan de Looistraat. De kern Heumen maakt onderdeel uit van de gemeente Heumen, welke is gelegen in het zuidoosten van Gelderland. Circa 1.700 inwoners bevolken de kern. De kern ligt ingesloten tussen de kernen Malden en Molenhoek in het oosten, de kern Overasselt in het westen en de rivier de Maas in het zuiden. Heumen ligt daarnaast in de oksel van de snelweg A73 en de N271.

De ruimtelijke structuur van het dorp wordt bepaald door de kruisende lijnen van de Dorpsstraat/Boomgaard en de Oude Boterdijk. De historische bebouwing bevindt zich langs deze wegen. Aan de Dorpsstraat is het hart van het dorp te vinden met de twee kerken aan een ruim plein. De latere planmatige uitbreidingen hebben met name ten noorden van de Dorpsstraat/Boomgaard plaatsgevonden. Kenmerkend voor het dorp zijn de mooie bomenlanen en de kleine stegen en paadjes tussen de verschillende wegen.

De Looistraat is een zijstraat van de Dorpsstraat en loopt in noordelijke richting, tot onder de N271 door, naar het buitengebied van Heumen. In het buitengebied gaat de Looistraat over in de Burchtselaan. De Looistraat/Burchtselaan verbindt de kern van Heumen met Nijmegen-Dukenburg.

Afbeelding 4. Impressie Looistraat Afbeelding 5. Nieuwe woningen aan de Looistraat

De Looistraat kenmerkt zich in de bebouwde kom als een langgerekt bebouwingslint, gelegen aan weerszijden van de straat. Ook is de lokale basisschool aan de Looistraat gelegen. Her en der zijn kleine groenvoorzieningen gerealiseerd.

Nabij de Dorpsstraat/Boomgaard bestaan de woningen in het bebouwingslint van de Looistraat uit twee-onder-eenkapwoningen. Meer richting het noorden, richting het buitengebied, verandert de woningtypologie naar vrijstaande woningen, waarbij enkele woningen voormalige boerderijen betreffen. Van agrarische activiteiten in deze boerderijen is echter allang geen sprake meer.

Afbeelding 6. en 7. Impressie plangebied

# <span id="page-8-0"></span>**3. BEOOGDE SITUATIE**

## <span id="page-8-1"></span>**3.1 Uitgangspunten en doelstellingen van het plan**

De doelstelling van dit bestemmingsplan is gericht op het planologisch mogelijk maken om twee nieuwe woningen met bijgebouwen op te richten op de locatie Looistraat ong., op de percelen kadastraal bekend als gemeente Heumen, sectie C, nummers 2016, 2017, 2616, 2617.

Bij de opstelling van dit bestemmingsplan zijn de volgende uitgangspunten leidend geweest:

- Het bestemmingsplan dient een adequate en duidelijke regeling te bevatten voor de realisatie van twee nieuwe woningen binnen het plangebied. De bestemming 'Agrarisch' dient daarvoor te worden gewijzigd in de bestemming 'Wonen';
- Aan het plangebied dient een bouwvlak te worden toegekend om de bouw van twee woningen mogelijk te maken, waarbij de voorste bouwvlakgrens trapsgewijs, exact tussen de denkbeeldig doorgetrokken voorgevelrooilijnen van naastgelegen woningen Looistraat 45a en 47, is voorzien;
- Er mogen uitsluitend twee vrijstaande woningen worden gerealiseerd;
- Ten behoeve van de uniformiteit van bestemmingsplannen binnen de gemeente Heumen dient het onderhavige bestemmingsplan qua systematiek aan te sluiten bij het bestemmingsplan "Kernen Heumen, Overasselt, Nederasselt en Molenhoek" zoals dat thans voor de bebouwde kom van Heumen geldt.

De uitgangspunten hebben geleid tot een bestemmingsplan waarin het plangebied niet langer bestemd is als 'Agrarisch' maar als 'Tuin' en 'Wonen'. Ook is een bouwvlak toegekend aan het plangebied zodat de bouw van twee woningen met bijgebouwen mogelijk wordt.

# <span id="page-8-2"></span>**3.2 Beschrijving plan**

Initiatiefnemers wensen twee nieuwe woningen op te richten aan Looistraat in Heumen. De nieuwe woningen betreffen vrijstaande woningen en zijn beoogd tussen de woningen Looistraat 45a en 47.

Alhoewel nog geen exacte bouwtekeningen voor de beide woningen beschikbaar zijn, is wel een massastudie verricht naar de best passende vorm van beide woningen. De woningen zijn daarbij voorzien minimaal 7,5 meter van de weg af.

Het betreffen woningen van één tot anderhalve bouwlaag hoog (goothoogte op maximaal 6 meter), afgewerkt met een hoge kap tot een maximale bouwhoogte van 10 meter. Qua typologie sluiten deze woningen aan op de woningen welke in de directe omgeving reeds zijn gelegen.

Om een goede welstandelijke inpassing te garanderen wordt in het kader van de uiteindelijke omgevingsvergunningaanvraag het bouwplan getoetst door de commissie ruimtelijke kwaliteit zodat de op te richten qua vorm, geleding als gevel (uitstraling) passend is in het heersende straatbeeld en de woningen ook kwalitatief passen in de omgeving.

Afbeelding 8. Impressie massa van de twee nieuwe woningen, aanzicht vanaf Looistraat

Qua maatvoering is ten eerste aangesloten bij de gemeentelijke standaarden. Daarnaast komt deze maatvoering overeen met bestaande woningen in de directe omgeving. De locatie sluit aan bij op het bebouwingslint aan de Looistraat en vult als het ware een 'gat' in het bebouwingslint. In de omgeving van het plangebied overheerst de woonfunctie en de woningen bestaan uit zowel vrijstaande, halfvrijstaande als aaneengebouwde woningen. In zowel noordelijke, oostelijke en westelijke richting zijn woningen gelegen. De beoogde woningen passen dan ook goed in de omgeving.

# <span id="page-10-0"></span>**4. BELEIDSKADER**

# <span id="page-10-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) door de Rijksoverheid vastgesteld ter vervanging van de Nota Ruimte (2004). In de SVIR staan de nationale plannen voor ruimte en mobiliteit.

Nederland concurrerend, bereikbaar, leefbaar en veilig. Daar streeft het Rijk naar met een krachtige aanpak die ruimte geeft aan regionaal maatwerk, de gebruiker voorop zet, investeringen scherp prioriteert en ruimtelijke ontwikkelingen en infrastructuur met elkaar verbindt. Dit doet het Rijk samen met andere overheden en met een Europese en mondiale blik. Bij deze aanpak hanteert het Rijk een filosofie die uitgaat van vertrouwen, heldere verantwoordelijkheden, eenvoudige regels en een selectieve Rijksbetrokkenheid. Zo ontstaat er ruimte voor maatwerk en ontwikkelingen van burgers en bedrijven.

In deze structuurvisie schetst het Rijk ambities voor Nederland in 2040: een visie hoe Nederland er in 2040 voor moet staan. Uitgaande van de verantwoordelijkheden van het Rijk zijn de ambities uitgewerkt in Rijksdoelen tot 2028 en is aangegeven welke nationale belangen daarbij aan de orde zijn. Deze tijdshorizon is gesteld omdat in de loop van de tijd nieuwe ontwikkelingen en opgaven kunnen vragen om bijstelling van de Rijksdoelen. Voor de ambities zijn Rijksinvesteringen slechts een van de instrumenten die worden ingezet. Ook kennis, bestuurlijke afspraken en kaders worden ingezet. De huidige financiële Rijkskaders (begroting) zijn randvoorwaardelijk voor de concrete invulling van die Rijksambities. Een actualisatie van het ruimtelijk en mobiliteitsbeleid is nodig om de nieuwe aanpak vorm te geven. De verschillende beleidsnota's op het gebied van ruimte en mobiliteit zijn gedateerd door nieuwe politieke accenten en veranderende (wereldwijde) omstandigheden zoals de economische crisis, klimaatverandering en toenemende regionale verschillen die onder andere ontstaan omdat groei, stagnatie en krimp gelijktijdig plaatsvinden. Deze structuurvisie geeft een nieuw, integraal kader voor het ruimtelijk en mobiliteitsbeleid op Rijksniveau en vormt de 'kapstok' voor bestaand en nieuw Rijksbeleid met ruimtelijke consequenties.

Het Rijk is verantwoordelijk voor een goed systeem van ruimtelijke ordening inclusief zorgvuldige, transparante ruimtelijke en infrastructurele besluiten. Dat betekent dat het systeem zo ingericht moet zijn dat integrale planvorming en besluitvorming op elk schaalniveau mogelijk is en dat bestaande en toekomstige belangen goed kunnen worden afgewogen. Gebruikswaarde, toekomstwaarde en belevingswaarde zijn hier onderdeel van. Het gaat dan zowel om belangen die conflicteren als belangen die elkaar versterken. Bij nieuwe ontwikkelingen, aanleg en herstructurering moet in elk geval aandacht zijn voor de gevolgen voor de waterhuishouding, het milieu en het cultureel erfgoed.

Deze aspecten zullen in paragraaf 5.4, respectievelijk paragraaf 5.1 en 5.5 aan de orde komen.

Onderhavig initiatief heeft geen invloed op de beschreven doelen die het Rijk nastreeft. Hiervoor is het initiatief te beperkt van omvang.

#### **4.1.2 Besluit algemene regels ruimtelijke ordening (Barro)**

De SVIR (zie hiervoor) bepaalt welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Met het Barro geeft het Rijk algemene regels voor bestemmingsplannen. Doel van dit besluit is bepaalde onderwerpen uit de SVIR te verwezenlijken.

Door middel van het Barro worden voor een aantal specifieke onderwerpen algemene regels gesteld ten behoeve van de verwerking in bestemmingsplannen. In het SVIR is aangegeven wat het nationale belang is van het stellen van regels voor deze onderwerpen. Het Barro stelt in eerste instantie regels voor het project Mainportontwikkeling Rotterdam, het kustfundament, grote rivieren, de Waddenzee en het waddengebied, defensie en erfgoederen van uitzonderlijke universele waarde. Op een later moment zal het besluit worden aangevuld met andere onderwerpen uit de SVIR.

De algemene regels in het Barro hebben vooral een conserverend/beschermend karakter waardoor geformuleerde nationale belangen niet belemmerd worden door ontwikkelingen die middels bestemmingsplannen mogelijk worden gemaakt. Voor een aantal onderwerpen geeft het Barro de opdracht dan wel de mogelijkheid aan provincies om bij provinciale verordening regels te stellen.

Met het oprichten van twee woningen worden geen van de genoemde belangen geschaad. In het plangebied is verder geen sprake van een gebiedsreservering voor de lange termijn. Kortom, de realisatie van twee woningen binnen het plangebied is niet in strijd met de beleidsregels zoals deze zijn opgenomen in het Barro.

#### **4.1.3 Ladder duurzame verstedelijking**

In de genoemde SVIR is de "Ladder voor duurzame verstedelijking" geïntroduceerd. De ladder ondersteunt gemeenten en provincies in vraaggerichte programmering van hun grondgebied, het voorkomen van overprogrammering en de keuzes die daaruit volgen. De ladder is juridisch vastgelegd in het Besluit ruimtelijke ontwikkeling (Bro).

Sinds invoering van de ladder is er veel jurisprudentie ontstaan en is er veel over geschreven. De ladder werd als te ingewikkeld ervaren en zorgde voor veel onderzoekskosten. Per 1 juli 2017 is de regeling daarom gewijzigd. De drie treden uit de oorspronkelijke tekst worden losgelaten en vervangen door de volgende tekst:

*"De toelichting van een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan de voorgenomen stedelijke ontwikkeling. Indien blijkt dat de stedelijke ontwikkeling niet binnen het bestaand stedelijk gebied kan worden voorzien, bevat de toelichting een motivering daarvan en een beschrijving van de mogelijkheid om in die behoefte te voorzien op de gekozen locatie buiten het bestaand stedelijk gebied."*

De Afdeling is in een eerdere zaak van oordeel geweest dat een aantal van 11 toe te voegen woningen in de bebouwde kom, een ontwikkeling is die niet voorziet in een woningbouwlocatie of een andere stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Artikel 3.1.6, tweede lid, van het Bro is dan ook niet van toepassing (ABRvS 16 september 2015, ECLI: NL: RVS:2015:2921, r.o. 4.3).

Gelet hierop kan zeker geconcludeerd worden dat het oprichten van twee woningen in de bebouwde kom van Heumen evenmin een stedelijke ontwikkeling betreft als bedoeld in artikel 1.1.1, eerste lid Bro. Er hoeft dan ook niet aan de ladder getoetst te worden.

# <span id="page-11-0"></span>**4.2 Provinciaal beleid**

#### **4.2.1 Omgevingsvisie Gaaf Gelderland**

In de Omgevingsvisie Gaaf Gelderland staan de hoofdlijnen van het provinciale beleid en ambities over thema's zoals ruimte, energie, klimaat, water, mobiliteit, economie, natuur en landbouw. De Omgevingsvisie is een 'plan' dat richting geeft (een gedeeld vergezicht) en ruimte biedt; geen plan met exacte antwoorden. De uitwerking van de Omgevingsvisie vindt plaats in sectorale of regionale programma's, waaronder de Regionale Energiestrategieën, Programma Mobiliteit, en Regionale Woonagenda's.

De doelstelling van de Omgevingsvisie Gaaf Gelderland is een gezond, veilig, schoon en welvarend Gelderland. Hierbij ligt de focus op duurzaamheid, verbondenheid en een krachtige economie. De Omgevingsvisie omschrijft de doelstelling als volgt:

- *Gezond*: een gezonde leefomgeving, schone en frisse lucht, een schoon milieu, een niet vervuilde bodem, voldoende schoon en veilig (drink)water, en de bescherming van flora en fauna;
- *Veilig*: voorbereid zijn op klimaatverandering, zoals hitte, droogte, bosbranden en overstromingen. En aandacht voor verkeersveiligheid en veilige bedrijvigheid;
- *Schoon*: het tegengaan van schadelijke uitstoot, afval en uitputting van grondstoffen. En het investeren in nieuwe, alternatieve vormen van energie;
- *Welvarend*: een dynamisch, duurzaam en aantrekkelijk woon-, werk- en ondernemersklimaat, goed bereikbaar en met een goed functionerende arbeidsmarkt en dito kennis- en onderwijsinstellingen.

Duurzaamheid, verbondenheid en een krachtige economie worden in onderlinge samenhang bekeken. Dit resulteert in ambities op het gebied van de energietransitie, klimaatadaptatie, circulaire economie, biodiversiteit, bereikbaarheid, vestigingsklimaat en de woon- en leefomgeving. Deze ambities zijn gerelateerd aan de kerntaken van de provincie. Elke ambitie kent zijn eigen doelstellingen en aanpak.

Sinds 2014 zijn vijf wettelijke verplichte planfiguren opgenomen in de Omgevingsvisie. Het gaat om ruimtelijk beleid, waterbeleid, milieubeleid, natuur- en landschapsbeleid, en verkeers- en vervoersbeleid.

Bij het ruimtelijke beleid is het provinciaal belang het vergroten van de ruimtelijke kwaliteit, het vergroten van klimaatbestendigheid en behoud van natuur- en landschappelijke kwaliteit. De kwantitatieve regionale opgave bij wonen is eveneens van provinciaal belang. Hiervoor zijn er provinciale kaders voor het terugdringen van leegstand en overcapaciteit in gemeentelijke plannen. Voor een zorgvuldige locatie-afweging op regionaal niveau wordt de ladder duurzame verstedelijking ingezet. Als juridische basis gebruikt de provincie de ladder voor duurzame verstedelijking die het Rijk heeft vastgelegd in het Besluit ruimtelijke ordening (Bro).

In paragraaf 4.1.3 is beoordeeld of het initiatief getoetst dient te worden aan de ladder duurzame verstedelijking. Doordat het gaat om het oprichten van twee woningen in de bebouwde kom is er geen sprake van een stedelijke ontwikkeling, derhalve dient niet aan de ladder duurzame verstedelijking getoetst te worden.

#### **4.2.2 Omgevingsverordening Gelderland**

De Omgevingsverordening vormt de juridische doorwerking in regels van het beleid uit de Omgevingsvisie. De verordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de verordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of om uitvoering te geven aan wettelijke verplichtingen. De Omgevingsverordening richt zich net zo breed als de Omgevingsvisie op de fysieke leefomgeving in de provincie Gelderland. Dit betekent dat vrijwel alle regels die betrekking hebben op de fysieke leefomgeving opgenomen zijn in de Omgevingsverordening. Het gaat hierbij om regels op het gebied van ruimtelijke ordening, milieu, water, verkeer en bodem.

In hoofdstuk 5 wordt ingegaan op de aspecten milieu, water, mobiliteit en bodem. Uit de beoordeling blijkt dat het initiatief geen nadelige effecten heeft op of ondervindt van deze aspecten.

#### **4.2.3 Woonagenda subregio Nijmegen en omstreken 2017 – 2027**

Gedeputeerde Staten heeft op 13 maart 2018 de regionale woonagenda voor de regio Nijmegen en omstreken vastgesteld. In deze regionale agenda zijn afspraken gemaakt over de toekomstige woonopgaven. De betrokken gemeenten zijn Berg en Dal, Beuningen, Druten, Heumen, Mook en Middelaar, Nijmegen en Wijchen. Met de regionale woonagenda gaan de betrokken gemeenten aan de slag met het bouwen van duurzame wijken en het verbeteren van de bestaande woningvoorraad.

Samen met alle woonpartners zijn drie ambities geïdentificeerd die de kern vormen van de visie. De ambities geven weer waar de subregio zich de komende jaren op gaat richten.

- *1. Beschikbaar en betaalbaar: snel én verantwoord inspelen op behoefte.*
De subregio heeft de ambitie om snel maar verantwoord gehoor te geven aan de actuele woningvraag. Dus mét oog voor de bestaande woningvoorraad, beschikbaarheid en betaalbaarheid voor de verschillende doelgroepen, duurzaamheidsdoelstellingen en flexibele mogelijkheden en door een passende woningmarktsturing nieuwe stijl.

- *2. Diversiteit versterken.*
De subregio wil woningen toe voegen waar aantoonbaar behoefte aan is, mét kwaliteit. Om te voorkomen dat in de subregio alleen maar 'meer van hetzelfde' komt wil de subregio dan ook kansen benutten om nieuwe woonmilieus en woonvormen te ontwikkelen, zodat de subregio een breed aanbod aan kwaliteit kan blijven aanbieden aan huidige en nieuwe inwoners. Daar hoort ook een flexibele woningvoorraad bij, die duurzaam kan meebewegen met de veranderende omstandigheden. Maar zeker ook een breder scala aan vernieuwende woonvormen en woonmilieus.

- *3. Op en top duurzaam en flexibel!*
De woningvoorraad kan alleen blijven voldoen aan de veranderende woonbehoeften als ze duurzamer en flexibeler wordt. Vanwege de omvang ervan moet de meeste aandacht uitgaan naar de kwalitatieve verbetering van de bestaande woningvoorraad. Zowel op het gebied van duurzaamheid (energiebesparing, alternatieve energieopwekking, klimaatadaptie) als op het gebied van aanpassingsmogelijkheden voor veranderende doelgroepen. Vanzelfsprekend kan nieuwbouw hier ook aanvullend een rol spelen. We (ver)bouwen woningen en wijken met het oog op de toekomst. We bouwen geen woningen die op termijn de opgave voor bijvoorbeeld levensloopbestendigheid en duurzaamheid vergroten. Als er een tekort is aan bepaalde soorten woningen of er een scheve verhouding bestaat tussen vraag en aanbod moet de woningvoorraad worden aangevuld door transformatie of nieuwbouw. Nieuwbouw is dus een aanvulling op de bestaande woningvoorraad en mag er niet mee gaan concurreren. Dit om te voorkomen dat de zwakkere delen van de bestaande woningvoorraad verloederen.

De subregio heeft een richtlijn vastgesteld, deze richtlijn is een indicatieve verdeling van het regionaal maximaal aantal te realiseren woningen in de periode 2017 tot 2027. Het is een houvast op grond van de meest recente spiegel van prognoses en kennis over de behoefte. In de volgende tabel is opgenomen hoeveel woningen per gemeente de komende jaren beoogd zijn.

| Gemeente          | Richtlijn 2017 tot 2027 |
|-------------------|-------------------------|
| Nijmegen          | 12.050                  |
| Beuningen         | 950                     |
| Berg en Dal       | 700                     |
| Mook en Middelaar | 350                     |
| Heumen            | 450                     |
| Wijchen           | 1.100                   |
| Druten            | 800                     |
| Totaal            | 16.400                  |

Tabel 1. Richtlijn voor woningbouw per gemeente voor de periode 2017-2027

De subregionale woonagenda geeft aan dat er gestuurd moet worden op het aanbod en de vraag, de veroudering van woningen, inspelen op het toevoegen van woningen in gewenste milieus en sturing op de woningmarkt nieuwe stijl.

Onderhavig initiatief betreft de toevoeging van twee woningen. Deze woningen worden in principe ook levensloopvriendelijk ingericht zodat de woningen ook geschikt zijn voor bewoning door ouderen. In de Woonagenda van de subregio Nijmegen en omstreken is opgenomen dat binnen de gemeente Heumen 450 woningen zijn beoogd. Het initiatief valt binnen de voorziene capaciteit voor woningbouw in de gemeente Heumen en is daarmee niet strijdig met de regionale woonagenda.

# <span id="page-14-0"></span>**4.3 Gemeentelijk beleid**

#### **4.3.1 Structuurvisie Heumen 2025**

De gemeenteraad heeft de Structuurvisie Heumen 2025 op 13 februari 2014 vastgesteld. De gemeente kiest voor een meer terughoudende rol waarin zij minder taken zelf gaat doen en meer een regierol op zich zal nemen. In deze visie wordt ten aanzien van de verschillende (gewenste) ruimtelijke ontwikkelingen een toekomstbeeld gegeven tot het jaar 2025. Hierbij worden onder andere wonen en werken, recreatie en toerisme, natuur en landschap, verkeer, cultuurhistorie en duurzaamheid belicht.

Het woningbouwprogramma wordt gestuurd op basis van de kwaliteiten van een locatie en de lokale behoefte. In de drie kleine kernen (Heumen, Overasselt en Nederasselt) ligt de nadruk op gefaseerde en kleinschalige uitbreidingen. Voor Malden geldt dat geen uitbreiding meer aan de orde is, maar alleen inbreiding. Deze inbreiding vindt plaats op percelen waar bebouwing al aanwezig is en waar mogelijkheden ontstaan voor functiewijzigingen.

Het plangebied is in de structuurvisie gelegen binnen het gebied 'Kleine kernen' (afbeelding 10). In de structuurvisie wordt verder per kern ingegaan op de positie binnen de gemeente en de regio en is vervolgens een ruimtelijke visie uiteengezet. Het gebied 'Kleine kernen' bestaat uit de dorpen Heumen, Overasselt en Nederasselt. De visie die de gemeente voor het gebied 'Kleine kernen' heeft is dan ook afgestemd op deze dorpen. Binnen het dorp Heumen is de visie gericht op:

- Toekomstige dorpsuitbreiding vindt plaats in Heumen-Noord. Na deze uitbreiding is het dorp 'af';
- Het gebied tussen het dorp en de A73 wordt landschappelijk recreatief ingezet voor het dorp;
- De relatie met de Maas wordt versterkt door het brengen van de Maas naar het dorp;
- Recreatieve en horecavoorzieningen worden gekoppeld aan het Kerkplein in relatie tot het brengen van de Maas naar het dorp;
- De Maasdijk in het dorp wordt voor langzaam verkeer meer toegankelijk gemaakt;
- Rondom het dorp wordt een padennetwerk gerealiseerd, mede ook richting de Maas;
- De toegankelijkheid vanuit het dorp naar het Heumensbos wordt verbeterd;
- Nieuwbouw is vooral gericht op eengezinswoningen voor gezinnen. Waar mogelijk worden (levensloopbestendige en betaalbare) meergezinswoningen gebouwd, met een eerste nadruk op jongeren.

Afbeelding 9. Uitsnede gebied kaart Structuurvisie Heumen 2025 met plangebied rood omcirkeld

Aan de Looistraat is sprake van een bebouwingslint met woningen gelegen aan weerszijde van de straat. Tussen de woningen aan de Looistraat 45a en 47 is nog een 'gat' in het bebouwingslint. Met onderhavig initiatief wordt invulling gegeven aan dit 'gat' en wordt het bebouwingslint afgerond. Door het oprichten van woningen op deze locatie is sprake van inbreiding. De woningen worden in principe levensloopvriendelijk ingericht zodat de woningen ook geschikt zijn voor bewoning door ouderen. Hiermee is het initiatief niet strijdig met de structuurvisie van de gemeente Heumen.

#### **4.3.2 Woonvisie gemeente Heumen**

De gemeente Heumen ziet de situatie op de woningmarkt veranderen. Veranderingen in wetgeving en in de samenleving hebben hun weerslag op de woningmarkt. De gemeente wil vanuit haar verantwoordelijkheid mee richting geven aan de gewenste ontwikkeling van de lokale woningmarkt. Dit doet de gemeente Heumen door middel van de Woonvisie 'Prettig wonen in een groene en landelijke gemeente; Gemeente Heumen, in samenwerking met haar partners' die de gemeente heeft vastgesteld in november 2017.

Kernvisie voor de gemeente Heumen is: prettig wonen in een groene en landelijke omgeving. Om dit te bereiken zijn vier ambities geformuleerd:

- 1. De gemeente Heumen wil een samenleving zijn waar mensen uit alle levensfasen en inkomensklassen de kans hebben om prettig te wonen.
- 2. Gemeente Heumen wordt gezien als koploper in de verduurzaming van de woningvoorraad.
- 3. Mensen met een zorg- of ondersteuningsbehoefte kunnen zo lang als mogelijk zelfstandig wonen.
- 4. De groene omgeving en de leefbare kernen maken onze gemeente een prettige plek om te wonen.

De gemeente hanteert bij nieuwbouwplannen de volgende algemene uitgangspunten:

- De gemeente geeft voorkeur aan transformatie van bestaande functies, boven nieuwbouw.
- Inbreidingsplannen krijgen de voorkeur boven uitbreidingsplannen. De gemeente kijkt eerst of er ruimte is binnen de bebouwde kom conform de Ladder voor Duurzame verstedelijking. Dit staat soms op gespannen voet met de wens om de waardevolle open ruimten in de kernen te handhaven.
- Woonontwikkelingen moeten de identiteit van de kernen versterken. Nieuwbouw moet zorgvuldig ingepast worden in de bestaande omgeving, vanwege de openheid en het groen in de gemeente.
- De behoefte per kern is het vertrekpunt voor de spreiding van woningbouw, en dus niet de beschikbare plancapaciteit.
- Nieuwbouw is energieneutraal. Hiervoor maken we anterieure afspraken met ontwikkelaars over de energieprestaties van nieuwbouwwoningen.

Om het woningbouwprogramma goed aan te laten sluiten op de behoefte per kern heeft de gemeente per kern accenten gezet. Deze accenten komen terug in tabel 2.

|                       | Heumen                  | Malden                          | Nederasselt     | Overasselt      |
|-----------------------|-------------------------|---------------------------------|-----------------|-----------------|
| Bandbreedte           | 10-15 woningen          | 30-40 woningen                  | Circa 5         | 5 – 10          |
| woningbouw            |                         |                                 | woningen        | woningen        |
| gemiddeld per jaar    |                         |                                 |                 |                 |
| Accent sociaal        | ✓                       | ✓✓✓                             | ✓               | ✓               |
| Accenten<br>in<br>het | Mix van rij- en (half)  | Vrije sector huur en betaalbare | Mix van rij- en | Mix van rij- en |
| bouwprogramma         | vrijstaande             | koop voor starters (tot €       | (half)          | (half)          |
|                       | koopwoningen;           | 190.000), zowel appartementen   | vrijstaande     | vrijstaande     |
|                       | betaalbare koop voor    | als eengezinswoningen           | koopwoningen    | koopwoningen    |
|                       | starters (tot €190.000) |                                 |                 |                 |
| Wonen met zorg        | Geschikte woningen      | Woonzorgvastgoed in nabijheid   | Geschikte       | Geschikte       |
|                       |                         | van zorgvoorzieningen           | woningen        | woningen        |

Tabel 2. Accenten per kern

In de woonvisie is opgenomen dat de gemeente eerst kijkt of er ruimte is binnen de bebouwde kom voor het oprichten van de woningen. Daarnaast moet nieuwbouw zorgvuldig worden ingepast in de bestaande omgeving. Het initiatief is het oprichten van twee woningen in de bebouwde kom van Heumen, aan de Looistraat. De Looistraat kenmerkt zich als een langgerekt bebouwingslint, gelegen aan weerszijden van de straat. Tussen de huisnummers 45a en 47 is nog een 'gat' in het bestaande bebouwingslint, hier heeft het initiatief betrekking op. De woningen passen binnen het bestaande bebouwingslint en ronden het bebouwingslint af. Hierdoor is sprake van inbreiding.

<span id="page-16-0"></span>Daarnaast blijkt dat in de kern Heumen een behoefte is van 10-15 woningen per jaar. De accenten van het bouwprogramma liggen op een mix van rij- en (half)vrijstaande koopwoningen. Het oprichten van twee vrijstaande woningen sluit aan bij het woningbouwprogramma van de gemeente Heumen. Het initiatief is derhalve niet strijdig met de Woonvisie van de gemeente Heumen.

# **5. RANDVOORWAARDEN / RESULTATEN ONDERZOEKEN**

Bij het toekennen van een woonbestemming aan het plangebied dient rekening gehouden te worden met (milieu-) aspecten vanuit de omgeving en op de omgeving. Het onderzoek naar de milieuaspecten bodem, geluid, lucht, externe veiligheid en milieuzonering voor het plangebied wordt in de navolgende paragrafen beschreven. Eveneens is gekeken naar de gevolgen van het initiatief voor de aspecten archeologie, leidingen en infrastructuur, natuur, flora en fauna, waterhuishouding en verkeer. De hieruit voortkomende bevindingen worden in onderstaande paragrafen toegelicht.

# <span id="page-17-0"></span>**5.1 Milieuaspecten**

#### **5.1.1 M.e.r.-beoordeling**

Per 1 april 2011 is het Besluit m.e.r gewijzigd. De belangrijkste aanleidingen hiervoor zijn de modernisering van de m.e.r. wetgeving in 2010 en de uitspraak van het Europese Hof van 15 oktober 20091 . Uit deze uitspraak volgt dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt.

Gemeenten en provincies moeten daarom per 1 april van 2011 ook bij kleine bouwprojecten beoordelen of een m.e.r. beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r. nodig is.

Een m.e.r.-beoordeling is een toets van het bevoegd gezag om te beoordelen of bij een project belangrijke nadelige milieugevolgen kunnen optreden. Wanneer uit de toets blijkt dat er belangrijke nadelige milieugevolgen kunnen optreden moet er een m.e.r.-procedure worden doorlopen. Met andere woorden dan is het opstellen van een m.e.r. nodig.

#### *Beoordeling noodzakelijkheid m.e.r.(-beoordeling)*

Om te bepalen of een m.e.r.(-beoordeling) noodzakelijk is dient bepaald te worden of het project voorkomt in lijst C of lijst D van het Besluit, of de drempelwaarden worden overschreden, of het project in een kwetsbaar gebied ligt en of er belangrijke milieugevolgen zijn.

#### *Drempelwaarden Lijst C en D*

In het plangebied worden twee woningen gebouwd. Hetrealiseren van de twee woningen komt niet voor in bijlage C van het besluit m.e.r.. Er is dus geen sprake van de verplichting om een m.e.r. procedure te doorlopen.

Op grond van categorie D11.2 geldt een m.e.r.-beoordelingsplicht voor onder andere de aanleg of wijziging van 'een stedelijk ontwikkelingsproject', in gevallen waarin de activiteit betrekking heeft op:

- 1. Een oppervlakte van 100 hectare of meer,
- 2. Een aaneengesloten gebied en 2.000 of meer woningen bevat, of
- 3. Een bedrijfsvloeroppervlakte van 200.000 m 2 of meer.

Blijkens de nota van toelichting bij het Besluit m.e.r.2 kan het bij een stedelijk ontwikkelingsproject gaan om 'bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan'.

<sup>1</sup> HvJ EG 15 oktober 2009, zaak C-255/08 (Commissie tegen Nederland)

<sup>2</sup> Staatsblad 2011, nr. 102

Aangezien het initiatief in dit geval betrekking heeft op in totaliteit twee woningen valt het initiatief ruimschoots onder de drempelwaarde van 2.000 woningen, zodoende is er geen sprake van een directe m.e.r.-beoordelingsplicht.

#### *Vormvrije m.e.r.-beoordeling*

In het Besluit m.e.r. is aangegeven dat de omvang van een project niet het enige criterium mag zijn om wel of geen m.e.r.( beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. In feite zijn daarmee de geval definities (de drempelwaarden in kolom 2 in de D-lijst) indicatief gemaakt. Dit betekent dat niet meer kan worden volstaan met de mededeling in het besluit dat de omvang van de activiteit onder de drempelwaarde ligt en dus geen m.e.r. (beoordeling) noodzakelijk is. Onder de geldende regeling moet een motivering worden gegeven. Deze motivering moet zijn gebaseerd op een toets die qua inhoud (dat wil zeggen: op basis van dezelfde criteria) aansluit bij de m.e.r.-beoordeling, de diepgang kan echter anders zijn en er zijn geen vormvereisten. Voor deze toets wordt de term vormvrije m.e.r. beoordeling gehanteerd.

Gemeenten en provincies moeten dus ook bij kleinere bouwprojecten beoordelen of een m.e.r. nodig is. Die beoordeling is vormvrij. Uit deze toelichting blijkt dat het plangebied niet is gelegen in een gevoelig gebied en het initiatief geen negatieve effecten heeft op elders gelegen gevoelige gebieden. Er is geen risico op verontreiniging en het initiatief leidt niet tot hinder voor omliggende functies. Er worden geen gevaarlijke stoffen gebruikt en / of technologieën toegepast, waardoor er geen sprake is van risico op ongevallen. Uit deze toelichting blijkt kortom dat er geen sprake is van nadelige gevolgen voor het milieu.

#### *Conclusie*

- 1. De activiteit komt niet voor in onderdeel C van de bijlage bij het Besluit m.e.r.. Er hoeft dus geen m.e.r. te worden opgesteld;
- 2. De activiteit (stedelijk ontwikkelingsproject) valt wel onder categorie D11.2 van onderdeel D van de bijlage bij het Besluit m.e.r.. Er geldt echter geen m.e.r.-beoordelingsplicht omdat de in kolom 2 bij deze categorie genoemde 'drempelwaarden' bij lange na niet worden overschreden;
- 3. Omdat de activiteiten wel worden genoemd in een van de categorieën in onderdeel D van de bijlage bij het Besluit m.e.r. maar de drempelwaarden niet worden overschreden, dient in beginsel voor dit plan wel een vormvrije m.e.r. beoordeling te worden uitgevoerd;
- 4. Uit de uitgevoerde vormvrije m.e.r.-beoordeling is gebleken dat de activiteiten op grond van de selectiecriteria als bedoeld in bijlage III bij de EEG-richtlijn milieueffectbeoordeling niet tot belangrijke nadelige gevolgen voor het milieu leiden en dus geen aanleiding vormen om op grond hiervan alsnog een m.e.r.-beoordeling uit te voeren.

#### **5.1.2 Bodemkwaliteit**

Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Dit betekent dat het aspect bodemkwaliteit voor vrijwel alle ruimtelijke plannen relevant is en daarom onderzocht, beoordeeld en beschreven moet worden.

Voor het plangebied is daarom een verkennend bodemonderzoek3 verricht. Bij de veldwerkzaamheden zijn ter plaatse van boringen 01, 02 en 03 bijmengingen met sporen puin of sporen baksteen aangetroffen. Uit de analyseresultaten blijkt dat in de boven- en ondergrond geen gehalten gemeten zijn verhoogd ten opzichte van de achtergrondwaarde. Het freatisch grondwater is matig verhoogd met nikkel en licht verhoogd met barium, cadmium, xylenen en naftaleen.

De resultaten van het bodemonderzoek geven strikt genomen aanleiding tot het uitvoeren van een nader onderzoek naar de matige verhoging met nikkel in het grondwater.

<sup>3</sup> Aeres Milieu, Verkennend bodemonderzoek Looistraata (tussen nr. 45a en 47) te Heumen, 28 april 2020, projectnummer: AM20069

Aangezien er geen duidelijke aanwijsbare bron op de onderzoekslocatie aanwezig is en door natuurlijke bodemprocessen ook een verhoogde concentratie aan nikkel kan voorkomen, wordt het uitvoeren van een nader grondwateronderzoek niet zinvol geacht.

De milieuhygiënische conditie van de bodem vormt geen belemmering voor de voorgenomen planontwikkeling.

De aangetroffen lichte verontreinigingen in de grond kunnen wel bij grondafvoer beperkingen opleveren ten aanzien van het (her)gebruik van de grond omdat dan veelal andere normen gelden. Ten aanzien van hergebruik van deze grond elders is het Besluit Bodemkwaliteit van toepassing.

Het grondwater ter plaatse van de onderzoekslocatie is niet multifunctioneel toepasbaar. Het wordt daarom afgeraden het freatisch grondwater te gebruiken voor consumptie, besproeiing of proceswater.

#### **5.1.3 Bedrijven en milieuzoneringen**

Milieuzonering is het aanbrengen van een noodzakelijke ruimtelijke scheiding tussen milieubelastende en milieugevoelige functies ter bescherming of vergroting van de kwaliteit van de leefomgeving. Als hulpmiddel voor de inpassing van bedrijvigheid in haar fysieke omgeving of van gevoelige functies nabij bedrijven, heeft de Vereniging van Nederlandse Gemeenten (VNG), in samenwerking met de Ministeries van Volkshuisvesting, Ruimtelijke Ordening en Milieubeheer en Economische zaken, in 2009 een indicatieve bedrijvenlijst opgesteld.

Om een milieuzonering in een concrete situatie te kunnen uitwerken bevat de VNG publicatie bouwstenen. De drie belangrijkste bouwstenen zijn:

- 1. De richtafstandenlijst;
- 2. Twee omgevingstypen;
- 3. Een lijst van toelaatbare activiteiten in gemengd gebied met het oog op functiemenging.

De belangrijkste bouwstenen voor milieuzonering zijn de twee richtafstandenlijsten die zijn opgenomen in bijlage 1 van de VNG publicatie. Dit zijn afstanden ten opzichte van een rustige woonwijk (of een vergelijkbaar omgevingstype). In de bijlagen wordt onderscheid gemaakt naar richtafstanden voor de ruimtelijke relevante milieuaspecten geur, stof, geluid en gevaar. De grootste van deze vier richtafstanden is bepalend voor de indeling van een activiteit in een milieucategorie.

Met onderhavige bestemmingsplan wordt het oprichten van twee woningen mogelijk gemaakt. De woonfunctie is een functie welke geen milieuhinder veroorzaakt voor de omgeving. Wel kan de woonfunctie milieuhinder ondervinden van functies gelegen in de omgeving. Ter plaatse van het plangebied dient daarom aangetoond te worden dat er sprake is van een aanvaardbaar woon- en leefklimaat ten gevolge van de omliggende milieubelastende functies. In de omgeving van het plangebied is sprake van het omgevingstype 'rustige woonwijk', wat inhoudt dat de richtafstanden niet verkleind mogen worden. In de directe omgeving bevinden zich de volgende milieubelastende functies:

- Een smederij aan de Oude Boterdijk 27, afstand tot het plangebied 140 meter;
- Een basisschool aan de Looistraat 4a, afstand tot het plangebied 170 meter;
- Allerlei centrumfuncties, aan de Dorpsstraat in de dorpskern van Heumen, afstand tot het plangebied minimaal 260 meter;
- Een melkveehouderij aan de Monumentweg 6, afstand tot het plangebied 670 meter;
- Een vleesvee-, vleesvarkens-, en schapenhouderij aan de Vosseneindseweg 9, afstand tot het plangebied 680 meter;
- Een paarden- en melkveehouderij aan de Looistraat 34, afstand tot het plangebied 700 meter;

De milieuruimte van deze milieubelastende functies is geïnventariseerd aan de hand van de SBI-code en de grootste bijbehorende richtafstand voor geur, stof, geluid en gevaar.

| Tabel 3. Bedrijvigheid in de omgeving van het plangebied |  |
|----------------------------------------------------------|--|
|                                                          |  |

| Bedrijf               | Adres             | SBI-2008                  | Richtafstand |      |        |        |
|-----------------------|-------------------|---------------------------|--------------|------|--------|--------|
|                       |                   |                           | Geur         | Stof | Geluid | Gevaar |
| Smederij              | Oude Boterdijk 27 | 251, 331                  | 30           | 30   | 100    | 30     |
| Basisschool           | Looistraat 4a     | 852, 8531                 | 0            | 0    | 30     | 0      |
| Centrumfuncties       | Dorpsstraat       | 94991, 9491, 563 en 96031 | 0            | 0    | 30     | 0      |
|                       |                   |                           |              |      |        |        |
|                       |                   |                           |              |      |        |        |
| Melkveehouderij       | Monumentweg 6     | 0141, 0142                | 100          | 30   | 30     | 0      |
| Vleesveehouderij;     | Vosseneindseweg 9 | 0141, 0142                | 100          | 30   | 30     | 0      |
|                       |                   |                           |              |      |        |        |
| Vleesvarkenshouderij; |                   | 0146                      | 200          | 30   | 50     | 0      |
|                       |                   |                           |              |      |        |        |
| Schapenhouderij       |                   | 0145                      | 50           | 30   | 30     | 0      |
| Melkveehouderij       | Looistraat 34     | 0141, 0142                | 100          | 30   | 30     | 0      |
|                       |                   |                           |              |      |        |        |
| Paardenhouderij       |                   | 0143                      | 50           | 30   | 30     | 0      |
|                       |                   |                           |              |      |        |        |
|                       |                   |                           |              |      |        |        |

Onderzocht is of de hindercontouren het plangebied overlappen. Dit blijkt niet het geval te zijn. In de directe omgeving van het plangebied bevindt zich derhalve geen hinderlijke bedrijvigheid welke een belemmering kan vormen voor de realisatie van de twee woningen. In de woningen kan derhalve een goed woon- en leefklimaat gegarandeerd worden.

De realisatie van de woningen heeft tenslotte geen nadelige effecten voor de in de buurt gelegen functies. Tussen de opgesomde milieubelastende functies en het plangebied bevinden zich immers al meerdere bestaande woningen. Deze dichterbij gelegen woningen zijn daarmee bepalend voor de ontwikkelingsmogelijkheden van deze bedrijven.

#### **5.1.4 Geluid**

Een nieuwe ruimtelijke ontwikkeling, waarbij sprake is van de realisatie van een geluidsgevoelig object dient te worden getoetst aan de Wet geluidhinder. Per 1 januari 2007 is de Wijzigingswet Wet geluidhinder (modernisering instrumentarium geluidbeleid, eerste fase) in werking getreden. In deze wet wordt aangegeven hoe voor een gebied waar een ruimtelijke ontwikkeling plaatsvindt, dient te worden omgegaan met geluidhinder als gevolg van wegverkeer en spoorwegen.

In de Wet geluidhinder (Wgh) is bepaald dat elke weg een geluidszone heeft, met uitzondering van woonerven en wegen waar een maximumsnelheid van 30 km/u voor geldt. Bij een ruimtelijke ontwikkeling waarbij sprake is van de ontwikkeling van geluidsgevoelige objecten binnen een geluidszone, dient een onderzoek te worden uitgevoerd naar de geluidbelasting op deze gebouwen of terreinen.

In artikel 7.4.1 van de Wgh is aangegeven dat een weg een zone heeft die zich uitstrekt vanaf de as van de weg tot de volgende breedte aan weerszijden van de weg:

- 1. In stedelijk gebied:
	- 1. Voor een weg, bestaande uit drie of meer rijstroken: 350 meter;
	- 2. Voor een weg, bestaande uit een of twee rijstroken: 200 meter;
- 2. In buitenstedelijk gebied:
	- 1. Voor een weg, bestaande uit vijf of meer rijstroken 600 meter;
	- 2. Voor een weg, bestaande uit drie of vier rijstroken: 400 meter;
	- 3. Voor een weg, bestaande uit een of twee rijstroken: 250 meter.

De nieuw te bouwen woningen worden aangemerkt als geluidsgevoelig objecten. De woningen worden opgericht aan de Looistraat. Voor de Looistraat geldt een maximumsnelheid van 30 km/uur. Naar de effecten van deze weg op de nieuwe woningen hoeft derhalve geen onderzoek gedaan te worden.

Aan de westzijde van het perceel is de autosnelweg A73 gelegen. Voor de A73 geldt de maximumsnelheid van 130 km/uur (met een maximum van 100 km/uur tussen 06:00 en 19:00 uur). Het plangebied ligt binnen de geluidzone van de A73. In dat kader is een akoestisch onderzoek wegverkeerslawaai4 uitgevoerd. In het kader van een goede ruimtelijke ordening zijn in dit onderzoek tevens de Looistraat en Verbindingsweg meegenomen.

### *A73*

- De voorkeursgrenswaarde en de maximale ontheffingswaarde wordt overschreden. De geluidbelasting ten gevolge van de A73 is maximaal 57 dB (incl. aftrek art. 110g Wgh).
- Omdat de maximale ontheffingswaarde voor buitenstedelijk gebied wordt overschreden is nieuwbouw in dit gebied alleen mogelijk door het toepassen van een of meer dove gevels. Dit is een gevel waarin, voor zover zich daarachter een verblijfsruimte bevindt, geen te openen delen zijn opgenomen. Door de nieuwe woningen akoestisch slim te ontwerpen kan het aantal gevels wellicht beperkt blijven (te denken valt aan het toepassen van geluidschermen, loggia's). Een dove gevel dient toegepast te worden ter plaatse van waarneempunt 3,4 en 5 bij een hoogte van 7,5 meter indien hierachter een verblijfsgebied wordt gerealiseerd.
- De A73 is al voorzien van 1-laags ZOAB. Het aanbrengen van een ander stiller wegdek om de geluidbelasting ten gevolge van de A73 terug te dringen is uit het oogpunt van financiële aard, praktische uitvoerbaarheid, esthetica, beheer en onderhoud niet wenselijk.
- Ter plaatse van enkele gevels wordt de voorkeursgrenswaarden, maar niet de maximale ontheffingswaarde vastgesteld. Voor deze gevels kan een hogere waarde worden aangevraagd. Indien een hogere waarde wordt vastgesteld, kan de gemeente aan deze ontheffing aanvullende voorwaarden stellen.
- Conform Bouwbesluit worden in deze situatie eisen gesteld aan de minimale gevelgeluidwering. Wanneer een hogere waarde wordt verleend, moet voor de nieuwe woning worden aangetoond welke geluidwerende maatregelen aan de gevel noodzakelijk zijn om te kunnen voldoen aan het gestelde in Afdeling 3.1 van het Bouwbesluit. De minimaal vereiste geluidwering is het verschil in geluidbelasting (zonder aftrek artikel 110g Wgh) en 33 dB. In tabel 4.4 is de benodigde karakteristieke geluidwering weergegeven.

#### *Looistraat*

- Er is sprake van een 30 km/zone, zodat niet hoeft te worden getoetst aan de Wet geluidhinder. In het kader van een goede ruimtelijke ordening wordt de weg wel beschouwd en wordt ook het toetsingskader van de Wet geluidhinder gehanteerd.
- In een aantal waarneempunten zijn gevelbelastingen vastgesteld hoger dan de voorkeursgrenswaarde.
- De geluidbelasting ten gevolge van deze weg is maximaal 58 dB, zonder aftrek artikel 110g. Zou die aftrek wel worden gehanteerd, dan is de geluidbelasting 53 dB waarmee deze boven de voorkeursgrenswaarde zou liggen wanneer getoetst zou worden aan de Wet geluidhinder. De maximale ontheffingswaarde wordt niet overschreden.
- Omdat geen sprake is van een gezoneerde weg, hoeft ook geen hogere waarden ten aanzien van deze weg worden aangevraagd.
- Formeel hoeven ten gevolge van deze weg geen maatregelen te worden getroffen aan de gevel. Uit het oogpunt van wooncomfort en gezondheid wordt echter geadviseerd wel maatregelen te treffen om een binnenniveau van 33 dB te garanderen.

## *Verbindingsweg*

- Er is sprake van een 30 km/zone, zodat niet hoeft te worden getoetst aan de Wet geluidhinder. In het kader van een goede ruimtelijke ordening is de weg wel meegenomen en zijn de optredende gevelbelastingen beschouwd volgens de systematiek van de Wet geluidhinder.
<sup>4</sup> K+, Looistraat Heumen Akoestisch onderzoek optredende gevelbelastingen, 10 juli 2020, referentie: Rm200206aaA0.1.teey

- De voorkeursgrenswaarde wordt niet overschreden zou getoetst worden aan de Wet geluidhinder. De geluidbelasting is ten hoogste 41 dB (excl. art. 110g Wgh). Zou de aftrek gehanteerd mogen worden is de belasting 36 dB (incl. art. 110g) waarmee deze waarde onder de voorkeursgrenswaarde ligt.
- Er is sprake van een goed woon- en leefklimaat.

### **5.1.5 Luchtkwaliteit**

#### *Effect op luchtkwaliteit*

Op basis van de Wet luchtkwaliteit, als onderdeel van de Wet milieubeheer, gelden kwaliteitseisen voor de luchtkwaliteit. Deze kwaliteitseisen zijn door middel van grenswaarden voor de diverse luchtverontreinigingscomponenten vastgelegd. Deze grenswaarden gelden overal in de buitenlucht. Er wordt onderscheid gemaakt tussen projecten die 'Niet in betekende mate' (NIBM) en 'In betekende mate' (IBM) bijdragen. Projecten die NIBM bijdragen aan de luchtkwaliteit kunnen zonder verdere toetsing aan de grenswaarden uitgevoerd worden.

Als een project ervoor zorgt dat de concentratie PM10 of NO2 met meer dan 3% van de grenswaarde verhoogd, draagt het project IBM bij aan de luchtkwaliteit en dient een luchtkwaliteitsonderzoek uitgevoerd te worden om de precieze effecten op de luchtkwaliteit in beeld te brengen. Woningbouw draagt pas IBM bij aan de luchtkwaliteit als er meer dan 1.500 woningen gebouwd worden.

Het voorliggend initiatief voorziet in de realisatie van twee woningen. Er wordt dan ook geconcludeerd dat het initiatief NIBM bijdraagt aan de achtergrondconcentraties c.q. de luchtkwaliteit.

#### *Achtergrondwaarden*

In het kader van een goede ruimtelijke ordening dient te worden bezien of de luchtkwaliteit ter plaatse voldoende is voor de realisatie van de woningen.

Rondom het plangebied bevinden zich diverse wegen als emissiebronnen van luchtverontreinigende stoffen (uitlaatgassen van verkeer). Deze bronnen zijn opgenomen in de achtergrondconcentraties, zoals die door het RIVM jaarlijks in kaart worden gebracht. Normaal gesproken zijn er in het oosten en zuiden van Nederland geen knelpunten op het gebied van de luchtkwaliteit met betrekking tot fijn stof en stikstofdioxide te verwachten. De grootschalige concentratiekaart Nederland (GCN) geeft per km-vak de huidige achtergrondconcentraties weer.

Volgens de kaarten van het RIVM bedraagt momenteel de concentratie fijn stof (PM2,5) ter plaatse 12,3 µg/m³, de concentratie fijn stof (PM10) 19,4 µg/m³ en de concentratie stikstofdioxide (NO2) 22,4 µg/m³. In de Wet milieubeheer is de jaargemiddelde grenswaarde voor PM2,5 25 µg/m³, terwijl de jaargemiddelde grenswaarde voor PM10 40 µg/m³ bedraagt. Voor NO2 bedraagt de jaargemiddelde grenswaarde eveneens 40 µg/m³.

Volgens de kaarten van het RIVM is de luchtkwaliteit ter plaatse voldoende voor de realisatie van de woningen.

#### **5.1.6 Geur**

Geur kan hinder veroorzaken in de leefomgeving. Wanneer deze hinder inderdaad ondervonden wordt, kan dit zelfs invloed hebben op de gezondheid. Geurhinder dient daarom zoveel mogelijk beperkt te worden door regels te stellen aan de uitstoot van geuremissies en bepaalde afstanden aan te houden ten opzichte van geurgevoelige objecten. De Wet geurhinder en veehouderij (Wgv) kent bescherming toe aan geurgevoelige objecten. Hierbij gaat het in het algemeen om gebouwen bestemd voor wonen en verblijf. De nieuwe woningen betreffen derhalve geurgevoelig objecten.

Gemeenten hebben onder de Wgv de bevoegdheid gekregen om binnen de kaders die deze wet stelt eigen normen te stellen. Deze kunnen worden vastgelegd in een geurverordening. De normstelling in de geurverordening dient te worden gemotiveerd aan de hand van een gebiedsvisie geurhinder en veehouderij. De gemeente Heumen beschikt niet over een dergelijke geurverordening. De Wgv vormt derhalve het toe te passen toetsingskader.

Het toetsingskader is als volgt:

- voor diercategorieën waarvan de geuremissie per dier is vastgesteld geldt een maximale geurbelasting op een geurgevoelig object;
- voor andere diercategorieën geldt een minimale afstand van de dierenverblijven ten opzichte van geurgevoelige objecten.

Daarbij wordt onderscheid gemaakt tussen situaties binnen de bebouwde kom en buiten de bebouwde kom.

Het plangebied is gelegen in de bebouwde kom. Hier bevinden zich geen veehouderijen die geur veroorzaken. Wel zijn in het buitengebied enkele veehouderijen gelegen. De afstand van het plangebied tot deze veehouderijen is echter dusdanig groot (>500 meter) dat deze niet van invloed kunnen zijn op het plangebied.

Het aspect geur vormt daarmee geen belemmering voor de realisatie van de woningen.

#### **5.1.7 Externe veiligheid**

Bij ruimtelijke ontwikkelingen moet rekening gehouden te worden met het aspect externe veiligheid. Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergegeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijke harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verwantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal bij de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

Tabel 4. *Wanneer verantwoorden?* 

| Bron                                | Wanneer groepsrisicoverantwoording?                                         |
|-------------------------------------|-----------------------------------------------------------------------------|
| Inrichtingen (Bevi)                 | Altijd wanneer binnen invloedsgebied een ruimtelijk besluit wordt genomen   |
| Buisleidingen (Bevb)                | Altijd wanneer binnen invloedsgebied een ruimtelijk besluit wordt genomen   |
| Spoor-, Rijks- en waterwegen (Bevt) | Wanneer sprake is van toename van het groepsrisico of overschrijding van de |
|                                     | oriëntatiewaaarde                                                           |

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van hetruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheidsverhogende maatregelen genomen zijn.

#### *Beleidsvisie externe veiligheid Gemeente Heumen*

In september 2016 heeft de gemeente Heumen de Beleidsvisie externe veiligheid opgesteld. In de beleidsvisie is aan de hand van drie thema's beschreven hoe de gemeente Heumen omgaat met externe veiligheid. Externe veiligheidsbeleid is gericht op het beperken van risico's die ontstaan door vervoer, opslag en verwerking van gevaarlijke stoffen.

#### De 3 thema's waarop de Beleidsvisie is gericht zijn:

- 1. *Inzicht*; Dit onderdeel van de Beleidsvisie externe veiligheid bestaat uit de analyse van de huidige externe veiligheidssituatie in de gemeente Heumen.
- 2. *Keuzes maken*; Om de externe veiligheidssituatie ook in de toekomst verantwoord te houden zijn de ruimtelijke veiligheidskeuzes vastgelegd. Enerzijds zijn beleidsuitgangspunten geformuleerd voor de nieuwvestiging van risicovolle inrichtingen. Anderzijds zijn ruimtelijke zones vastgesteld voor de nieuwvestiging van (beperkt) kwetsbare objecten nabij risicobronnen.
- 3. *Samenwerken*; In thema 2 is beschreven op welke manier door de gemeente Heumen invulling wordt gegeven aan de verantwoording van het groepsrisico. Bij de invulling hiervan zijn drie verschillende actoren betrokken: het bevoegd gezag, de omgevingsdienst/adviesbureau en de veiligheidsregio.

#### *Inventarisatie risicobronnen*

Op basis van de risicokaart van de provincie Gelderland ligt het plangebied in de nabijheid van de autosnelweg A73 en het vaarwegtraject Maas en Maas-Waalkanaal. Daarnaast wordt melding gemaakt van de aanwezigheid van een opslagtank voor LNG in de omgeving.

Afbeelding 10. Uitsnede risicokaart met plangebied rood omcirkeld

#### *Risicovolle bedrijvigheid rond het plangebied*

Shell heeft op de locatie J.J.Ludenlaan 2 een vergunning voor het oprichten van een opslagtank met een inhoud van 70.000 liter voor LNG. Voor deze opslagtank dient een minimumafstand van 50 meter te worden aangehouden. De afstand tussen het plangebied en de opslagtank bedraagt circa 280 meter. De vergunde opslagtank vormt derhalve geen belemmering voor het initiatief. De vergunning voor het afleveren van LNG op deze locatie is inmiddels ingetrokken. Dit risico is dus niet langer aanwezig.

#### *Transport gevaarlijke stoffen*

Binnen de gemeente Heumen worden gevaarlijke stoffen vervoerd per weg. Dit betreft voornamelijk doorgaand vervoer over de A73 maar ook zeer beperkt bestemmingsverkeer over provinciale en gemeentelijke wegen zoals de N271. Voor de N271 is geen PR en GR opgenomen.

| Weg                     | PR-plafond 10-6<br>contour | Afstand planlocatie tot aan de weg |  |  |
|-------------------------|----------------------------|------------------------------------|--|--|
| A73: afrit 3 (Malden) – | 10 meter                   | 210 meter                          |  |  |
| afrit 5 (Haps)          |                            |                                    |  |  |

Tabel 5. Risicoafstanden van de omliggende wegen

Het plangebied is niet gelegen binnen de plaatsgebonden risicocontour van deze snelweg.

Volgens artikel 8 van het besluit externe veiligheid transportroutes (Bevt) moet er in het bestemmingsplan ingegaan worden op de benoemde onderwerpen van artikel 8 als het plangebied binnen 200 meter is gelegen van een transportroute. Aangezien in onderhavige situatie dit niet het geval is, is een verdere uitwerking niet opgenomen in dit bestemmingsplan.

*Vervoer over het water*

Een deel van de zuidgrens van de gemeente Heumen wordt gevormd door de Maas, een binnenvaartroute waarover gevaarlijke stoffen worden vervoerd. Daarnaast ligt Heumen voor een belangrijk deel aan het Maas-Waalkanaal waarover ook gevaarlijke stoffen worden vervoerd. Voor het vervoer van gevaarlijke stoffen per water is in het kader van het Basisnet een risicoplafond vastgesteld die voor beide routes gelijk is. De Maas is gelegen op een afstand van 848 meter van het plangebied. Het Maas-Wall kanaal is gelegen op een afstand van 700 meter.

| Binnenvaartroute            | LF1,<br>brandbare<br>vloeistof | LF2,<br>brandbare<br>vloeistof | LT1, toxische<br>vloeistof | GF3,<br>brandbaar<br>gas | GT3,<br>toxisch<br>gas | PAG*           |
|-----------------------------|--------------------------------|--------------------------------|----------------------------|--------------------------|------------------------|----------------|
| Maas en Maas-Waal<br>kanaal | 803                            | 2710                           | 40                         | 289                      | 258                    | 25-50<br>meter |

Tabel 6. Risicoafstanden van de omliggende wegen

* wordt gemeten vanaf de begrenzingslijn van de Rijksvaarweg (art 5.1 Waterwet).

De Maas en het Maas-Waal kanaal hebben beide een PR 10-6 contour van 0 meter. Het plaatsgebonden risico vormt dus geen knelpunt. Voor de hoogte van het groepsrisico van de Maas zijn personendichtheden binnen een zone van 200 meter bepalend (zogenaamde afkapgrens; hierbuiten heeft de aanwezigheid van personen nauwelijks of geen invloed op de hoogte van het groepsrisico). Aangezien de personendichtheid binnen deze zone beperkt is, moet gesteld worden dat de Maas en het Maas-Waalkanaal geen relevant groepsrisico heeft ter hoogte van de kern Heumen.

Het plangebied is gelegen buiten de contouren van zowel het plaatsgebonden risico als van het groepsrisico met betrekking tot de Maas en Maas-Waalkanaal.

#### *Conclusie*

Het aspect externe veiligheid vormt derhalve geen belemmering voor de realisatie van de woningen.

## <span id="page-26-0"></span>**5.2 Kabels en leidingen**

Grotere kabels en leidingen krijgen in een bestemmingsplan veelal een planologische beschermingszone door middel van een dubbelbestemming. Hiermee wordt de bedrijfszekerheid en de veiligheid van de betreffende leiding gewaarborgd.

Op basis van het vigerende bestemmingsplan is er geen sprake van een dergelijke dubbelbestemming in of in de nabijheid van het plangebied.

Blijkens kaarten van Gasunie, TenneT en Waterbedrijf Vitens bevinden er zich in of in de nabijheid van het plangebied geen belangrijke (ondergrondse) leidingen.

#### <span id="page-26-1"></span>**5.3 Natuur**

#### **5.3.1 Gebiedsbescherming**

Sinds 1 januari 2017 is de Wet natuurbescherming het geldend wettelijk kader wanneer het gaat om natuurbescherming. Deze wet heeft drie wetten vervangen, namelijk de Natuurbeschermingswet 1998, Boswet en de Flora- en faunawet. De beleidsmatige natuurbescherming die voorheen was vastgelegd in de Ecologische Hoofdstructuur (EHS) is opnieuw vastgelegd, maar heeft een andere naam gekregen namelijk Natuur Netwerk Nederland (NNN). Daarnaast is de specifieke soortenbescherming geëvalueerd en gemonitord. Op basis daarvan is de soortbescherming voor sommige soorten gewijzigd. Sommige soorten worden daardoor beter beschermd, andere soorten komen in een lager beschermingsregime of worden nieuw toegevoegd. De algemene zorgplicht blijft bestaan voor alle inheemse flora- en fauna. (Nieuwe) ontwikkelingen kunnen namelijk negatieve gevolgen hebben voor beschermde flora- en faunasoorten. Bij negatieve effecten van ontwikkelingen kan onder andere gedacht worden aan: optische verstoring door het toevoegen van bebouwing, verlies van oppervlakte, verdroging of vernatting, vermesting en verzuring, verstoring door licht, geluid, trilling en dergelijke. Bij ruimtelijke planvorming is daarom een toetsing aan de natuurwetgeving verplicht.

#### *Natura 2000*

Natura 2000 is een Europees netwerk van beschermde natuurgebieden. Het doel van de Natura 2000 is het behouden en herstellen van de biodiversiteit in de Europese Unie. Aan de hand van de Europese Vogelrichtlijn en Habitatrichtlijn worden de Natura 2000-gebieden aangewezen. De Wet Natuurbescherming beschermt de Natura 2000-gebieden.

In de directe omgeving van het plangebied liggen geen Natura 2000-gebieden. Het dichtstbijzijnde wettelijk beschermde natuurgebied, het Natura 2000-gebied Sint Jansberg, ligt op circa 5,5 kilometer afstand van het plangebied.

In de Wnb is voorgeschreven dat voor alle activiteiten die mogelijk een negatief effect hebben op Natura2000-gebieden een Wnb-vergunning vereist is. Over een afstand van 5,5 km of meer zijn negatieve effecten vanuit het plangebied op de Natura2000-gebieden uit te sluiten, behoudens wat betreft verzuring en/of vermesting. Verzuring en vermesting zijn een van de mogelijk negatieve effecten van een initiatief op een Natura2000-gebied en kan een groot bereik hebben daar stikstof (in de vorm van NOx of NH3), welke verzuring en vermesting veroorzaakt, door de atmosfeer kan neerslaan in een Natura2000-gebied.

Door middel van het rekeninstrument AERIUS Calculator wordt de stikstofdepositie op Natura2000-gebieden als gevolg een initiatief berekend (zie bijlage 1).

Als gevolg van onderhavig initiatief kan de emissie van stikstof vanuit het plangebied toenemen vanwege, in dit geval, het gebruik van de woningen en het verkeer van en naar de locatie.

Volgens AERIUS Calculator leidt het gebruik van twee vrijstaande woningen tot een emissie van 6,1 kg/jaar NOx.

Voor het bepalen van de verkeersgeneratie is gebruik gemaakt van de CROW-publicatie 317 'Kencijfers parkeren en verkeersgeneratie'. Er is uitgegaan van de volgende gegevens:

- Functie: koop, huis, vrijstaand
- Gebiedstype: rest bebouwde kom, weinig stedelijk

Op basis van de kencijfers genereert een dergelijke woning per etmaal minimaal 7,8 en maximaal 8,6 verkeersbewegingen. Uitgaande van een worst-case benadering genereert het initiatief dagelijks 17,2 verkeersbewegingen, veroorzaakt door 8,6 voertuigen (elk arriverend voertuig vertrekt weer en genereert dus per saldo 2 verkeersbewegingen). Vanwege het karakter van het initiatief wordt verondersteld dat de voertuigen van en naar de locatie lichte voertuigen betreffen (personenauto's). Uit de ingevoerde gegevens blijkt dat door de toename van het verkeer de emissie NOx met 0,2 kg/jaar toeneemt vanuit de locatie.

De stikstofemissie neemt door het initiatief toe met 6,3 kg NOx per jaar. Dit leidt op basis van AERIUS Calculator niet tot een toename van stikstofdepositie ter plaatse van de Natura2000-gebieden. Het initiatief leidt derhalve niet tot extra verzuring of vermesting in Natura2000-gebieden.

Afbeelding 11. Uitsnede berekening AERIUS Calculator

#### *Natuurnetwerk Nederland*

Het Natuurnetwerk Nederland (NNN) (voorheen: Ecologische Hoofdstructuur (EHS)) is een netwerk van nieuw aan te leggen en bestaande natuurgebieden. Het doel van NNN is om natuurgebieden met elkaar te verbinden en zo te vergroten. Hierdoor ontstaat er een netwerk dat functioneert als één groot natuurgebied. Voor het Natuurnetwerk Nederland geldt op basis van het Rijksbeleid (Structuurvisie Infrastructuur en Ruimte en Besluit algemene regels ruimtelijke ordening) de verplichting tot instandhouding van de wezenlijke kenmerken en waarden van het gebied. Dit houdt in dat (nieuwe) plannen, projecten of handelingen niet zijn toegestaan als de wezenlijke kenmerken of waarden van een gebied significant aantasten. Het NNN is veelal opgedeeld in provinciale natuurgebieden, waaronder het Gelders Natuurnetwerk (GNN).

Het GNN bestaat enerzijds uit alle gebieden met een natuurbestemming binnen de voormalige Gelderse Ecologische Hoofdstructuur (EHS) en anderzijds uit het zoekgebied voor nieuwe natuur. In de Groene ontwikkelingszone worden natuur- en landschapselementen aangelegd ter verbetering van de migratiemogelijkheden voor planten en dieren.

In de omgeving van het plangebied liggen onderdelen van het GNN. Daarnaast ligt in de omgeving van het plangebied ook gronden die onderdeel uitmaken van de Groene ontwikkelingszone.

Op circa 245 meter ten noordoosten van het plangebied ligt het dichtstbijzijnde onderdeel van het Gelders Natuurnetwerk. Daarnaast ligt op circa 305 meter van het plangebied het dichtstbijzijnde onderdeel van de Groene ontwikkelingszone.

Het plangebied maakt zelf geen onderdeel uit van het Gelders Natuurnetwerk en dus ook niet van het Natuurnetwerk Nederland.

Afbeelding 12. Uitsnede kaart Natuurbeheerplan met daarop weergegeven het GNN

Daar het plangebied zich niet bevindt in het GNN en de afstand tussenbeide ruim is, vormt het initiatief derhalve geen belemmering voor de aanleg of instandhouding van het GNN en NNN.

#### **5.3.2 Soortenbescherming**

Om het voorkomen van flora en fauna in het plangebied aan te tonen en het effect van de bouw van twee woningen hierop te onderzoeken is een flora- en faunainspectie5 uitgevoerd.

In het plangebied komen mogelijk zoogdieren en amfibieën voor, die onder de Wnb zijn beschermd. Het gaat om algemeen voorkomende soorten (zogenaamde A-soorten), waarvoor in Gelderland een vrijstelling geldt in geval van ruimtelijke ontwikkeling en beheer en onderhoud. Wel geldt voor alle amfibieën en zoogdieren de Zorgplicht (artikel 1.11 Wnb); deze houdt in dat nadelige gevolgen voor dieren en planten altijd zoveel mogelijk moeten worden voorkomen. Om aan de algemene zorgplicht te voldoen, moeten dieren die tijdens de bouwwerkzaamheden worden aangetroffen, zo snel mogelijk naar een aangrenzende locatie buiten het plangebied worden verplaatst.

Verstoring en vernietiging van vogelnesten is te vermijden, door het verwijderen van opgaande vegetatie buiten de periode 15 maart – 15 juli (het broedseizoen van de meeste vogels) uit te voeren.

## <span id="page-29-0"></span>**5.4 Waterhuishouding**

In het Besluit Ruimtelijke Ordening, dat sinds 1 november 2013 is ingegaan, is opgenomen dat het verplicht is om een watertoets te verrichten. Het is dan ook noodzakelijk om in de toelichting bij ruimtelijke besluiten en plannen een waterparagraaf op te nemen. In de waterparagraaf wordt een beschrijving gegeven over de manier waarop rekening wordt gehouden met de waterhuishouding als gevolg van het plan. In de paragraaf wordt dan ook een beschrijving gegeven van

<sup>5</sup> Faunaconsult, Flora- en fauna-inspectie op een locatie aan de Looistraat te Heumen, 4 mei 2020

de beleidsuitgangspunten, waterhuishoudkundige situatie en wateropgaven in het plangebied, (motivatie van) meest geschikte oplossingen en ruimtelijke consequenties daarvan. Indien aan de orde is tevens het advies van het waterschap in de waterparagraaf verwerkt.

#### **5.4.1 Beleid**

Op 27 november 2015 heeft het bestuur van Waterschap Rivierenland het Waterbeheerprogramma 2016-2021 vastgesteld, met als titel "Koers houden, kansen benutten". Met dit programma blijft het waterschap op koers om het rivierengebied veilig te houden tegen overstromingen, om voldoende en schoon water te hebben en om het afvalwater effectief te zuiveren. Bij de uitvoering van het programma beweegt het waterschap mee met de (klimaat)veranderingen om ons heen en benut zij de kansen die zich voordoen in de regio. Het waterbeheerprogramma beschrijft wat het waterschap in de planperiode (2016-2021) wil bereiken en hoe zij dat willen bewerkstelligen. De drie speerpunten van het Waterbeheerprogramma zijn:

- *Veel dijkverbeteringen*: in het waterbeheerprogramma staat bescherming tegen overstromingen voorop. In de komende jaren zullen veel dijkverbeteringen in het rivierengebied plaatsvinden. Daarbij houdt het waterschap rekening met nieuwe normen voor waterveiligheid en met de belangen van de omgeving. Dijkverbeteringen worden op veel plaatsen innovatief uitgevoerd. Hierdoor kan het waterschap de overlast voor de omgeving beperken en efficiënter werken.
- *Innovatie bij zuivering afvalwater*: rioolwater is niet langer alleen maar afvalwater; het is ook een bron van nuttige energie en grondstoffen. In het waterbeheerprogramma neemt het waterschap zich voor steeds meer technieken toe te passen om grondstoffen en energie terug te winnen uit het afvalwater.
- *Klimaatbestendig watersysteem*: het klimaatbestendig maken van het watersysteem is een van de aandachtspunten in het beheerprogramma

De zorg voor de bescherming van het drinkwater is een wettelijke taak van de provincie. De provincie Gelderland heeft in de omgevingsverordening de bescherming van het water meegenomen in de kaart 'Water en Milieu'. Conform deze kaart liggen in het plangebied geen specifieke waterkundige waarden.

#### *Waterhuishoudkundige situatie*

Op de leggerkaarten van waterschap Rivierenland is te zien dat binnen het plangebied geen oppervlaktewater ligt. Rond het plangebied zijn verschillende watergangen gelegen. Zo is er een B-watergang ten westen van het plangebied gesitueerd. Daarnaast is ten oosten van het plangebied een A-watergang gesitueerd.

Op basis van de Keur mag binnen een zone van 7 meter van de insteek van de watergang met beschermingszone A niet zonder vergunning van het waterschap worden gebouwd. Voor een watergang met beschermingszone B geldt de zone van 1 meter. Het plangebied bevindt zich ruimschoots buiten deze zones. Een vergunning van het waterschap is derhalve niet benodigd.

#### *Bodemgesteldheid en grondwater*

Het maaiveld ter plaatse van het plangebied bevindt zich op een hoogte van 10,0 m +NAP. De stroming van het freatisch grondwater is globaal oostelijk gericht en bevindt zich op een diepte van circa 2,3 m-mv, overeenkomend met een hoogte van circa 7,7 m +NAP.

#### *Grondwaterbescherming*

Het plangebied is niet gelegen in een grondwaterwingebied of grondwaterbeschermingsgebied, zoals vastgelegd in de Omgevingsverordening Gelderland.

#### *Water in relatie tot ontwikkeling*

Door het toekennen van de planologische mogelijkheid om de grond te verharden (in de vorm van een woning, bijgebouwen en erfverhardingen) neemt het verhard oppervlak in relatie tot de huidige situatie toe. Iedere toename van verhard oppervlak dient zoveel mogelijk 'hydrologisch neutraal' te geschieden.

#### *Hemelwater*

Met het oprichten van de woningen zal nieuw verhard oppervlak worden toegevoegd. De realisatie van nieuw verhard oppervlak moet waterneutraal worden uitgevoerd. Dit betekent dat initiatiefnemers voldoende compenserende maatregelen moet nemen, zodat het oppervlaktewatersysteem na het gereedkomen van de verharding niet zwaarder wordt belast dan voordien. Dit kan onder andere bereikt worden door het graven van nieuwe oppervlaktewaterlichamen, het vergroten van bestaande oppervlaktewaterlichamen of het aanleggen van wadi's. Initiatiefnemers moeten bij de aanvraag omgevingsvergunning zelf aangeven op welke manier en waar de compensatie gaat plaatsvinden.

Bij de nieuwe woningen zal het hemelwater dan ook op eigen terrein moeten worden opgevangen. Hiervoor is voldoende ruimte. De exacte omgang met hemelwater zal worden uitgewerkt bij het definitieve bouwplan in het kader van de omgevingsvergunningaanvraag voor de woningen, de bijgebouwen en andere verhardingen. Hiervoor dienen de volgende uitgangspunten te worden gehanteerd:

- Bij nieuwe woningen is de T=100+10% norm van toepassing, tenzij afvoer op het slotensysteem van het waterschap gaat plaatsvinden.
- Geadviseerd wordt geen uitlogende materialen zoals zink, koper of lood toe te passen.

Ten behoeve van het afkaderen van het aspect water is er een watertoets uitgevoerd. Deze is bijgevoegd in de bijlagen (bijlage 2). Uit de ingevoerde gegevens volgt dat er sprake is van een ruimtelijk plan dat een geringe invloed heeft op de taken en belangen van het waterschap. In deze fase van de planvorming kan volgens het waterschap worden volstaan met dit automatisch gegenereerd wateradvies. Vanuit waterhuishoudkundige overwegingen worden er geen bezwaren verwacht tegen het initiatief.

#### *Riolering*

Bij de nieuwe ontwikkeling moet het afvalwater worden aangesloten op de riolering. Het huishoudelijk afvalwater zal aangesloten worden op het bestaande (druk)rioleringssysteem van de gemeente Heumen.

# <span id="page-31-0"></span>**5.5 Archeologie en cultuurhistorie**

#### **5.5.1 Archeologie**

Sinds 1 september 2007 is de nieuwe Wet op de archeologische monumentenzorg (Wamz) van kracht. De Wet op de Archeologische Monumentenzorg is de Nederlandse uitwerking van het Verdrag van Malta (1992). De wet is een raamwet die regelt hoe rijk, provincie en gemeente bij hun ruimtelijke plannen rekening moeten houden met het erfgoed in de bodem.

Om te kunnen voldoen aan het gestelde in de Wet op de Archeologische Monumentenzorg dienen de gemeenten te beschikken over archeologiebeleid en een archeologische beleidskaart.

In 2013 is het rapport 'Actualisatie archeologische waarden- en [verwachtingskaart](https://www.heumen.nl/document.php?fileid=14879&f=53e63e45e120e512c9b1f1e915f6653b&attachment=1&c=18565) en cultuurhistorische waardenkaart' vastgesteld. Dit rapport vormt de basis voor het beleid op het gebied van archeologie en cultuurhistorie. Het rapport bevat een actualisatie van de archeologische waarden- en verwachtingskaart van 2006.

Afbeelding 13. Uitsnede archeologische waarden- en verwachtingskaart van de gemeente Heumen, plangebied rood omcirkeld

Conform de archeologische waarden- en verwachtingskaart van de gemeente Heumen is het plangebied geleden in een gebied met een hoge verwachting.

Voor het plangebied geldt de dubbelbestemming 'Waarde – Archeologische verwachting 1'. Vanwege deze dubbelbestemming is archeologisch onderzoek benodigd als meer dan 500 m2 van de aanwezige bodem verstoord wordt met een ontwikkeling.

In dit geval bedraagt de oppervlakte van het plangebied 1.900 m2 , welke in het kader van de bouw van de twee woningen en het gebruik als tuin (vijvers, beplanting, tuinhuisjes, etc.) meer dan 500 m2 van de bodem kan verstoren. Er is daarom een archeologisch onderzoek6 verricht.

Op basis van het uitgevoerde verkennend veldonderzoek door middel van boringen kan worden gesteld dat binnen het plangebied een afgedekt kleipakket is aangetroffen. Dit kleipakket is onder invloed van latere afzettingen geërodeerd. Uit onderzoeken uit de omgeving is gebleken dat de top van dit kleipakket archeologische resten kan herbergen. Echter is de mate van erosie niet duidelijk en kan er niet geduid worden of deze resten daadwerkelijk nog aanwezig zijn of in welke mate ze zijn aangetast. Echter is er voldoende informatie beschikbaar om een sterke omwerking van de bodem ter plaatse aannemelijk te maken. De inzet van een diepwoeler, de aanleg van grindkoffers en verschillende verstoringen voorafgaand aan de ophoging van het terrein zijn aanleiding om de archeologische verwachting bij te stellen naar laag voor alle perioden.

Derhalve wordt geadviseerd dat verder archeologisch onderzoek op het plangebied niet noodzakelijk wordt geacht.

De resultaten van dit onderzoek dienen getoetst te worden door de bevoegde overheid (gemeente Heumen), dat op basis van het uitgebrachte advies een besluit zal nemen. Op 23 september 2020 heeft de gemeente Heumen besloten de resultaten van het archeologisch onderzoek te volgen en het plangebied archeologisch vrij te geven (zie bijlage 3).

<sup>6</sup> Aeres Milieu, Archeologisch bureau- en verkennend veldonderzoek door middel van boringen Looistraat (ong.) te Heumen, 15 september 2020, projectnummer: AM20069

Het uitgevoerde onderzoek is verricht conform de gestelde eisen en gebruikelijke methoden. Het onderzoek is gericht op het inzichtelijk maken van de toestand van het aanwezige bodemarchief. Hiermee kan de beschadiging dan wel vernietiging als gevolg van de voorgenomen verstoring van een mogelijk aanwezig bodemarchief tot een minimum worden beperkt. Echter kan door de aard van het onderzoek, steekproefsgewijs, niet volledig worden uitgesloten dat er archeologische resten aan- of afwezig zullen zijn. Als gevolg hiervan is bij het aantreffen van archeologische resten het, conform de Erfgoedwet van 2016, artikel 5.10 (Archeologische toevalsvondst) en 5.11 (Waarneming), een meldingsplicht van toepassing.

#### **5.5.2 Cultuurhistorie**

De gemeente Heumen heeft samen met de gemeenten Beuningen, Druten en Wijchen de beleidsnota 'Cultuurhistorie: samen in verscheidenheid' opgesteld. De beleidsnota geeft een visie en ambitie op de omgang met het (bovengrondse) cultureel erfgoed in de vier gemeenten.

Blijkens de provinciale cultuurhistorische waardenkaart worden er, ten aanzien van de thema's historische geografie en historische stedenbouw en archeologie, geen waarden toegekend aan het plangebied.

Volgens de Cultuurhistorische waarderingskaart van de gemeente Heumen is aan het plangebied een lage tot middelmatige waardering toegekend. Het plangebied is gelegen in het bebouwinglint van de Looistraat. Met het oprichten van de woningen wordt het bebouwingslint afgerond. In de directe nabijheid van het plangebied bevinden zich verder geen cultuurhistorische waarden. Gesteld wordt daarom dat met het initiatief geen sprake is van een aantasting van cultuurhistorische waarden.

Afbeelding 14. Uitsnede cultuurhistorische waarderingskaart met het plangebied rood omcirkeld

## <span id="page-33-0"></span>**5.6 Verkeer en parkeren**

Het wijzigen van een bestemming heeft in veel gevallen een effect op het aantal verkeersbewegingen. Het is daarom van belang om te kijken welke veranderingen er optreden en of dit effect heeft op het wegverkeer en het parkeren.

#### *Verkeer*

De nieuwe functie zorgt voor andere verkeersbewegingen. Op basis van de CROW-kengetallen7 is de verkeersgeneratie van de beoogde woningen in beeld gebracht. Voor het initiatief is gekeken naar de functie koophuis vrijstaand en het gebiedstype rest bebouwde kom, weinig stedelijk.

Het oprichten van de twee vrijstaande woningen heeft als gevolg een verkeersgeneratie van 7,8 tot 8,6 verkeersbewegingen per woning per etmaal. Aangezien in totaal twee vrijstaande woningen worden opgericht zal de totale verkeersgeneratie van het initiatief 15,6 tot 17,2 verkeersbewegingen per etmaal bedragen.

De woningen zullen ontsloten worden middels de Looistraat. Gezien het profiel van de weg zal deze de geringe toename van het aantal verkeersbewegingen goed kunnen verwerken.

#### *Parkeren*

Voor het bepalen van de parkeerbehoefte is eveneens gebruik gemaakt van CROW publicatie 317 'Kencijfers parkeren en verkeersgeneratie' en van de zelfde functie en het omgevingstype. Op basis van deze gegevens dienen op het perceel 2,7 parkeerplaatsen per woning te worden opgericht. In totaal dienen 5,4 parkeerplaatsen (afgerond 6 parkeerplaatsen) te worden opgericht bij de woningen. Op het perceel is voldoende ruimte voor het oprichten van de parkeerplaatsen.

<sup>7</sup> CROW-publicatie 317, Verkeersgeneratie Kencijfers parkeren en verkeersgeneratie

# <span id="page-35-0"></span>**6. JURIDISCHE ASPECTEN**

Een bestemmingsplan geeft bestemmingen met de bijbehorende regels. Het bestaat niet alleen uit een tekstdocument, maar ook uit een verbeelding (plankaart). Alle toegelaten functies zijn met een eigen bestemming op de verbeelding opgenomen. Samen met de regels vormt de (digitale en analoge) verbeelding het juridisch bindende deel van het bestemmingsplan. Het bestemmingsplan gaat vergezeld van een toelichting. De toelichting hoort wel bij het bestemmingsplan, maar is geen onderdeel daarvan: de toelichting is niet juridisch bindend. Dat betekent, dat indien er onverhoopt verschillen zouden bestaan tussen de toelichting en het bestemmingsplan, de regels en de verbeelding (plankaart) doorslaggevend en bindend zijn en de toelichting niet. De toelichting beschrijft wat de doelstellingen van het bestemmingsplan zijn en hoe de regels van het bestemmingsplan moeten worden geïnterpreteerd.

Dit bestemmingsplan is opgesteld conform de SVBP 2012 alsmede de Wet ruimtelijke ordening (Wro), het Besluit ruimtelijke ordening (Bro), de Wet algemene bepalingen omgevingsrecht (Wabo) en het Besluit omgevingsrecht (Bor). Het bestemmingsplan is digitaal opgesteld en beschikbaar. Van het elektronische document is een papieren versie gemaakt. Bij een onbedoeld verschil tussen de papieren versie en de elektronische versie gaat de laatste voor.

# <span id="page-35-1"></span>**6.1 Toelichting op de verbeelding**

De verbeelding geeft met kleuren en tekens aan welke bestemming voor de gronden geldt. De bestemming is aangegeven met een gekleurd vlak met de letters van de bestemming. Er zijn voor de gronden meerdere tekens opgenomen. Het gaat dan om aanduidingen (functie- of gebiedsaanduidingen) of dubbelbestemmingen. Voor een aanduiding of dubbelbestemming zijn in de regels specifieke bepalingen van toepassing. Uit de verbeelding kan afgeleid worden op welk gebied het bestemmingsplan betrekking heeft, omdat daarop de plangrens is aangegeven.

De analoge verbeelding is getekend op een bijgewerkte en digitale kadastrale ondergrond, schaal 1:1.000. De analoge verbeelding bestaat uit één plankaart met een legenda.

Het voorste gedeelte van het plangebied is bestemd tot 'Tuin' en het resterende deel tot 'Wonen', welke tevens is voorzien van een bouwvlak. Voor het bouwvlak geldt de maatvoeringsaanduiding 'maximum aantal wooneenheden: 2' waardoor er twee nieuwe woningen zijn toegestaan. Tevens is de bouwaanduiding 'specifieke bouwaanduiding – afwijkende oppervlakte' aan het bouwvlak toegekend zodat per woning 150 m2 aan bijgebouwen kan worden opgericht.

# <span id="page-35-2"></span>**6.2 Toelichting op de planregels**

Alle gronden binnen het plangebied zijn voorzien van een bestemming. Een bestemming geeft de functie(s) aan die voor een gebied zijn toebedacht. Bij deze bestemmingen horen gebruiksregels. Het kan gaan om regels voor bouwen, werken en werkzaamheden, slopen en het gebruik van grond en opstallen voor bepaalde activiteiten. De bestemming en de regels bepalen gezamenlijk welke activiteiten en handelingen zijn toegestaan. Het gevolg van het leggen van een bestemming is, dat de betreffende gronden alleen overeenkomstig deze bestemming mogen worden gebruikt. De bevoegdheid om bestemmingen toe te kennen is voorbehouden aan de gemeenteraad. Dit is geregeld in artikel 3.1 Wro. Een gemeenteraad mag niet zomaar een bestemming toekennen, maar moet daarvoor vanuit het algemeen belang van een "goede ruimtelijke ordening" redenen hebben. Het leggen van een bestemming betekent overigens niet dat er een verplichting bestaat voor een grondgebruik om die bestemming te realiseren. De bestemming en regels gelden voor 10 jaren te rekenen vanaf het moment van vaststelling van het bestemmingsplan. Het bestemmingsplan is een juridisch plan: de daarin opgenomen bepalingen zijn bindend voor burgers, bedrijven en de overheid.

Bij het opstellen van de regels is uitgegaan van de SVBP2012 en het meest recente bestemmingsplan voor de kern van Heumen; "Kernen Heumen, Overasselt, Nederasselt en Molenhoek". De regels zijn verdeeld in vier hoofdstukken, te weten:

- Hoofdstuk 1: Inleidende regels met daarin de begrippen en de wijze van meten;
- Hoofdstuk 2: Bestemmingsregels. Hierin worden de regels voor de op de verbeelding opgenomen bestemmingen gegeven;
- Hoofdstuk 3: Algemene regels, waaronder zijn opgenomen de anti-dubbeltelregel, algemene bouw- en gebruiksregels en algemene wijzigingsregels;
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen.

Het belangrijkste doel van de planregels is om de bouw- en gebruiksregels van de verschillende bestemmingen aan te geven en maken in dit geval de bouw van twee vrijstaande woningen mogelijk. Het onderhavige bestemmingsplan kent de bestemmingen 'Tuin' en 'Wonen'.

#### *Hoofdstuk 1: INLEIDENDE REGELS*

In dit hoofdstuk worden de in de regels gehanteerde begrippen nader verklaard, zodat interpretatieproblemen zoveel mogelijk worden voorkomen. Daarnaast wordt aangegeven op welke wijze bepaalde afmetingen dienen te worden gemeten.

#### *Hoofdstuk 2: BESTEMMINGSREGELS*

In deze artikelen worden de op de verbeelding aangegeven bestemmingen omschreven en wordt bepaald op welke wijze de gronden en opstallen gebruikt mogen worden. Tevens worden per bestemming de bebouwingsmogelijkheden vermeld.

#### *Hoofdstuk 3: ALGEMENE REGELS*

Deze artikelen bevatten bepalingen die van toepassing zijn op meerdere bestemmingen, zodat het uit praktische overwegingen de voorkeur verdient deze in een afzonderlijke paragraaf onder te brengen.

#### *Hoofdstuk 4: SLOT- EN OVERGANGSREGELS*

Hier wordt omschreven welke gebouwen en gebruik vallen onder het overgangsrecht.

# <span id="page-37-0"></span>**7. UITVOERBAARHEID**

# <span id="page-37-1"></span>**7.1 Economische uitvoerbaarheid**

Bij de vaststelling van een bestemmingsplan, waarin ontwikkelingen mogelijk worden gemaakt, dient de gemeenteraad eveneens een exploitatieplan vast te stellen. Dit heeft te maken met de wettelijke verplichting om de kosten, die de gemeente moet maken om deze ontwikkeling mogelijk te maken, te verhalen op de eigenaar/ontwikkelaar.

Alle kosten die gemaakt moet worden het opstellen van een bestemmingplan zijn voor rekening van de initiatiefnemer. Hiervoor is een overeenkomst afgesloten, waarin ook de afwikkeling van eventuele verzoeken tot tegemoetkoming in planschade is geregeld. Hiermee is de financiële haalbaarheid voor de gemeente afdoende geregeld.

# <span id="page-37-2"></span>**7.2 Maatschappelijke uitvoerbaarheid**

De procedures voor vaststelling van een bestemmingsplan zijn door de wetgever geregeld. Aangegeven is dat tussen gemeente en verschillende instanties overleg over het plan moet worden gevoerd alvorens een ontwerpbestemmingsplan ter visie gelegd kan worden. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven. Pas daarna kan de wettelijke procedure met betrekking tot vaststelling van het bestemmingsplan van start gaan.

#### *Vooroverleg*

In het kader van onderhavig bestemmingsplan is geen vooroverleg gevoerd.

#### *Zienswijzen*

Het ontwerpbestemmingsplan heeft van 14 december 2020 tot en met 25 januari 2021 voor eenieder ter inzage gelegen. Er zijn tegen het ontwerpbestemmingsplan geen zienswijzen ingediend.

# <span id="page-38-0"></span>**8. PROCEDURE**

De Wet ruimtelijke ordening (Wro) is in werking getreden met ingang van 1 juli 2008. De wettelijke procedure start met het moment van ter inzage legging van het ontwerp bestemmingsplan. De procedure ziet er als volgt uit:

- Openbare kennisgeving van het ontwerp bestemmingsplan;
- Terinzagelegging van het ontwerp en bijbehorende stukken gedurende 6 weken;
- Gedurende de termijn van terinzagelegging kunnen door een ieder schriftelijk of mondeling zienswijzen worden ingebracht;
- Vaststelling van het bestemmingsplan door de gemeenteraad binnen 12 weken indien zienswijzen zijn ingediend;
- Algemene bekendmaking van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, binnen 6 weken na vaststelling;
- Mogelijkheid tot beroep bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- Inwerkingtreding op de dag na afloop van de beroeps/inwerkingtreding termijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

*Dit document bevat rekenresultaten van AERIUS Calculator. Het betreft de hoogst berekende stikstofbijdragen per stikstofgevoelig Natura 2000-gebied, op basis van rekenpunten die overlappen met habitattypen en/of leefgebieden die aangewezen zijn in het kader van de Wet natuurbescherming, gekoppeld aan een aangewezen soort, of nog onbekend maar mogelijk wel relevant.*

*De berekening op basis van stikstofemissies gaat uit van de componenten ammoniak (NH3) en/of stikstofoxide (NOx).*

*Wilt u verder rekenen of gegevens wijzigen? Importeer de pdf dan in Calculator. Voor meer toelichting verwijzen wij u naar de website www.aerius.nl.*

Berekening Situatie 1

- [Kenmerken](#page-40-0)
- [Samenvatting emissies](#page-41-0)
- Depositieresultaten
- [Gedetailleerde emissiegegevens](#page-42-0)

Verdere toelichting over deze PDF kunt u vinden in een bijbehorende leeswijzer. Deze leeswijzer en overige documentatie is te raadplegen via: https://www.aerius.nl/handleidingen-en-leeswijzers.

> RuGozoR3Mkn1 (03 april 2020) pagina 1/5

<span id="page-40-0"></span>

| Contact                                       | Rechtspersoon                                                                 |            | Inrichtingslocatie           |                              |  |  |
|-----------------------------------------------|-------------------------------------------------------------------------------|------------|------------------------------|------------------------------|--|--|
|                                               | Bureau Leefomgeving                                                           |            | Schoolstraat 7, 5961EE Horst |                              |  |  |
| Activiteit                                    | Omschrijving                                                                  |            | AERIUS kenmerk               |                              |  |  |
|                                               | Looistraat ongenummerd                                                        |            | RuGozoR3Mkn1                 |                              |  |  |
|                                               | Datum berekening                                                              |            | Rekenjaar                    | Rekenconfiguratie            |  |  |
|                                               | 03 april 2020, 09:01                                                          |            | 2020                         | Berekend voor natuurgebieden |  |  |
| Totale emissie                                |                                                                               | Situatie 1 |                              |                              |  |  |
|                                               | NOx                                                                           | 6,22 kg/j  |                              |                              |  |  |
|                                               | NH3                                                                           | < 1 kg/j   |                              |                              |  |  |
| Resultaten                                    | Natuurgebied                                                                  |            |                              |                              |  |  |
| Hectare met<br>hoogste bijdrage<br>(mol/ha/j) | Uw berekening heeft geen depositieresultaten opgeleverd boven 0,00 mol/ha/jr. |            |                              |                              |  |  |
| Toelichting                                   | Nieuw bouw woningen                                                           |            |                              |                              |  |  |

# Resultaten

<span id="page-41-0"></span><span id="page-42-0"></span>

| Emissie<br>(per bron)<br>Situatie 1 |           |                                                |               | Naam<br>Locatie (X,Y)<br>NOx                                | Woningen<br>6,06 kg/j           | 186304, 419910               |                      |
|-------------------------------------|-----------|------------------------------------------------|---------------|-------------------------------------------------------------|---------------------------------|------------------------------|----------------------|
|                                     | Sector    | Categorie                                      | Omschrijving  |                                                             |                                 | Eenheden<br>Stof             | Emissie              |
|                                     |           | Woningen<br>(nieuwbouw):<br>Vrijstaande woning |               | Vrijstaande woningen<br>Naam<br>Locatie (X,Y)<br>NOx<br>NH3 | verkeer<br>< 1 kg/j<br>< 1 kg/j | 2,0<br>NOx<br>186351, 419858 | 6,06 kg/j            |
|                                     | Soort     | Voertuig                                       |               |                                                             | Aantal voertuigen               | Stof                         | Emissie              |
|                                     | Standaard |                                                | Licht verkeer |                                                             | 8,6 / etmaal                    | NOx<br>NH3                   | < 1 kg/j<br>< 1 kg/j |

Disclaimer Hoewel verstrekte gegevens kunnen dienen ter onderbouwing van een vergunningaanvraag, kunnen er geen rechten aan worden ontleend. De eigenaar van AERIUS aanvaardt geen aansprakelijkheid voor de inhoud van de door de gebruiker aangeboden informatie. Bovenstaande gegevens zijn enkel bruikbaar tot er een nieuwe versie van AERIUS beschikbaar is. AERIUS is een geregistreerd handelsmerk in Europa. Alle rechten die niet expliciet worden verleend, zijn voorbehouden.

| Rekenbasis | Deze berekening is tot stand gekomen op basis van:            |                                                                     |  |  |  |
|------------|---------------------------------------------------------------|---------------------------------------------------------------------|--|--|--|
|            | AERIUS                                                        | versie 2019A_20200327_c5ea8671e4                                    |  |  |  |
|            | Database                                                      | versie 2019A_20200327_c5ea8671e4                                    |  |  |  |
|            | Voor meer informatie over de gebruikte methodiek en data zie: |                                                                     |  |  |  |
|            |                                                               | https://www.aerius.nl/nl/factsheets/release/aerius-calculator-2019A |  |  |  |

**datum** 4-5-2020 **dossiercode** 20200504-9-23201

#### **Standaard wateradvies**

Op grond van het Besluit Ruimtelijke Ordening moet in de toelichting van ruimtelijke plannen een waterparagraaf worden opgenomen. Hierin wordt beschreven hoe rekening is gehouden met de gevolgen van het plan voor de taken en belangen van het waterschap. De watertoets voor dit plan heeft plaatsgevonden via de Digitale Watertoets (www.dewatertoets.nl).

Uit de ingevoerde gegevens volgt dat er sprake is van een ruimtelijk plan dat een geringe invloed heeft op de taken en belangen van het waterschap. In deze fase van de planvorming (bestemmingsplan) kan volgens het waterschap worden volstaan met dit automatisch gegeneerd wateradvies.

#### **Algemene projectgegevens**

Projectomschrijving: Twee woningen Looistraat ong. Heumen Oppervlakte plangebied: 1900 Adres: Looistraat ongenummerd, Heumen Gemeente: Heumen Het plan is ingediend door: Peter v.d. Ligt Bureau Leefomgeving

#### **Beleid van Waterschap Rivierenland**

Met ingang van 27 november 2015 is het Waterbeheerprogramma 2016-2021 Koers houden, kansen benutten bepalend voor het waterbeleid. Dit plan gaat over het waterbeheer in het hele rivierengebied en het omvat alle watertaken van het waterschap: waterkeringen, waterkwantiteit, waterkwaliteit, wegen en waterketen.

Daarnaast beschikt het Waterschap Rivierenland over een verordening: de Keur voor waterkeringen en wateren. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

#### **Waterberging**

Voor dit plan is de toename van het verhard oppervlak kleiner dan 500 m² in het stedelijk gebied of kleiner dan 1500 m² in het landelijk gebied. Eventueel kan gebruik worden gemaakt van een eenmalige vrijstelling. Hiervoor kunt u contact opnemen met de afdeling vergunningen van het waterschap. In alle andere gevallen dient u compenserende maatregelen te treffen.

De benodigde ruimte voor waterberging wordt berekend op basis van maatgevende regenbuien, de toename aan verhard oppervlak en de maximaal toelaatbare peilstijging in de watergangen. Voor plannen met een toename aan verharding kan de vuistregel van 436 m³ per hectare verharding worden gebruikt bij bui T=10+10% en 664 m³ bij bui T=100+10%, mits er geen complicerende zaken als kwel aan de orde zijn. De maximaal toelaatbare peilstijging bij bui T=10+10% bedraagt 0,30 meter in het beheergebied van Waterschap Rivierenland. Alleen in het gebied Alblasserwaard en Vijfheerenlanden geldt een maximaal toelaatbare peilstijging van 0,20 meter vanwege de beperkte drooglegging in het gebied. Bij een bui T=100+10% mag geen inundatie optreden. De maatgevende afvoer is 1,5 l/s/ha.

#### **Conclusie**

Wij adviseren positief over het plan, onder de voorwaarde dat er voldoende rekening wordt gehouden met bovengenoemde aandachtspunten (indien van toepassing). Het ruimtelijk plan hoeft in het kader van de watertoets niet meer toegestuurd te worden aan Waterschap Rivierenland.

Vervolgens kunt u het ruimtelijk plan nader uitwerken tot op het niveau van een aanvraag watervergunning of melding (indien van toepassing). Voorwaarde hierbij is dat het op te stellen bestemmingsplan niet conflicteert met deze nadere uitwerking. Dit is uw eigen verantwoordelijkheid.

#### **Vervolg**

Voor de uitvoering van het plan kan, afhankelijk van de bovengenoemde aandachtspunten, een watervergunning of melding bij het waterschap vereist zijn. In deze watervergunning of melding kunnen nadere technische eisen aan uw plan gesteld worden. U kunt hiervoor contact opnemen met het secretariaat van de afdeling Vergunningen. Zij zijn bereikbaar via e-mailadres secretariaat-afdelingvergunningen@wsrl.nl en telefoonnummer (0344) 64 94 94.

Wij adviseren u om uw aanvraag of melding vooraf te bespreken met medewerkers van de Afdeling Vergunningen. Dit automatisch gegenereerd wateradvies kan hierbij nuttig zijn. Voor meer informatie over vergunningen en melding kunt u ook terecht op: [www.waterschaprivierenland.nl/vergunningen](http://www.waterschaprivierenland.nl/vergunningen)

© Digitale Watertoets - www.dewatertoets.nl Dit document is gegenereerd via de website [http://www.dewatertoets.nl//](../)op basis van door u ingevulde gegevens. U bent akkoord gegaan met de door u ingevulde gegevens. Dit digitale advies heeft een geldigheid van 2 jaar.

#### **www.dewatertoets.nl**

**datum** 4-5-2020 **dossiercode** 20200504-9-23201

#### **Samenvatting**

In deze paragraaf worden puntgewijs de resultaten van de toetsing samengevat.

#### **Tekenen:**

*Heeft u een toetslaag geraakt?* nee

*In welke gemeente ligt uw plangebied?* Heumen

#### **Vragen:**

*Gaat het plan uitsluitend over functiewijziging van bestaande bebouwing zonder fysieke aanpassingen van de bebouwing en de ruimte?* nee

*Gaat het ruimtelijk plan over activiteiten anders dan woningen, bedrijven of kleinschalige infrastructuur?* nee

*Is uw totale plangebied groter dan 3500 m² ?* nee

*Verwacht u een toename van verharding in het plan groter dan 500 m² in stedelijk gebied of 1500 m² in landelijk gebied?* nee

**Afbeeldingen geraakte signaleringskaarten**

**www.dewatertoets.nl**

# . **Heumen SELECTIEBESLUIT**

| Onderwerp:     | Definitief rapport bureauonderzoek en verkennend booronderzoek |                                    |
|----------------|----------------------------------------------------------------|------------------------------------|
| Datum:         | 23-09-2020                                                     |                                    |
| Bijlage:       | geen                                                           |                                    |
| Afschrift aan: |                                                                |                                    |
| Handtekeningen | I. Verploegen, beleidsmedewerker                               | E.K. Mietes, regioarcheoloog regio |
| Bevoegd Gezag  | Ruimtelijke Ordening                                           | Nijmegen                           |
| Archeologie:   |                                                                |                                    |
|                |                                                                |                                    |
|                |                                                                |                                    |

#### Onderzoek

#### - Onderzoeksrapport:

Archeologisch bureau- en verkennend veldonderzoek, door middel van boringen Looistraat (ong.) te Heumen (gemeente Heumen)

#### - Auteur:

D. Hagens, L. Kruithof en N.J.W. Van der Feest

- Versie:

2.0, concept

#### Beoordeling

- Inleiding:

In april 2020 is een archeologisch bureau- en verkennend booronderzoek uitgevoerd aan de Looistraat (ong.) te Heumen (gemeente Heumen). Het doel van het booronderzoek is de in het bureauonderzoek opgestelde gespecificeerde verwachting te toetsen. Aan de hand van deze gegevens kunnen vervolgens adviezen over de aanwezige archeologische resten, of eventueel vervolgtraject worden opgesteld. De aanleiding voor het laten uitvoeren van het bodemonderzoek betreft de voorgenomen ontwikkeling van twee half vrijstaande woningen. De diepte van de toekomstige verstoring is niet bekend, maar uitgaande van een standaard funderingsdiepte naar verwachting tot tenminste 0,8-1,0 meter beneden maaiveld reiken.

#### Bureauonderzoek

De onderzoekslocatie ligt volgens de Archeologische Beleidskaart van de gemeente Heumen (2013) in een zone met een hoge archeologische verwachting, waarschijnlijk goede conservering: Hoog voor archeologische resten uit alle perioden. Volgens de geomorfologische kaart ligt het plangebied op een terrasrestrug. Op basis van het kaartbeeld van het AHN ligt het plangebied relatief laag in het landschap. In de omgeving en binnen dezelfde landschappelijke setting zijn tot heden nog geen vuursteenvondsten bekend. Op basis van deze gegevens wordt een lage verwachting toegekend voor vindplaatsen uit het laat-paleolithicum tot en met het mesolithicum. Ten (noord)oosten van het plangebied zijn enkele vondsten bekend uit zowel het neolithicum, de bronstijd en de ijzertijd. Voor het plangebied geldt daarom een middelhoge verwachting voor zowel nederzettingsresten uit de periode neolithicum tot en met de ijzertijd als voor nederzettingsresten uit de Romeinse tijd en de vroege middeleeuwen. Het plangebied ligt aan de Looistraat, ten noorden van de oorsprong laat middeleeuwse dorpskern van Heumen. Uit historische kaarten blijkt het plangebied tot heden onbebouwd is. Het was achtereenvolgens in gebruik

als bouwland en weiland. Op de kaart uit 1965 is te zien dat er meerdere bebouwing aanwezig is direct rondom het plangebied. Op basis van deze gegevens geldt voor het plangebied een middelhoge verwachting voor de periode late middeleeuwen en nieuwe tijd. Wegens de verwachte aanwezigheid van ooivaaggronden is een goede conservering van archeologische resten verwacht. Door de relatief lage grondwaterstand kunnen organische resten vaak enkel in dieper, waterhoudende sporen zoals waterputten bewaard blijven.

#### Inventariserend veldonderzoek

Op basis van het uitgevoerde verkennend veldonderzoek d.m.v. boringen kan worden gesteld dat binnen het plangebied een afgedekt kleipakket is aangetroffen. Dit kleipakket is onder invloed van latere afzettingen geërodeerd. Uit onderzoeken uit de omgeving is gebleken dat de top van dit kleipakket archeologische resten kan herbergen. De mate van erosie is echter niet duidelijk en er kan niet geduid worden of deze resten daadwerkelijk nog aanwezig zijn of in welke mate ze zijn aangetast. Echter is er voldoende informatie beschikbaar om een sterke omwerking van de bodem ter plaatse aannemelijk te maken: de inzet van een diepwoeler de aanleg van grindkoffer en verschillende verstoringen voorafgaand aan de ophoging van het terrein.

#### Conclusie en advies

De onderzoeksresultaten zijn aanleiding om de archeologische verwachting bij te stellen naar laag voor alle perioden. Derhalve wordt geadviseerd dat verder archeologisch onderzoek op het plangebied niet noodzakelijk wordt geacht.

- Opmerkingen:
De opmerkingen op de conceptversie van het rapport zijn toegelicht en/of verwerkt.

#### Selectiebesluit:

De gemeente is akkoord met het selectieadvies van Aeres Milieu om het plangebied archeologisch vrij te geven voor de voorgenomen ontwikkelingen.