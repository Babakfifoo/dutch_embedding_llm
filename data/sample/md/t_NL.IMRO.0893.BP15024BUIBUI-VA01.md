Bestemmingsplan ''Buitengebied 2013, 1e herziening op onderdelen"

Vaststelling

19 april 2016

# Gemeente Bergen

Bestemmingsplan ''Buitengebied 2013, 1e herziening op onderdelen"

Vaststelling

| Inhoud: |  |
|---------|--|
|---------|--|

- • Toelichting
- • Regels
- • Geometrische plaatsbepaling (verbeelding)

| werknummer: | 119.200.01                        |
|-------------|-----------------------------------|
| datum:      | 19 april 2016                     |
| bestand:    | J:\119\200\01\3 Projectresultaat\ |

#### Procedureoverzicht

| Fase             | Datum            |
|------------------|------------------|
| concept-ontwerp  |                  |
| Ontwerp          | 30 november 2015 |
| Terinzagelegging |                  |
| Vaststelling     |                  |

KuiperCompagnons BV Ruimtelijke Ordening, Stedenbouw, Architectuur, Landschap Rotterdam

# **Inhoudsopgave van de toelichting**

# **Deel A Inleiding**

| 1           | Inleiding                            | 1    |
|-------------|--------------------------------------|------|
| 1.1         | Aanleiding en doel van het plan      | 1    |
| 1.2         | Ligging en begrenzing plangebied     | 21   |
| 1.3         | Voorgaande bestemmingsplannen        | 21   |
| 1.4         | Leeswijzer                           | 2    |
| Deel B<br>2 | Planbeschrijving<br>Planbeschrijving | 65   |
| 2.1         | Bestaande situatie                   | 65   |
| 2.2         | Uitgangspunten                       | 98   |
| 2.3         | Juridische aspecten                  | 1512 |
|             | 2.3.1 Planmethodiek                  | 1512 |
|             | 2.3.2 Regels                         | 1512 |
|             | 2.3.3 Geometrische plaatsbepaling    | 2421 |

#### **Deel C Verantwoording**

| 3   | Ruimtelijke Ordening         | 2623 |
|-----|------------------------------|------|
| 3.1 | Kader                        | 2825 |
|     | 3.1.1<br>Nationaal beleid    | 2825 |
|     | 3.1.2<br>Provinciaal beleid  | 2926 |
|     | 3.1.3<br>Gemeentelijk beleid | 3228 |
| 3.2 | Conclusies                   | 3329 |
| 4   | Agrarische bedrijven         | 3431 |
| 4.1 | Kader                        | 3431 |
|     | 4.1.1<br>Provinciaal beleid  | 3431 |
|     | 4.1.2<br>Gemeentelijk beleid | 3934 |
| 4.2 | Analyse                      | 4136 |
|     |                              |      |
| 5   | Mobiliteit                   | 4439 |
| 5.1 | Kader                        | 4439 |
|     | 5.1.1<br>Rijksbeleid         | 4439 |
|     | 5.1.2<br>Provinciaal beleid  | 4439 |
|     | 5.1.3<br>Gemeentelijk beleid | 4540 |
| 5.2 | Analyse                      | 4640 |
| 6   | Natuur en landschap          | 4743 |
| 6.1 | Kader                        | 4743 |
|     | 6.1.1<br>Rijksbeleid         | 4743 |

| 6.2 | Analyse                          | 4945         |
|-----|----------------------------------|--------------|
| 6.3 | Conclusie                        | 5147         |
| 7   | Water                            | 5349         |
| 7.1 | Kader                            | 5349         |
|     | 7.1.1<br>Europees en rijksbeleid | 5349         |
|     | 7.1.2<br>Provinciaal beleid      | 5551         |
|     | 7.1.3<br>Beleid waterbeheerder   | 5551         |
| 7.2 | Analyse                          | 5652         |
| 7.3 | Conclusie                        | 5853         |
| 8   | Archeologie en cultuurhistorie   | 6155         |
| 8.1 | Archeologie                      | 6155         |
|     | 8.1.1 Kader                      | 6155         |
|     | 8.1.2 Onderzoek                  | 6155         |
|     | 8.1.3 Conclusie                  | 6357         |
| 8.2 | Cultuurhistorie                  | 6357         |
|     | 8.2.1 Kader                      | 6357         |
|     | 8.2.2 Onderzoek                  | 64<br>5<br>8 |
|     | 8.2.3 Conclusie                  | 6559         |
| 9   | Milieu                           | 6761         |
| 9.1 | Algemeen                         | 6761         |
| 9.2 | M.e.r.<br>-beoordeling           | 6761         |
|     | 9.2.1<br>Kader                   | 6761         |
|     | 9.2.2 Afweging en conclusies     | 6761         |
| 9.3 | Bodemkwaliteit                   | 6761         |
|     | 9.3.1 Kader                      | 6761         |
|     | 9.3.2 Onderzoek                  | 6862         |
|     | 9.3.3 Conclusie                  | 7064         |
| 9.4 | Akoestische aspecten             | 7064         |
|     | 9.4.1 Kader                      | 7064         |
|     | 9.4.2 Onderzoek                  | 7064         |
|     | 9.4.3 Conclusie                  | 7165         |
| 9.5 | Luchtkwaliteit                   | 7165         |
|     | 9.5.1 Kader<br>9.5.2 Onderzoek   | 7165<br>7165 |
|     | 9.5.3 Conclusie                  | 7266         |
| 9.6 | Milieuzonering                   | 7266         |
|     | 9.6.1 Kader                      | 7266         |
|     | 9.6.2 Onderzoe<br>k              | 7266         |
|     | 9.6.3 Conclusie                  | 7266         |
| 9.7 | Externe veiligheid               | 7367         |
|     | 9.7.1 Kader                      | 7367         |
|     | 9.7.2 Onderzoek                  | 7569         |
|     | 9.7.3 Conclusie                  | 7771         |
| 9.8 | Wet geurhinder veehouderijen     | 7771         |

| 9.10   | 9.8.1 Kader<br>9.8.2 Onderzoek<br>9.8.3 Conclusie<br>Overige belemmeringen | 7771<br>7872<br>7872<br>7872 |
|--------|----------------------------------------------------------------------------|------------------------------|
| Deel D | Uitvoerbaarheid en procedure                                               |                              |
|        |                                                                            |                              |
| 10     | Uitvoerbaarheid                                                            | 8175                         |
| 10.1   | Economische uitvoerbaarheid                                                | 8377                         |
| 10.2   | Maatschappelijke uitvoerbaarheid                                           | 8377                         |

## **Bijlagen bij de toelichting**

- Bijlage 1: Landschapsplan gemeente Bergen
- Bijlage 2: Zienswijzennota
- Bijlage 3: Nota ambtshalve wijzigingen

**Deel A: Inleiding**

*Afbeelding1: Plangebied*

# <span id="page-11-0"></span>**1 Inleiding**

# <span id="page-11-1"></span>**1.1 Aanleiding en doel van het plan**

Op 15 juli 2015 heeft de Afdeling bestuursrechtspraak van de Raad van State uitspraak gedaan inzake het bestemmingsplan Buitengebied 2013, dat door de gemeenteraad is vastgesteld op 17 december 2013. De Raad van State heeft de ingestelde beroepen deels gegrond verklaard en het bestemmingsplan op onderdelen vernietigd. Belangrijkste aspect van de uitspraak is dat de Raad van State de keuze van de gemeenteraad om de bouwvlakken voor de veehouderijbedrijven uit het plangebied te laten, in strijd acht met een goede ruimtelijke ordening.

Daarnaast heeft de Raad van State in totaal zeven beroepen (gedeeltelijk) gegrond verklaard. Het betreft hier voornamelijk gegrondverklaringen op locatieniveau (bijvoorbeeld een agrarisch bouwblok dat niet geheel juist is ingetekend of een onjuist begrensde dubbelbestemming of gebiedsaanduiding). De Raad van State heeft de gemeenteraad in haar uitspraak opgedragen om voor deze gevallen binnen 26 weken na verzending van de uitspraak de noodzakelijke correcties door te voeren en een aangepast bestemmingsplan vast te stellen. De Raad van State heeft hierbij voorgeschreven dat het niet noodzakelijk is om op dit punt opnieuw een ontwerpbestemmingsplan ter inzage te leggen (afdeling 3.4 van de Algemene wet bestuursrecht is op dit onderdeel niet van toepassing).

Dit bestemmingsplan beoogt tegemoet te komen aan het tweede onderdeel van de uitspraak van de Raad van State en heeft dus geen betrekking op de het onderdeel van de uitspraak dat betrekking heeft op het buiten het plangebied laten van de veehouderijbedrijven. Dit wil zeggen dat een reparatie wordt doorgevoerd naar aanleiding van de gegrondverklaring voor de zeven beroepschriften en de bijbehorende vernietigingen. In het plan wordt tegemoetgekomen aan de uitspraak van de Raad van State. Daarnaast is de gelegenheid aangegrepen om een aantal ambtshalve wijzigingen door te voeren. Hierbij gaat het om omissies en een aantal aanpassingen met een administratief karakter die zijn doorgevoerd aan de hand van constateringen en ervaringen die eerder zijn opgedaan met het plan. Het gaat hierbij om 'beleidsarme' aanpassingen, in die zin dat met de doorgevoerde mutaties niet wordt beoogd om substantiële wijzigingen door te voeren.

Desondanks is er, omwille van de zorgvuldigheid en in afwijking van de uitspraak van de Raad van State, voor gekozen om het plan gedurende zes weken ter inzage te leggen voor het indienen van zienswijzen (op grond van afdeling 3.4. van de Algemene wet bestuursrecht).

Het vigerende bestemmingsplan 'Buitengebied' is ruim tien jaar oud en voldoet niet aan de actualiserings- en de digitaliseringseis uit de Wet ruimtelijke ordening. Daarnaast gelden in het gebied diverse postzegelbestemmingsplannen, wijzigingsplannen en partiële herzieningen.

Dit bestemmingsplan 'Buitengebied 2013' is opgesteld om te voorzien in een eenduidige en uniforme juridische regeling voor het toegestane gebruik en de toegestane bebouwing binnen het plangebied. Het bestemmingsplan heeft een conserverend karakter. Dit houdt in dat de bestaande (planologische) situatie (vigerende rechten) wordt vastgelegd en geen grootschalige locatiegebonden ontwikkelingen worden mogelijk gemaakt. Om die reden is Maaspark Well buiten het plangebied gelaten. Na de ter inzage legging van het ontwerpbestemmingsplannen is besloten de veehouderijen niet in het bestemmingsplan op te nemen. Overige agrarische bedrijven zijn wel in het plan opgenomen.

# <span id="page-12-0"></span>**1.2 Ligging en begrenzing plangebied**

Het plangebied omvat het gehele grondgebied van de gemeente Bergen met uitzondering van de kernen, de bedrijventerreinen en Maaspark Well (zie ook afbeelding 1). Ook zijn alle locaties waar (intensieve) veehouderijen bevinden uit het plan gelaten. De planbegrenzing van deze locaties is gebaseerd op de aanduiding 'erf'. Deze aanduiding komt overeen met de begrenzing van de bestemming 'agrarisch bouwblok' uit het voorgaande bestemmingsplan.

Het plangebied wordt begrensd door:

- de gemeentegrens tussen de gemeente Bergen de gemeente Gennep in het Noorden;
- de landsgrens tussen Nederland en Duitsland in het oosten;
- de gemeentegrens tussen de gemeente Bergen en de gemeente Venlo in het zuiden;
- de Maas in het westen.

Deze herziening ziet uitsluitend op de gewijzigde onderdelen ten opzichte van het vigerende bestemmingsplan Buitengebied 2013. Ten aanzien van de verbeelding zijn dit uitsluitend de gewijzigde locaties als gevolg van de uitspraak van de Raad van State, de verleende omgevingsvergunningen, vastgestelde wijzigingsplannen en enkele ambtshalve wijzigingen. Een aantal wijzigingen in de regels gelden wel voor het gehele plangebied.

# <span id="page-12-1"></span>**1.3 Voorgaande bestemmingsplannen**

Het nieuwe bestemmingsplan vervangt op onderdelen het bestemmingsplan Buitengebied 2013.de volgende bestemmingsplannen: Deze herziening ziet daarmee uitsluitend op de doorgevoerde wijzigingen ten opzichte van het vigerende bestemmingsplan Buitengebied 2013.

| naam voorgaand plan                           | vaststelling door raad | goedkeuring door GS       |
|-----------------------------------------------|------------------------|---------------------------|
| Bestemmingsplan Buitengebied                  | 14 juli 1998           | 2 februari 1999           |
|                                               |                        | (gedeeltelijk goedkeuring |
|                                               |                        | onthouden)                |
| Bestemmingsplan Buitengebied 1e<br>herziening | 7 juli 2009            |                           |

Naast deze bestemmingsplannen gelden nog diverse postzegelplannen. Ook deze bestemmingsplannen zijn vervangen door dit nieuwe bestemmingsplan.

# <span id="page-12-2"></span>**1.4 Leeswijzer**

Deze toelichting bestaat uit vier delen. Dit deel, deel A, bevat een aantal algemene planaspecten. Hierna volgt deel B. Daarin vindt de planbeschrijving plaats en wordt tevens een toelichting gegeven op de bestemmingsmethodiek. Deel C vormt feitelijk de achterliggende onderbouwing voor de keuzes die in deel B worden gemaakt ten aanzien van, onder andere, ruimtelijke ordening, volkshuisvesting, mobiliteit, natuur en landschap, water, archeologie en cultuurhistorie en milieu. In deel D, tenslotte, wordt de economische en maatschappelijke uitvoerbaarheid van het plan aangetoond en wordt ook ingegaan op het overleg- en inspraaktraject.

**Deel B: Planbeschrijving**

*herziening op onderdelen*

*Bestemmingsplan Buitengebied 2013, 1e*

*Toelichting*

4

# <span id="page-16-0"></span>**2 Planbeschrijving**

# <span id="page-16-1"></span>**2.1 Bestaande situatie**

# *Plangebied*

Het plangebied omvat het gehele grondgebied van de gemeente Bergen met uitzondering van het bebouwde dorpsgebied van Bergen, Nieuw-Bergen, Afferden, Siebengewald, Well, Wellerlooi, Aijen, het recreatiegebied Maaspark Well, het bestemmingsplangebied Golfcomplex Bleijenbeek en het bedrijventerrein De Flammert.

Deze herziening ziet uitsluitend op de gewijzigde onderdelen binnen het plangebied.

# *Landschapstypen*

De gemeente Bergen ligt in het noorden van de provincie Limburg en bevat een aantal kernen: Afferden, Siebengewald, Nieuw Bergen, Bergen, Aijen, Well en Wellerlooi. Qua grondgebruik kan binnen de gemeente een duidelijke vierdeling waargenomen worden, die met name samenhangt met de door de Maas gedicteerde fysiografie (geologie, geomorfologie, bodem en hydrologie):

- In het westen op het laagste Maasterras bevinden zich voornamelijk weilanden.
- Ten oosten van de N271 (op het hogere Maasterras) bevinden zich uitgestrekte bos- en heidegebieden, inclusief enkele vennen, zoals de Wellsche Heide, Nationaal Park De Maasduinen, de Hamert en de Roobeek.
- Ten oosten van de bos- en heidegebieden bevinden zich, vooral in het noorden van de gemeente Bergen, akkerlanden en - in mindere mate – weilanden en het glastuinbouwconentratiegebied Tuindorp.
- Ten gevolge van zand- en grindwinning bevinden zich tussen Nieuw-Bergen en Well grote plassen ('t Leukermeer en Reindersmeer).

Het landschap in de gemeente Bergen kent een lange geschiedenis waarin de Rijn, het landijs, de Maas, de wind en de Niers de vormende krachten zijn geweest. Door de tijd heen zijn het landschap en de vier verschillende landschapstypen in Bergen ontstaan en gegroeid.

#### *Zonering Structuurvisie+ 2013*

In de Structuurvisie+ 2013 van de gemeente Bergen is een zonering in oost-westrichting gemaakt bestaande uit de volgende vier zones:

- 1. Het Maasdal.
- 2. De dynamische zone: overgangsgebied rond de N271 met Nederzettingen bouwlanden en recreatie.
- 3. Nationaal Park De Maasduinen.
- 4. Agrarisch gebied langs de Duitse grens.

De dynamiek is heel verschillend per zone. Het Maasdal en De Maasduinen zijn laagdynamische gebieden wat stedelijke ontwikkelingen betreft. Er is echter wel de natuurlijke dynamiek en het recreatief gebruik. Het overgangsgebied tussen Maasdal en Maasduinen is van oudsher het meest dynamische gebied in de gemeente Bergen. De N271 vormt de belangrijkste verbinding van noord naar zuid en heeft tot gevolg dat er veel potentiële ontwikkelingsruimte in deze zone is. Hier concentreren we economische en stedelijke ontwikkelingen. Het agrarische gebied langs de Duitse grens kent minder aanleiding voor

hoogdynamische ontwikkelingen, maar ontwikkelingen zijn hier niet uitgesloten op de lange termijn.

*Afbeelding 2: Zonering Structuurvisie+*

# *Nationaal Park De Maasduinen*

Het Nationaal Park De Maasduinen, centraal gelegen in de gemeente, bestaat overwegend uit bossen en heidevelden en maakt deel uit van het terrassenlandschap aan de oostzijde van de Maas. Opvallend zijn de stuifzandruggen die paraboolduinen worden genoemd. Op de lage plaatsen liggen vennen, zoals het Pikmeeuwenwater, het Meeuwenven en het Quin.

## *Landbouwontwikkelingsgebied Siebengewald*

In het Reconstructieplan Noord- en Midden Limburg zijn landbouwontwikkelingsgebieden (LOG's) voor de intensieve veehouderijsector aangegeven. LOG's zijn de enige gebieden waarin nieuwvestiging van intensieve veehouderij (iv) mag plaatsvinden. In het reconstructieplan is opgenomen dat nieuwvestiging alleen mogelijk is door middel van een projectvestiging of (als incidentele nieuwvestiging) aansluitend bij bestaande iv-bedrijvigheid binnen een LOG.

De landbouwontwikkelingsgebieden in het reconstructieplan zijn zoekgebieden voor projectvestiging en/of incidentele nieuwvestiging. In de praktijk zijn desondanks niet alle locaties in een landbouwontwikkelingsgebied ook geschikt om nieuwe bedrijven te vestigen. Vandaar dat er gekozen is om deze gebieden aan te wijzen als zoekgebieden en de uitwerking op lokaal niveau te laten plaatsvinden.

De gemeente Bergen heeft voor het LOG Siebengewald in het noordoosten van het plangebied een nadere begrenzing bepaald. Daarnaast is in een beleidskader vastgelegd welke randvoorwaarden de gemeente hanteert bij nieuwvestiging, omschakeling en/of grotere uitbreidingen iv-bedrijven.

Op basis van de volgende factoren is een selectie gemaakt van de meest kansrijke deelgebieden voor daadwerkelijke nieuwvestiging of omschakeling:

- de gebieden met bepaalde uitbreidingsruimte op grond van afstand tot geurgevoelige objecten;
- de nu reeds goed ontsloten gebieden;
- het landschapsbeeld (openheid, zichtlijnen);
- voldoende afstand tot de kern Siebengewald. in verband met een borgen van een goed woon- en leefklimaat in de kern Siebengewald en het bebouwingscluster Groote Horst. .

Rondom de kern Siebengewald ligt een zone van 600 meter. Binnen het overblijvende zoekgebied zijn drie deelgebieden te onderscheiden:

- 1. Deelgebied I: het meest westelijk deel van het LOG, gelegen tussen het gebied nabij de grenspost en Vrij.
- 2. Deelgebied II: het gebied tussen Vrij en Koekoek.
- 3. Deelgebied III: het zuidoostelijk deel van het zoekgebied, vanaf het gebied net ten westen van Ottenskamp, het gebied rondom Groote Horst tot aan de grens bij Beekheuvel.

*Afbeelding 3: Nadere begrenzing LOG Siebengewald*

De landbouwontwikkelingsgebieden zijn expliciet voor de vestiging van intensieve veehouderijen aangewezen. Omdat in dit bestemmingsplan geen locaties met veehouderijen zijn opgenomen, is dit beleidskader niet relevant voor dit bestemmingsplan.

# *Tuindorp*

Tuindorp is een concentratiegebied voor de glastuinbouw. Tuindorp ligt ten noordoosten van het dorp Wellerlooi, tegen het Nationaal Park de Maasduinen aan. In de jaren twintig van de vorige eeuw kwam de tuinbouw in en om Venlo tot grote bloei. In Wellerlooi was er destijds een ontginningsproject. Dit ontginningsproject werd Tuindorp. In de loop van de tijd is de glastuinbouw gedeeltelijk vervangen door veehouderij. Met het aanwijzen van Tuindorp als concentratiegebied wordt de oorspronkelijke functie van Tuindorp weer hersteld.

# <span id="page-19-0"></span>**2.2 Uitgangspunten**

# *Algemeen*

Dit bestemmingsplan betreft een herziening op onderdelen. Voor de overige onderdelen blijft het bepaalde uit het bestemmingsplan Buitengebied 2013 gelden. De gewijzigde onderdelen betreffen de volgende zaken:

- wijzigingen naar aanleiding van de uitspraak van de Raad van State (d.d. 15 juli 2015);
- verwerking uitgebreide omgevingsvergunningen die na vaststelling van het bestemmingsplan Buitengebied 2013 zijn verleend;
- verwerking postzegelbestemmingsplannen die na vaststelling van het bestemmingsplan Buitengebied 2013 zijn vastgesteld;
- aanpassing van de plangrens op de gemeentegrens en plangrens van het bestemmingsplan Wellerlooi;
- ambtshalve wijzigingen die uitsluitend 'beleidsarme' correcties omvatten.

In het (ontwerp)vaststellingsbesluit zijn de wijzigingen weergegeven.

Voor het overige blijft het bestemmingsplan Buitengebied 2013 in stand. Dit bestemmingsplan is hoofdzakelijk een conserverend plan. Dit houdt in dat aangesloten is op de feitelijke en vigerende situatie. Ten opzichte van de vorige geldende bestemmingsplannen voor het buitengebied zijn er een aantal wijzigingen doorgevoerd. Het betreft een versimpeling en verduidelijking van de juridische regelingen, het verwerken van gewijzigd en nieuw opgesteld beleid en wijzigingen als gevolg van nieuwe wetgeving (ten aanzien bestemmingsplannen). Hierna vindt u per thema de belangrijkste wijzigingen en nieuw beleid ten opzichte van het vorige bestemmingsplan voor het buitengebied van de gemeente Bergen.

*Uitgangspunten vanuit Beleidsplan Ruimere mogelijkheden buitengebied 2008*

- Bij het opstellen van dit beleidsplan zijn de volgende algemene uitgangspunten gehanteerd:
- 1. Er wordt gestreefd naar een duurzame inbedding van behoud/verbetering van ruimtelijke kwaliteit in het landelijke gebied;
- 2. Het voor wat hoort wat principe, wat inhoudt dat slechts meegewerkt wordt aan bouwinitiatieven op een bepaalde locatie wanneer per saldo op dezelfde locatie sprake is van een substantiële reductie van de bebouwde oppervlakte. Dit is met uitzondering van uitbreiding van de bestaande woning, daar waar het betreft de vergroting van een burgerwoning tot 800 m3 en de realisering van bijgebouwen bij een burgerwoning tot 125 m 2 ;
- 3. Het bieden van maximale mogelijkheden voor bedrijfsactiviteiten en recreatief (mede)gebruik onder de voorwaarde dat de ruimtelijke kwaliteit en het karakter van het landelijke gebied niet worden bedreigd en waar mogelijk wordt versterkt;
- 4. Het bieden van maximale mogelijkheden voor inwoning/woningsplitsing onder de voorwaarde dat de ruimtelijke kwaliteit en het karakter van het landelijke gebied niet worden bedreigd en waar mogelijk wordt versterkt;
- 5. Het bieden van een oplossing voor de problematiek met betrekking tot de vrijkomende agrarische bedrijfsgebouwen.

## *Wonen*

Voor de percelen van burgerwoningen is een bestemmingsvlak met de bestemming 'Wonen' opgenomen. Uitsluitend op specifieke percelen, zoals opgenomen in de voorgaande herziening en tussentijds opgestelde postzegelplannen is de bestemming 'Tuin' opgenomen op delen van percelen waar geen bouwwerken gebouwd mogen worden. Dit betreft voornamelijk stukken grond die als agrarisch in gebruik waren, maar aangekocht zijn door burgers en in gebruik zijn genomen als tuin. Het is niet wenselijk dat op deze stukken grond gebouwd wordt. Herbouw van de woning op een andere locatie op het perceel is alleen via een afwijking mogelijk. Daarbij zijn in de regels voorwaarden gesteld aan geluid en de afstand tot omliggende agrarische bedrijven. *Beroepen en bedrijven aan huis*

In het bestemmingsplan is bepaald dat het binnen bepaalde bestemmingen is toegestaan om een aan-huis-verbonden beroep en een-aan-huis-verbonden bedrijf uit te oefenen. De omschrijving van deze begrippen staat in artikel 1 (Begrippen) van de regels weergegeven.

Voor het waarborgen van een goed woon- en leefklimaat is het van belang dat er met betrekking tot een aan-huis-verbonden-bedrijf maatwerk wordt geleverd. Dit wordt bereikt door in het bestemmingsplan een afwijkingsbevoegdheid op te nemen, indien het de bedoeling is om op een bepaalde locatie een categorie 2-bedrijf, als bedoeld in bijlage 2 van de regels, te realiseren. In de afwijkingsregeling staan criteria waaraan een concreet verzoek wordt getoetst. Hierbij de opmerking dat het vestigen van een categorie 1-bedrijf als bedoeld in voornoemde bijlage altijd is toegestaan, omdat duidelijk is dat een dergelijk bedrijf het woon- en leefklimaat niet schaadt.

#### *Agrarische bedrijven*

Dit bestemmingsplan kent meerdere bestemmingen voor agrarische activiteiten, namelijk 'Agrarisch', 'Agrarisch met waarden' en 'Agrarisch - Glastuinbouw'. De begrenzing tussen de agrarische bestemming en de agrarische bestemming met waarden is overgenomen uit het vorige bestemmingsplan. Ten opzichte van de agrarische bestemming geldt binnen de bestemming 'Agrarisch met waarden' dat de gronden naast agrarisch grondgebruik bestemd zijn voor behoud en herstel van de aan het gebied eigen zijnde landschappelijke, natuurlijke en cultuurhistorische waarden. Werkzaamheden, zoals het ontginnen, bodem verlagen of afgraven, ophogen en/of egaliseren van de bodem (behoudens de aanleg van drinkpoelen) en het vellen en/of rooien van houtgewas (behoudens bij wijze van verzorging) is daarom niet toegestaan. De bestemming 'Agrarisch – Glastuinbouw' is voor het glastuinbouwgebied Tuindorp opgenomen. Op de volgende pagina wordt verder op het gebied Tuindorp ingegaan. Bestaande glastuinbouwbedrijven buiten Tuindorp zijn niet als 'Agrarisch – Glastuinbouw' bestemd, maar hebben de aanduiding 'glastuinbouw' binnen de agrarische bestemming gekregen.

Alle veehouderijen, waaronder dus ook de intensieve veehouderijen en productiegerichte paardenhouderijen, zijn buiten het bestemmingsplan gelaten. Het bedrijfsmatig houden van vee heeft uitstoot van stikstof tot gevolg. Conform de Natuurbeschermingswet dient bij het opstellen van een bestemmingsplan nagegaan te worden of deze uitstoot significante negatieve effecten heeft op nabij gelegen Natura2000-gebieden. Hierbij dient uitgegaan te worden van de maximaal planologische invulling van het nieuwe bestemmingsplan ten opzichte van de bestaande situatie. Het uitgangspunt was om in ieder geval de bestaande mogelijkheden uit het voorgaande bestemmingsplan uit 1998 in het nieuwe bestemmingsplan op te nemen. Omdat in veel gevallen de huidige mogelijkheden nog niet door de bedrijven volledig benut zijn, zou het nieuwe bestemmingsplan ten opzichte van de bestaande situatie aanzienlijke uitbreidingsruimte bieden die uitstoot van stikstof tot gevolg kunnen hebben en daarmee significante negatieve effecten op Natura2000-gebieden.

Op 5 december 2012 is door afdeling Bestuursrechtspraak van de Raad van State een uitspraak gedaan over het bestemmingsplan Buitengebied Zelhem van de gemeente Bronckhorst. In dit bestemmingsplan waren de vigerende mogelijkheden van veehouderijen overgenomen, met als gevolg extra uitstoot van stikstof en significante negatieve effecten op de omliggende Natura2000-gebieden. Door deze uitspraak zijn alle veehouderijen "op slot" gezet door de uitbreidingsmogelijkheden terug te dringen tot de bestaande situatie. Dit houdt in dat de bestaande agrarische bedrijven op basis van deze uitspraak geen enkele uitbreidingsruimte meer hebben. Om niet het risico te lopen dat ook een dergelijke uitspraak over het bestemmingsplan Buitengebied van de gemeente Bergen wordt gedaan, is er voor gekozen alle veehouderijen uit het bestemmingsplan te laten. Hiermee blijven de vigerende rechten en mogelijkheden uit het vigerende bestemmingsplan uit 1998 voor deze percelen gelden. Indien een veehouderij verder wil uitbreiden dan de mogelijkheden die het bestemmingsplan uit 1998 bied, zal er een postzegelbestemmingsplan moet worden opgesteld.

Voor de agrarische bedrijven, niet zijnde veehouderijen, gelden de volgende uitgangspunten. In dit bestemmingsplan wordt uitgegaan van een reëel agrarisch bedrijf. Hiermee wordt de beoordeling of een bedrijf volwaardig is op basis van NGE's losgelaten. Een reëel agrarisch bedrijf is een bedrijf dat, gelet op hoeveelheid grond en/of inrichting past bij ten minste één arbeidskracht, inclusief nevenactiviteiten. De gemeente beschikt echter niet over de expertise om dit te beoordelen. Hiertoe wordt daarom advies ingewonnen bij een deskundige. De kosten hiervoor komen voor rekening van de initiatiefnemer (legesverordening). In beginsel maakt de gemeente gebruik van de diensten van de Adviescommissie Agrarische bouwaanvragen in Tilburg.

De vigerende bouwrechten van de agrarische bedrijven zijn gerespecteerd en overgenomen in de juridische regeling. Het bouwvlak van de agrarische bedrijven uit het vorige bestemmingsplan is in beginsel overgenomen. In het vorige bestemmingsplan was rond het bouwvlak een bouwblok opgenomen. Dit bouwblok gaf het erf aan. Dit bouwblok is in het bestemmingsplan doorvertaald door het opnemen van de aanduiding 'erf'.

#### *Plattelandswoningen*

Burgerwoningen kunnen een belemmering vormen voor de ontwikkelingsmogelijkheden van agrarische bedrijven wanneer deze te dichtbij liggen. Dit betreft voornamelijk situaties waarbij de tweede bedrijfswoning is afgesplitst en als burgerwoning wordt gebruikt, maar het kan ook de eerste (en enige) bedrijfswoning zijn die afgesplitst is van het bedrijf. Per 1 januari 2013 is door een aanpassing van de Wet algemene bepalingen omgevingsrecht (Wabo) de mogelijkheid geïntroduceerd om voormalige agrarische bedrijfswoningen de status van

plattelandswoning te geven, waarvoor dezelfde milieueisen gelden als voor agrarische bedrijfswoningen. Op basis hiervan kunnen burgers dergelijke woningen bewonen, zonder dat het agrarisch bedrijf waartoe de woning behoorde in zijn bedrijvigheid wordt beperkt. Deze als zodanig aangewezen woningen houden een agrarische bestemming, maar door middel van de aanduiding plattelandswoning mogen deze bewoond worden door personen die niet functioneel verbonden zijn met het agrarisch bedrijf waar de woning toe behoorde. Een voorwaarde is ook dat de aanduiding plattelandswoning alleen mogelijk is als het bedrijf, waartoe de woning behoorde daadwerkelijk wordt voortgezet. De wetsaanpassing ziet alleen op woningen die bij een agrarisch bedrijf hebben behoord, maar van rechtswege nog worden beschouwd deel uit te maken van de inrichting.

# *Tuindorp*

De bestaande glastuinbouwbedrijven binnen Tuindorp zijn bestemd als 'Agrarisch – Glastuinbouw'. Rond de bestaande bebouwing is een bouwvlak opgenomen. Uitbreiding van het bestaande glasareaal binnen de bestemming is mogelijk via een wijzigingsbevoegdheid. Voorwaarde hierbij is dat een exploitatiebijdrage wordt geleverd. Ten aanzien van de hoogtes, is een goot- en bouwhoogte van 8 meter respectievelijk 10 meter toegestaan. Hiermee wordt aangesloten op de huidige behoefte aan hogere kassen ten behoeve van de moderne bedrijfsvoering. De bestaande bedrijfswoningen zijn met een aanduiding opgenomen. Indien bedrijfswoningen zijn afgesplitst en door derden bewoond worden, zijn deze aangeduid als plattelandswoning. De burgerwoningen die reeds als burgerwoning waren bestemd zijn overgenomen en bestemd als 'Wonen'. In het gebied zijn ook andere agrarische bedrijven aanwezig dan glastuinbouwbedrijven. Deze bedrijven zijn als zodanig bestemd. Ter plaatse is een wijzigingsbevoegdheid opgenomen om de bestemming te wijzigen in een glastuinbouwbedrijf, omdat het gebied bedoeld is voor de vestiging van glastuinbouwbedrijven. Aansluitend hierop hebben ook de voormalige glastuinbouwbedrijven de bestemming 'Agrarisch – Glastuinbouw' behouden. Op deze percelen kan zich zonder bestemmingswijziging een nieuw glastuinbouwbedrijf vestigen of overgenomen worden door naastgelegen glastuinbouwbedrijven. Voor de goede orde: De oppervlakte blijft beperkt tot de oppervlakte van de bestaande bebouwing.

#### *Paardenbakken*

Het hobbymatig houden van paarden vindt veelal plaats bij of in de buurt van agrarische bedrijfswoningen of burgerwoningen in het buitengebied. Het hobbymatig houden van paarden kenmerkt zich onder andere door het ontbreken van een winstoogmerk en de beperkte omvang van het aantal paarden. In algemene zin wordt binnen de ruimtelijke ordening een bovengrens van 5 paarden aangehouden voor hobbymatig gebruik. Milieuregelgeving gaat uit van andere aantallen, daarbij kan sprake zijn van het plaatsen van een melding op grond van het Activiteitenbesluit. Bij agrariërs maken hobbymatig gehouden paarden ook deel uit van de inrichting.

Een paardenbak kan bestaan uit een ander bouwwerk (de omheining) en daarbinnen uit een zogenaamd ander werk (een werk geen bouwwerk zijnde). Paardenbakken kunnen dan ook onder bepaalde omstandigheden omgevingsvergunningplichtig zijn. Dit volgt ook uit jurisprudentie. Er is daarom besloten om voor nieuwe situaties een afwijkingsbevoegdheid in het bestemmingsplan op te nemen voor paardenbakken, die hobbymatig in gebruik zijn. Dit kan, onder voorwaarden, binnen de bestemming Wonen, Agrarisch, Agrarisch - Glastuinbouw en Agrarisch met waarden. Een paardenbak binnen de Ecologische hoofdstructuur (EHS) of Natura 2000 is niet gewenst.

Een belangrijke bepaling is dat er minimaal een afstand van 30 meter wordt aangehouden tussen de rand van de paardenbak en woning van derden. Hiermee kan het woon- en leefklimaat van omwonenden gewaarborgd worden.

# *Campings*

De huidige regeling is te beperkt voor wat betreft de bouwmogelijkheden van de reguliere campings. De nieuwe regeling is flexibeler waardoor eenvoudig ingespeeld kan worden op nieuwe ontwikkelingen in de recreatiesector (zoals het kunnen plaatsen van tipi's).

Aangesloten is op de Beleidskeuzes verblijfsrecreatie (januari 2008). Deze beleidskeuzes zijn door de gemeente gemaakt naar aanleiding van het op 1 januari 2008 intrekken van de Wet op de Openluchtrecreatie (WOR). Het doel van de notitie is een toekomstgericht beleidskader te realiseren voor de verblijfsrecreatie in de gemeente Bergen.

#### *Natuur*

De bestaande natuur wordt bestemd. Er wordt geen nieuwe natuur meer opgenomen. Binnen de bestemming zijn geen gebouwen toegestaan. Wel kunnen er overige bouwwerken tot een hoogte van 3 meter worden gebouwd. Ter plaatse van de aanduiding 'specifieke bouwaanduiding – uitkijktoren' is een uitkijktoren toegestaan. De Ecologische Hoofdstructuur (EHS) is in dit bestemmingsplan als 'Natuur' bestemd.

# *Archeologie*

De gemeente beschikt over een Nota Archeologiebeleid. Onderdeel van dit beleid is de Beleidskaart archeologie. Het beleid is in dit bestemmingsplan Buitengebied opgenomen en vertaald naar het juiste beschermingsregime.

#### *Cultuurhistorische waarden*

In het Landschapsplan van de gemeente Bergen zijn diverse landschapselementen beschreven. Een deel van deze landschapselementen zijn van zodanige waarde dat het behoud van deze elementen in het bestemmingsplan gewaarborgd wordt.

#### *Wells Meer*

Wells Meer is een akkerbouwgebied van circa 400 hectare groot waarin ontwikkelingen voorzien zijn. Aangezien deze ontwikkelingen nog onzeker zijn, wordt het gebied conform het vigerende bestemmingsplan in het bestemmingsplan Buitengebied opgenomen.

#### *Horeca (op basis van Toetsingskader Horeca)*

Bij alle vormen van horeca is het van belang dat er geen beperking mag ontstaan voor de ontwikkelingsmogelijkheden van nabij gelegen bedrijven en woningen. Voor horeca als nevenactiviteit is een beperking opgenomen met betrekking tot de te gebruiken oppervlaktes.

#### *Waterstaatkundige doeleinden*

In het bestemmingsplan Buitengebied 2013 waren een aantal dubbelbestemmingen opgenomen die allen betrekking hebben op de regeling van waterstaatkundige doeleinden. Door diverse appellanten zijn de dubbelbestemmingen uit de artikelen 32 (Waterstaat –

Stroomvoerend rivierbed) en 34 (Waterstaat – Waterkering) uit de planregels aan de orde gesteld uit het bestemmingsplan Buitengebied 2013. De Raad van State heeft de beroepschriften gegrond verklaard en vernietigt het besluit van de gemeenteraad van 17 december 2013 wat betreft:

- Artikel 34, lid 34.3.1 tot en met lid 34.3.4 van de planregels, voor de percelen Aijenseweg 7 en 5 in Bergen en Gening 3 in Afferden;
- Artikel 32, lid 32.2.1. tot en met lid 32.6.4 van de planregels, voor de percelen Aijenseweg 7 en 5.

Over de overige aan bovenstaande dubbelbestemming gerelateerde andere dubbelbestemmingen, heeft de Raad van State zich niet uitgesproken. Het betreft artikel 31 (Waterstaat – Beschermingszone waterkering) en artikel 33 (Waterstaat – Waterbergend rivierbed).

De beroepen zijn gegrond verklaard omdat bij het opstellen van de bovengenoemde planregels de vereiste zorgvuldigheid onvoldoende in acht is genomen en het besluit niet berust op een deugdelijke motivering. Door appellanten is namelijk gesteld dat de gemeenteraad niet aantoonbaar heeft weten te maken waarom artikel 32.2.1. tot en met lid 32.6.4 van de planregels noodzakelijk zijn. Deze planregels bevatten ter plaatse van de dubbelbestemming namelijk een bouwverbod, in combinatie met een mogelijkheid om hiervan af te wijken bij omgevingsvergunning in de planregels limitatief opgesomde gevallen. Hetzelfde geldt voor de artikelen 34.3.1 tot en met 34.3.4 van de planregels, dat eveneens een bouwverbod bevat met een afwijkingsmogelijkheid bij omgevingsvergunning.

Enkele appellanten hebben gesteld dat voor wat betreft de regeling uit artikel 32 van de planregels, deze dubbelbestemming overbodig is. Hiervoor geldt volgens appellanten namelijk al een vergunningplicht op grond van artikel 6.5 Waterwet, dan wel een meldingsplicht. Enkele appellanten hebben gesteld dat voor wat betreft de regeling uit artikel 34 van de planregels, deze dubbelbestemming overbodig is. Volgens appellanten leidt deze dubbelbestemming tot een onnodige beperking van de gebruiksmogelijkheden van de gronden van appellanten. Men stelt dat de dubbelbestemming uitsluitend strekt tot de bescherming van waterstaatkundige belangen. Deze belangen zouden al geregeld zijn in de "Keur waterschap Peel Maasvallei 2013", vastgesteld op 18 december 2013.

Naast de Waterwet en de Keur van het waterschap geldt ook het Barro (Besluit algemene regels ruimtelijke ordening). Het Barro bevat een regeling waarin de 'Beleidslijn grote rivieren' juridisch is doorvertaald. Op grond van de regels uit Titel 2.4 en Titel 2.11 van het Barro wordt namelijk dwingend voorgeschreven dat (nieuwe) bestemmingsplanen een regeling dient te bevatten ten aanzien van de waterstaatkundige belangen in het rivierbed en primaire waterkeringen. Om aan deze wettelijke bepalingen uit het Barro te voldoen, is voor de beschermingszone waterkering, het stroomvoerend rivierbed en het waterbergend rivierbed in dit bestemmingsplan een dubbelbestemming opgenomen. Met deze onderbouwing is tevens voldaan aan het opnemen van een deugdelijke motivering, waarnaar in uitspraak van de Raad van State om wordt gevraagd.

De begrenzing van de dubbelbestemming 'Waterstaat – waterbergend rivierbed' is enigszins aangepast.

#### <span id="page-25-0"></span>**2.3 Juridische aspecten**

# <span id="page-25-1"></span>**2.3.1 Planmethodiek**

Het bestemmingsplan is opgesteld conform de Regeling standaarden ruimtelijke ordening 2012 (Rsro 2012). Dit houdt in dat het bestemmingsplan is opgesteld volgens de Standaard Vergelijkbare Bestemmingsplannen 2012 (SVBP), de verbeelding is getekend conform Informatiemodel Ruimtelijke Ordening 2012 (IMRO 2012) en wordt uitgewisseld volgens de conventies van de Standaard Toegankelijkheid Ruimtelijke Instrumenten (STRI2012).

# <span id="page-25-2"></span>**2.3.2 Regels**

De regels bestaan uit vier hoofdstukken:

- Inleidende regels (hoofdstuk 1)
- Bestemmingsregels (hoofdstuk 2)
- Algemene regels (hoofdstuk 3)
- Overgangs- en slotregels (hoofdstuk 4)

Hierna wordt een korte toelichting gegeven op de in het plan voorkomende bestemmingen.

# *Hoofdstuk 1 Inleidende regels*

De artikelen 1 en 2 bevatten begripsomschrijvingen respectievelijk planregels omtrent de wijze van meten. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen en hoe de voorgeschreven maatvoering in het plan gemeten moet worden. Het voert te ver om hier uitgebreid bij alle begrippen stil te staan, maar wel verdienen enkele voor de dagelijkse gebruikspraktijk belangrijke begrippen aandacht. Het betreft hier met name de begrippen bestemmingsvlak, bouwvlak en bouwperceel.

## *Bestemmingsvlak*

Een bestemmingsvlak is een op de verbeelding aangegeven vlak met eenzelfde bestemming. De bij een bestemming behorende planregels gelden afzonderlijk voor elk bestemmingsvlak met die bestemming.

#### *Bouwvlak*

In diverse bestemmingsvlakken is op de verbeelding een bouwvlak aangegeven. Een bouwvlak is een op de verbeelding aangegeven vlak (de dikke lijn in onderstaande figuur), waarmee de gronden zijn aangeduid waarop gebouwen zijn toegestaan. Hoofdregel is dat buiten het

bouwvlak geen gebouwen mogen worden opgericht.

# *Erf*

Rond het bouwvlak is een aanduiding 'erf' opgenomen. Deze aanduiding komt overeen met de begrenzing van de bestemming 'agrarisch bouwblok' uit het voorgaande bestemmingsplan. Ter plaatse van deze aanduiding is het mogelijk om goederen ten behoeve van de agrarische bedrijfsvoering op te slaan en met een afwijking bedrijfsgebouwen buiten het bouwvlak te bouwen. Hierbij dient wel aan een aantal randvoorwaarden voldaan te worden. *Bouwperceel* 

Een bouwperceel bestaat uit een bouwvlak, een achtererfgebied en een voorerfgebied. Dit betekent dus dat met het bouwperceel bijvoorbeeld het agrarisch erf wordt bedoeld, waarbinnen de bebouwing, maar ook de (voor)tuin, verharding, erfafscheiding, etc, zijn gelegen. Het bouwperceel is niet op de verbeelding aangegeven.

Op het bouwperceel voor zover gelegen buiten het bouwvlak, mogen echter ook, bouwwerken, geen gebouwen zijnde, en bouwvergunningvrije bouwwerken worden gebouwd.

De grenzen van de bouwpercelen worden in de regel gevormd door de begrenzing van het erf. Waar die begrenzing tevens de eigendomsgrens is - en dit is vrijwel altijd het geval - vallen de grenzen van het bouwperceel samen met die van het kadastrale perceel. De loop van kadastrale grenzen kan veranderen door, bijvoorbeeld, aan- of verkoop van grond. Dan verandert ook de grens van het bouwperceel. Een stuk grond kan nu nog niet bij een bouwperceel horen en over een tijdje wel.

Via de anti-dubbeltelbepaling in dit bestemmingsplan wordt voorkomen dat één stuk grond tweemaal meegeteld wordt bij de behandeling van omgevingsvergunningaanvragen.

# *Hoofdstuk 2 Bestemmingsregels*

#### *Inleiding*

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Tevens zijn, waar mogelijk, flexibiliteitsbepalingen opgenomen.

# *Agrarisch*

De bestemming 'Agrarisch' is opgenomen voor de agrarische gebieden die geen landschappelijke waarden hebben die beschermd moeten worden. Dit betreft het landbouwontwikkelingsgebied Siebengewald en nog een aantal gebieden aan de oostzijde van het plangebied.

Binnen de bestemming zijn reële agrarische bedrijven toegestaan, met uitzondering van (intensieve) veehouderijen, glastuinbouwbedrijven en productiegerichte paardenhouderijen. De

*Toelichting*

*herziening op onderdelen*

*Bestemmingsplan Buitengebied 2013, 1e*

solitaire glastuinbouwbedrijven zijn met een aanduiding op de verbeelding aangegeven. Naast het agrarisch gebruik is ondergeschikte horeca uit categorie 1 tot een oppervlak van 30 m2 toegestaan.

Binnen de bestemming is een bouwvlak opgenomen. Bedrijfsgebouwen zijn alleen mogelijk binnen het bouwvlak. Tevens is binnen het bouwvlak één bedrijfswoning met bijgebouwen toegestaan. Rond het bouwvlak is een aanduiding 'erf' opgenomen. Via een afwijking is het mogelijk binnen deze aanduiding (en buiten het bouwvlak) bedrijfsgebouwen op te richten. Ook is het mogelijk om erfverharding aan te leggen.

Binnen de bestemming zijn verschillende aanduidingen opgenomen voor afwijkende functies. Voor bedrijven met meerdere bedrijfswoningen is de aanduiding 'aantal wooneenheden' opgenomen. Het aantal dat binnen de aanduiding is opgenomen, is het toegestane aantal bedrijfswoningen. Hiervan kunnen ook bedrijfswoningen als plattelandswoning zijn aangeduid. Het aangeduide aantal wooneenheden betreft dus het totaal aantal woningen inclusief eventuele plattelandswoningen.

Voor de bestemming gelden diverse afwijkingsregels. Het betreft onder meer de mogelijkheid voor het realiseren van schuilgelegenheden, tijdelijke teeltondersteunende voorzieningen, in de zin van bouwwerken, buiten het bouwvlak. Teeltondersteunende voorzieningen die geen bouwwerk zijn, zijn immers bij recht al buiten het bouwvlak toegestaan. Daarnaast zijn afwijkingsregels opgenomen ten behoeve van het oprichten van woonunits voor de tijdelijke huisvesting van buitenlandse werknemers en ten behoeve van het gebruik van bestaande agrarische bebouwing voor tijdelijke huisvesting van buitenlandse werknemers. Voorts kunnen na verlening van een omgevingsvergunning voor het afwijken nevenactiviteiten in de zin van bedrijfsactiviteiten en recreatieve ondergeschikte nevenactiviteiten in de bestaande bedrijfsbebouwing worden uitgeoefend.

Voor de in het artikel genoemde werken en werkzaamheden is een omgevingsvergunning nodig voor zover de gronden buiten het bouwvlak en de aanduiding 'erf' liggen. Ten slotte gelden voor de bestemming een aantal wijzigingsbevoegdheden, onder meer voor het vergroten of veranderen van het bouwvlak.

# *Agrarisch – Glastuinbouw*

Binnen het plangebied ligt in het zuiden een concentratiegebied ten behoeve van glastuinbouwbedrijven. Het betreft het zogenaamde Tuindorp. Deze gronden hebben een bestemming 'Agrarisch – Glastuinbouw' gekregen. Binnen de bestemming zijn glastuinbouwbedrijven voor alle typen glastuinbouw mogelijk.

Rond de bestaande bebouwing is het bouwvlak ingetekend. Bedrijfsgebouwen, geen kassen zijnde, zijn alleen mogelijk binnen het bouwvlak en mogen maximaal 30% van het bouwvlak innemen met een maximum van 1.500 m2 . Ter plaatse van de aanduiding 'bedrijfswoning' is één bedrijfswoning met bijgebouwen toegestaan.

Voor de bestemming gelden diverse afwijkingsregels. Zo kunnen na verlening van een omgevingsvergunning bedrijfsactiviteiten en nevenactiviteiten in de bestaande bedrijfsbebouwing worden uitgeoefend.

# *Agrarisch met waarden*

Het gebied tussen de Maas en het natuurgebied Maasduinen (bestemd als Natuur en Bos) heeft landschappelijke waarden die beschermd moeten worden. Dit geldt tevens voor de agrarische gebieden direct aangrenzend aan het natuurgebied Maasduinen. De gronden binnen deze bestemming zijn dan ook bestemd voor behoud en herstel van de aan het gebied eigen zijnde landschappelijke, natuurlijke en cultuurhistorische waarden. Voor het overige is aangesloten op de bestemmingsregeling in de bestemming 'Agrarisch'.

Bedrijfsgebouwen zijn alleen mogelijk binnen het bouwvlak. Tevens is binnen het bouwvlak één bedrijfswoning met bijgebouwen toegestaan. Rond het bouwvlak is de aanduiding 'erf' opgenomen. Binnen de bestemming zijn verschillende aanduidingen opgenomen voor afwijkende functies.

Voor de bestemming gelden verschillende afwijkingsregels. Het betreft de mogelijkheid voor het realiseren van schuilgelegenheden en sleufsilo's buiten het bouwvlak. Daarnaast zijn afwijkingsregels opgenomen ten behoeve van het oprichten van woonunits voor de tijdelijke huisvesting van buitenlandse werknemers en ten behoeve van het gebruik van bestaande agrarische bebouwing voor tijdelijke huisvesting van buitenlandse werknemers. Voorts kunnen na verlening van een omgevingsvergunning ook binnen deze bestemming voor het afwijken nevenactiviteiten in de zin van bedrijfsactiviteiten en recreatieve ondergeschikte nevenactiviteiten in de bestaande bedrijfsbebouwing worden uitgeoefend.

Voor de in het artikel genoemde werken en werkzaamheden is een omgevingsvergunning nodig voor zover de gronden buiten het bouwvlak liggen. Ten slotte gelden voor de bestemming een aantal wijzigingsbevoegdheden, onder meer voor het vergroten of veranderen van het bouwvlak.

#### *Bedrijf*

Binnen de bedrijfsbestemming zijn bedrijfsactiviteiten uit milieucategorie 1 en 2 van de Staat van bedrijfsactiviteiten toegestaan. Binnen de bestemming zijn verschillende aanduidingen opgenomen op grond waarvan verschillende functies mogelijk zijn die in een hogere milieucategorie dan 1 en 2 vallen. Via een afwijking is het mogelijk nevenactiviteiten uit te voeren. Daarnaast is ten behoeve van de flexibiliteit van het bestemmingsplan een wijzigingsbevoegdheid opgenomen om onder voorwaarden de bestemming te wijzigen in de bestemming 'Horeca', 'Recreatie – Verblijfsrecreatie' of 'Wonen'.

# *Bedrijf – Nutsvoorziening*

Voor de nutsvoorzieningen binnen het plangebied is een aparte bestemming opgenomen. Gebouwen mogen uitsluitend binnen het bouwvlak worden gebouwd.

#### *Bos*

De gronden met een bestemming 'Bos' zijn naast bosgebied tevens bedoeld voor houtteelt en extensief recreatief medegebruik. Het betreft gronden die als productiebos worden gebruikt en geen natuurwaarden hebben. Op de gronden mogen geen gebouwen worden gerealiseerd. Na afwijking zijn alleen schuilgelegenheden mogelijk. Voor de gronden geldt dat voor in de regels opgenomen werken en werkzaamheden een omgevingsvergunning nodig is.

#### *Cultuur en Ontspanning - Seksinrichting*

Binnen het plangebied ligt een aantal seksinrichtingen. Deze hebben de bestemming 'Cultuur en ontspanning - Seksinrichting'. Naast het gebruik ten behoeve van de seksinrichting is ondergeschikte horeca uit categorie 1 en 2.

Gebouwen mogen alleen gerealiseerd worden binnen het bouwvlak. Ten behoeve van de flexibiliteit van het bestemmingsplan is een wijzigingsbevoegdheid opgenomen om onder voorwaarden de bestemming te wijzigen in de bestemming 'Bedrijf', 'Horeca' of 'Recreatie – Verblijfsrecreatie'.

# *Detailhandel*

Binnen de bestemming 'Detailhandel' zijn detailhandelsbedrijven mogelijk. Naast gebruik ten behoeve van detailhandel is ondergeschikte horeca uit categorie 1 tot een oppervlak van 30 m2 toegestaan.

Gebouwen mogen alleen gerealiseerd worden binnen het bouwvlak. Per bouwvlak is één bedrijfswoning toegestaan.

# *Detailhandel – Tuincentrum*

Het tuincentrum aan de Hengeland heeft een aparte bestemming. Voor het tuincentrum is recent een postzegelbestemmingsplan opgesteld. Dit bestemmingsplan is in hoofdlijnen overgenomen. Binnen de bestemming is een tuincentrum met daaraan gerelateerde detailhandel en activiteiten mogelijk. Gebouwen mogen alleen gerealiseerd worden binnen het bouwvlak. Tevens is per bouwvlak een bedrijfswoning toegestaan.

# *Gemengd*

Op het perceel Catherinastraat 1 te Wellerlooi is de bestemming 'Gemengd' opgenomen. Binnen deze bestemming worden diverse functies mogelijk gemaakt, zoals maatschappelijke voorzieningen, bedrijfsactiviteiten, kantoren, detailhandel, medische doeleinden, horeca, sportvoorzieningen en wonen. Deze bestemming is specifiek voor dit perceel opgenomen.

#### *Gemengd – 1*

Ter plaatse van het perceel Tuinstraat 18 is de bestemming 'Gemengd – 1' opgenomen. Binnen deze bestemming worden diverse functies mogelijk gemaakt, zoals wonen, een dagvoorziening, een gebruiksgerichte paardenhouderij en mantelzorgvoorzieningen. Deze bestemming is specifiek voor dit perceel opgenomen.

# *Gemengd – 2*

In de kern Wellerlooi is een gemengde bestemming opgenomen. Deze bestemming valt voor een klein deel in het bestemmingsplan Buitengebied. Voor de inhoud van de bestemming is aangesloten op het bestemmingsplan Wellerlooi.

#### *Horeca*

De horecabedrijven binnen het plangebied hebben een bestemming 'Horeca'. Binnen de bestemming is op elke perceel alle horeca toegestaan met uitzondering van horeca in categorie 4. Dit betreffen horecabedrijven die hoofdzakelijk gericht zijn op het bieden van vermaak en ontspanning en/of het geven van gelegenheid tot dansbeoefening, zoals een discotheek / dancing, nachtcafé en een zalencentrum. In de begripsbepaling 'horecabedrijf' is de

categorieënindeling te vinden, waarbij is aangegeven welk type horeca in welke categorie valt. Gebouwen mogen alleen gerealiseerd worden binnen het bouwvlak. Per bouwvlak is één bedrijfswoning toegestaan.

# *Maatschappelijk*

Maatschappelijke voorzieningen hebben een bestemming 'Maatschappelijk'. Het betreft sociale, culturele, onderwijs-, levensbeschouwelijke en (para)medische voorzieningen, voorzieningen voor sport- en recreatiebeoefening in verenigingsverband en voorzieningen ten behoeve van de openbare dienstverlening. Naast het maatschappelijk gebruik is ondergeschikte horeca uit categorie 1 en 2.

Gebouwen mogen alleen gerealiseerd worden binnen het bouwvlak. Ter plaatse van de aanduiding 'bedrijfswoning' is één bedrijfswoning toegestaan.

#### *Maatschappelijk – Begraafplaats*

Begraafplaatsen hebben een aparte bestemming. Binnen de bestemming is slechts beperkte bebouwing mogelijk.

# *Natuur*

De gronden met de bestemming 'Natuur' zijn bedoeld voor duurzame instandhouding van natuurgebieden, behoud, versterking en/of ontwikkeling van de aan de natuurgebieden eigen zijnde natuurwaarden, in samenhang met de waterhuishouding alsmede voor extensief recreatief medegebruik. Het betreft de gebieden die aangewezen zijn als Natura2000-gebied. Gebouwen zijn niet mogelijk.

#### *Recreatie - Camping*

Voor recreatieterreinen ten behoeve van kampeermiddelen is een bestemming 'Recreatie – Camping' opgenomen. Naast het recreatieve gebruik is ondergeschikte horeca uit categorie 1 en 2.

Binnen de bestemming zijn binnen het bouwvlak gebouwen ten behoeve van de camping toegestaan. Buiten het bouwvlak mogen kamppeermiddelen worden opgericht, met uitzondering van stacaravans ter plaatse van de aanduiding 'specifieke vorm van recreatie – stacaravans uitgesloten'. Per camping is één bedrijfswoning mogelijk.

# *Recreatie - Dagrecreatie*

Binnen de bestemming 'Recreatie – dagrecreatie' is een kinderboerderij alsmede één bedrijfswoning toegestaan. Daarnaast is ondergeschikte horeca uit categorie 1 tot een oppervlak van 30 m2 toegestaan.

Gebouwen mogen alleen worden gerealiseerd binnen het bouwvlak.

# *Recreatie – Verblijfsrecreatie*

Binnen deze bestemming zijn terreinen voor verblijfsrecreatie gelegen, niet zijnde een camping. Het betreffen onder andere de terreinen met recreatiewoningen. Daarnaast is ondergeschikte horeca uit categorie 1 tot een oppervlak van 30 m2 toegestaan. Groepsaccommodaties zijn specifiek binnen deze bestemming aangeduid. Ook hier geldt dat gebouwen uitsluitend binnen het bouwvlak gerealiseerd mogen worden.

*Sport* 

De sportvelden en schutterijen binnen het plangebied hebben een bestemming 'Sport'. Daarnaast is ondergeschikte horeca uit categorie 1 en 2 toegestaan. Gebouwen mogen alleen worden gerealiseerd binnen het bouwvlak.

# *Tuin*

De bestemming 'Tuin' is opgenomen voor gronden die bij een burgerwoning behoren, maar waar geen bouwwerken wenselijk zijn. Binnen de bestemming worden dan ook bouwwerken uitgesloten. In de bestemming is een wijzigingsbevoegdheid opgenomen om de bestemming te wijzigen in een agrarische bestemming, indien de gronden niet langer als tuin ten behoeve van de bijbehorende woning worden gebruikt.

# *Verkeer*

De wegenstructuur in het plangebied heeft een verkeersbestemming. Binnen de bestemming zijn tevens voet- en fietspaden, parkeervoorzieningen en geluidwerende voorzieningen toegestaan.

# *Water*

Watergangen en waterpartijen hebben een bestemming 'Water'. Binnen de bestemming zijn tevens oevervoorzieningen, voorzieningen voor verkeer, groenvoorzieningen, extensief recreatief medegebruik en nutsvoorzieningen toegestaan. Ter plaatse van de rivier de Maas zijn de gronden tevens bestemd voor scheepvaart.

# *Wonen*

De burgerwoningen in het plangebied hebben een bestemming 'Wonen'. Binnen de bestemmingsvlakken is geen bouwvlak op genomen. In de regels is bepaald dat per bestemmingsvlak één woning mogelijk is. De inhoud van een woning mag niet meer bedragen dan 800 m3 , tenzij de bestaande inhoudsmaat groter is. Voor bijgebouwen is een aparte regeling opgenomen. Voor een drietal locaties gelden voorst andere bepalingen met betrekking tot bijgebouwen. Deze locaties zijn aangeduid.

De locatie De Geijsselberg heeft ook een woonbestemming. Het betreft een recreatiepark waar permanente bewoning is toegestaan. Voor het recreatiepark geldt een apart bestemmingsplan. Dit bestemmingsplan is overgenomen. Omdat de regeling afwijkt van de standaardregels binnen de woonbestemming, zijn de afwijkende regels gekoppeld aan een aanduiding op de verbeelding.

In de afwijkingsbepalingen zijn onder meer regels opgenomen voor het vergroten van de inhoud van woningen in geval van vrijgekomen agrarische bedrijfsgebouwen, splitsing van woningen en voor het vergroten van de oppervlakte van bijgebouwen. Ook kan via een omgevingsvergunning voor het afwijken toestemming verleend worden voor het uitoefenen van recreatieve voorzieningen, ondergeschikte horeca of voor gebruik van bestaande bebouwing als recreatiewoning naast de woonfunctie. Door middel van een wijzigingsbevoegdheid is het mogelijk om de bestemming 'Wonen' te wijzigen in de bestemming 'Agrarisch' indien de gronden geen woonfunctie meer hebben.

*Wonen – 1*

De woonbestemming uit het bestemmingsplan Wellerlooi valt voor een klein deel in het bestemmingsplan Buitengebied. Omdat deze bestemming een andere methodiek kent, dan de woonbestemming in het buitengebied, is hiervoor de bestemming Wonen – 1 opgenomen. Voor de inhoud van de bestemming is aangesloten op de bestemming uit het bestemmingsplan Wellerlooi.

# *Woongebied*

In de kern Wellerlooi is de bestemming 'Woongebied' opgenomen voor de realisatie van woningen. Deze bestemming valt voor een klein deel in het bestemmingsplan Buitengebied. Voor de inhoud van de bestemming is aangesloten op de bestemming uit het bestemmingsplan Wellerlooi.

# *Leiding - Brandstof*

Teneinde de belangen van de brandstofleidingen die zich binnen het plangebied bevinden te beschermen, is een dubbelbestemming 'Leiding - Brandstof' opgenomen.

# *Leiding - Riool*

Teneinde de belangen van de hoofdrioolleidingen die zich binnen het plangebied bevinden te beschermen, is een dubbelbestemming 'Leiding - Riool' opgenomen.

# *Waarde - Archeologie 2 t/m 5*

Binnen het plangebied bevinden zich gronden met verschillende archeologische waarden. Op basis van de gemeentelijke archeologische beleidskaart zijn vier dubbelbestemmingen opgenomen om deze archeologische verwachtingen en bekende AMK-terreinen te beschermen. In de archeologische beleidskaart zijn ondergrenzen bepaald ten aanzien van archeologisch onderzoek. Deze ondergrenzen zijn in de verschillende dubbelbestemmingen overgenomen.

# *Waterstaat – Beschermingszone waterkering*

Teneinde de inrichting en het onderhoud van waterstaatkundige werken te beschermen is een beschermingszone opgenomen. Binnen deze zone is het bouwen van overige bouwwerken ten behoeve van de onderliggende bestemming alleen mogelijk, indien geen onevenredige aantasting plaatsvindt van het doelmatig functioneren van de beschermingszone van de waterkering en de ecologische toestand van het oppervlaktewaterlichaam niet zal verslechteren. Hiertoe wordt advies ingewonnen bij de beheerder van de waterkering.

# *Waterstaat – Stroomvoerend rivierbed*

Deze dubbelstemming voorziet in de bescherming van het stroomvoerend rivierbed ten behoeve van de afvoer en doorstroming van het rivierwater. Ter plaatse van deze bestemming mag niet worden gebouwd. Via een afwijking van de bouwregels kunnen onder voorwaarden wel bouwwerken worden gebouwd.

# *Waterstaat – Waterbergend rivierbed*

Teneinde het waterbergend rivierbed te beschermen is deze dubbelbestemming opgenomen. Ter plaatse van deze bestemming zijn de gronden mede bestemd voor de berging van rivierwater. Ook binnen deze bestemming geldt dat uitsluitend via een afwijking onder voorwaarden bouwwerken mogen worden gebouwd.

# *Waterstaat – Waterkering*

Teneinde de belangen van de waterkering die zich binnen het plangebied bevindt te beschermen, is de dubbelbestemming 'Waterstaat - Waterkering' opgenomen. Binnen deze bestemming is het bouwen van overige bouwwerken ten behoeve van de onderliggende bestemming alleen mogelijk, indien voldaan wordt aan de Keur van het Waterschap.

# *Hoofdstuk 3 Algemene regels*

In deze paragraaf worden, in aanvulling op de bestemmingsbepalingen, aanvullende regels gesteld.

# *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning niet opnieuw in beschouwing mag worden genomen.

#### *Algemene bouwregels*

In dit artikel is een regeling opgenomen voor ondergronds bouwen en het bouwen van zwembaden. Ondergrondse bouwwerken zijn uitsluitend binnen het bouwvlak toegestaan. Indien geen bouwvlak aanwezig is (voornamelijk binnen de bestemming 'Wonen') dient de ondergrondse bebouwing onder het hoofdgebouw te worden gesitueerd. De oppervlakte aan ondergrondse bouwwerken mag niet meer bedragen dan het toegestane oppervlak aan bouwwerken bovengronds vermeerderd met 15 m2 . De ondergrondse bouwdiepte van ondergrondse bouwwerken mag maximaal 3,5 meter bedragen.

Per perceel is maximaal één niet-overdekt zwembad voor hobbymatig gebruik toegestaan tot een oppervlakte van 50 m 2 . Het zwembad dient achter (het verlengde van) de achtergevel te worden gebouwen en op een afstand van ten minste 3 meter van de zijdelingse en van de achterste perceelsgrens. De diepte van het zwembad mag niet meer dan 3 meter onder peil bedragen.

#### *Algemene gebruiksregels*

In dit artikel zijn gebruiksverboden opgenomen. Daarnaast is een voorwaardelijke verplichting opgenomen ten behoeve van de inpassing van bebouwing overeenkomstig een inpassingsplan. Het betreft alleen de locaties die genoemd zijn in het artikel.

#### *Algemene aanduidingsregels*

Aanvullend op de bouwregels gelden enkele bijzondere bepalingen die met een aanduiding op de verbeelding zijn weergegeven, waaronder voor monumenten, cultuurhistorische waarden, luchtvaartverkeerszone, grondwaterbeschermingsgebied, extensiveringsgebied, veiligheidszone voor lpg, vrijwaringszone voor de vaarweg en archeologische monumenten.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen. In het artikel is een aantal algemene afwijkingen opgenomen, dat middels een omgevingsvergunning kan worden verleend. Het betreft een standaardregeling die het mogelijk maakt om bij de uitvoering van bouwplannen beperkte afwijkingen van het plan bij een omgevingsvergunning mogelijk te maken. Het gaat bijvoorbeeld om een geringe overschrijding van de toegestane bouwhoogte of het mogelijk maken van de bouw van schakelkastjes (nutsgebouwtjes) in het openbare gebied. Daarnaast is een algemene afwijkingsbevoegdheid opgenomen voor mantelzorg in bijgebouwen bij (bedrijfs)woningen.

Eén van de algemene afwijkingen is de 10% regeling. Deze regeling maakt het mogelijk om de toegestane maten, afmetingen en percentages zoals opgenomen in de regels van het bestemmingsplan, met 10% te overschrijden. Hierbij geldt dat per toegestane maat, afmeting of percentage eenmalig een omgevingsvergunning mag worden verleend voor 10% afwijking. Voor woningen die groter zijn dan 800 m3 geldt dat de grotere vergunde inhoud eenmalig met 10% mag worden vergroot.

# *Algemene wijzigingsregels*

In dit artikel is een aantal algemene wijzigingsregels opgenomen. Het betreft een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken die niet met een omgevingsvergunning voor afwijken geregeld kunnen worden. Het betreft bijvoorbeeld een geringe wijziging van de bestemmingsgrens. Daarnaast zijn op de verbeelding wijzigingsgebieden opgenomen. Ter plaatse van deze gebieden zijn burgemeester en wethouders bevoegd de bestemming te wijzigen, zoals in de betreffende wijzigingsbevoegdheid is aangegeven.

# *Algemene procedureregels*

Dit artikel regelt de procedure die burgemeester en wethouders dienen te volgen indien toepassing wordt gegeven aan de in dit plan opgenomen afwijkings-, nadere eisen- of wijzigingsregels.

# *Hoofdstuk 4 Overgangs- en slotregels*

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

# <span id="page-34-0"></span>**2.3.3 Geometrische plaatsbepaling**

Voor het verbeelden van de geometrisch bepaalde bestemmingen is een GBKN-ondergrond gebruikt. Dit bestand is opgebouwd in coördinaten in het stelsel van de Rijksdriehoeksmeting, of kortweg Rijksdriehoekscoördinaten (ook wel: RD-coördinaten). Dit zijn de coördinaten die in Nederland worden gebruikt als grondslag voor ondermeer geografische aanduidingen, waarbij de exacte locatie van een gebied wordt vastgelegd. In het plan is met behulp van lijnen, coderingen en arceringen aan gronden (en in dit geval ook wateren) een bepaalde bestemming toegekend. Binnen een bestemmingsvlak zijn met aanduidingen nadere regels aangegeven. Op een afdruk van de geometrische plaatsbepaling, de verbeelding, zijn alle bestemmingen en aanduidingen naast elkaar zichtbaar.

**Deel C: Verantwoording**

*herziening op onderdelen*

<span id="page-36-0"></span>*Bestemmingsplan Buitengebied 2013, 1e*

*Toelichting*

26

# **3 Ruimtelijke Ordening**

# <span id="page-38-0"></span>**3.1 Kader**

# <span id="page-38-1"></span>**3.1.1 Nationaal beleid**

# *Structuurvisie Infrastructuur en Ruimte*

De Structuurvisie Infrastructuur en Ruimte (SVIR) is op 13 maart 2012 inwerking getreden. Deze structuurvisie vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties. In de structuurvisie schetst het rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte te maken voor groei en beweging. De SVIR is de eerste rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's.

Ter versterking van het vestigingsklimaat in de stedelijke regio's rondom de main-, brain- en greenports geldt een gebiedsgerichte, programmatische urgentieaanpak. In krimpregio's wordt het interbestuurlijke programma bevolkingsdaling doorgezet.

Voor het landelijk gebied van Bergen geldt op basis van de SVIR met name dat een gezonde leefomgeving met een goede milieukwaliteit moet worden nagestreefd. Onderhavig bestemmingsplan is conserverend van aard en beoogt dus niet nieuwe grootschalige ontwikkelingen mogelijk te maken. De natuur- en bosgebieden worden ook in dit bestemmingsplan positief bestemd. Dit bestemmingsplan draagt dan ook bij aan een gezonde leefomgeving voor de bewoners en bezoekers van de gemeente Bergen.

# *Besluit algemene regels ruimtelijke ordening (Barro)*

Het rijk legt met het besluit algemene regels ruimtelijke ordening (Barro), of AMvB Ruimte, de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds wordt het Barro aangevuld met onderwerpen uit de Structuurvisie Infrastructuur en Milieu (SVIR).

In het Barro zijn onder meer rijksvaarwegen, hoofdwegen en hoofdspoorwegen, buisleidingen, primaire waterkeringen, erfgoederen, kustfundamenten en diverse concrete nationale ruimtelijke projecten zoals het Project Mainportontwikkeling Rotterdam aangewezen als nationaal belang. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien vigerende bestemmingsplannen niet voldoen aan het Barro dan moeten deze binnen drie jaar na inwerkintreding van het besluit zijn aangepast.

De Maas is vanuit het Barro aangewezen als een rijksvaarweg. In het kader van dit bestemmingsplan worden geen ontwikkelingen mogelijk gemaakt in de vrijwaringszone van de Maas. Wel is deze vrijwaringszone opgenomen ten behoeve van de bescherming van de nationale belangen.

# <span id="page-39-0"></span>**3.1.2 Provinciaal beleid**

#### *Provinciaal Omgevingsplan Limburg*

Op 12 december 2014 is door Provinciale Staten het Provinciaal Omgevingsplan Limburg (POL2014) vastgesteld. Dit POL2014 is in samenwerking met gemeenten en stakeholders opgesteld. POL2014 is een plan op hoofdlijnen. In samenhang met POL2014 zijn er programmatische beleidsdocumenten, een omgevingsverordening met bijbehorende beleidsregels, en inpassingsplannen.

Op de kaart met de zonering van Limburg is het westelijk deel van het plangebied hoofdzakelijk aangewezen als Bronsgroene landschapszone. Het middengebied (natuurgebied De Maasduinen) is als Goudgroene natuurzone aanwezen. Het oostelijk deel van het plangebied is hoofdzakelijk gezoneerd als Buitengebied.

In 2006 hebben Provinciale Staten van Limburg het Provinciaal Omgevingsplan Limburg (POL2006) vastgesteld. Het POL2006 is de provinciale structuurvisie, het provinciaal waterhuishoudingplan en het provinciaal milieubeleidsplan ineen, en bevat de hoofdlijnen van het provinciaal verkeer- en vervoersplan. Tevens vormt het POL2006 een economisch beleidskader op hoofdlijnen, voorzover het de fysieke elementen daarvan betreft. Tenslotte is het een welzijnsplan op hoofdlijnen, voorzover het de fysieke aspecten van zorg, cultuur en sociale ontwikkeling betreft.

Op kaart 1 'Perspectieven' van het POL2006 is het westelijk deel van het plangebied aangewezen als 'Provinciale Ontwikkelingszone Groen' en 'Ruimte voor veerkrachtige watersystemen'. Het natuurgebied De Maasduinen is aangegeven als 'Ecologische hoofdstructuur'. Het gebied tussen de N271 en De Maasduinen en ten westen van De Maasduinen is aangewezen als 'Vitaal landelijk gebied'. Het LOG is aangeduid als 'Dynamisch landbouwgebied'.

# *Reconstructieplan Noord- en Midden-Limburg*

Het Reconstructieplan Noord- en Midden-Limburg vindt haar grondslag in de Reconstructiewet Concentratiegebieden (Staatsblad 2002, 115). Deze wet is op 1 april 2002 in werking getreden, met uitzondering van de artikelen 49 tot en met 91 en 97 (herverkaveling) waarvoor een latere inwerkingtreding is voorzien. De Reconstructiewet heeft als doel de verbetering van de ruimtelijke structuur van de zogenaamde concentratiegebieden. Concentratiegebieden zijn die gebieden in Nederland waar een grote concentratie intensieve veehouderij voorkomt.

Problemen in de intensieve veehouderij in die gebieden hangen voor een belangrijk deel samen met de ruimtelijke structuur van deze sector. De Reconstructiewet bepaalt dat de ruimtelijke structuur van de concentratiegebieden wordt verbeterd door middel van maatregelen die de structuur van de landbouw betreffen, mede om de veterinaire risico's in de veehouderij te verminderen. Verder worden maatregelen genomen ter verbetering van de kwaliteit van natuur, landschap, milieu en water. Ook komen thema's als recreatie, leefbaarheid, infrastructuur en economische structuur aan de orde.

Het reconstructieplan is van toepassing op de veehouderijen in het buitengebied. Omdat in dit bestemmingsplan geen locaties met veehouderijen zijn opgenomen, is het reconstructieplan niet relevant voor dit bestemmingsplan.

# *Visie Welstandsbeleid district Noord-Limburg*

Deze nota geeft een voorzet voor het instrumentarium voor het gezamenlijke welstandsbeleid van het gehele district en bevat allereerst die onderdelen die als gemeenschappelijke componenten door de drie gemeenten Arcen en Velden (in 2010 gefuseerd met de gemeente Venlo), Bergen en Gennep gezamenlijk en unaniem vastgesteld worden als beleidsaspecten voor ruimtelijke kwaliteit en welstandsbeleid voor het gehele district. Daarop volgend is voor de gemeenten afzonderlijk een nadere uitwerking met specifiek lokale parameters, ontwikkelingen, visies en ambities opgenomen.

# *Limburgs Kwaliteitsmenu*

Op 18 december 2009 is door Provinciale Staten de POL-aanvulling Verstedelijking, gebiedsontwikkeling en kwaliteitsverbetering vastgesteld. Deze POL aanvulling vormt het kader voor het Limburgs Kwaliteitsmenu. Het Limburgs kwaliteitsmenu is door Gedeputeerde Staten op 12 januari 2010 vastgesteld. De provincie Limburg vraagt de Limburgse gemeenten om het Limburgs Kwaliteitsmenu over te nemen en uit te werken in het eigen gemeentelijke ruimtelijk beleid.

Het principe van het Limburgs Kwaliteitsmenu (LKM) is ontwikkelingen in het buitengebied, die niet onaanvaardbaar zijn, te koppelen aan het versterken van de omgevingskwaliteit. De provincie wil het landschap, de natuur, cultuurhistorie bewaren en waar mogelijk verbeteren en versterken zonder het buitengebied "op slot te zetten".

# **3.1.3 Regionaal beleid**

# *Strategische Regiovisie (2010)*

In 2010 hebben de gemeentes Bergen, Gennep, Mook en Middelaar een gezamenlijke visie ontwikkeld voor de regio. In deze visie zijn wensen en ambities vormgegeven. Hiermee wil men een kwaliteitsslag bereiken die nodig is om de leefbaarheid te vergroten en de achterstand op het omliggende gebied te verkleinen.

Volgens de Strategische Regiovisie heeft de regio een onderscheidend profiel en karakter ten opzichte van andere regio's. De ligging in de luwte tussen Maas en Duitse grens, een bijzonder landschap rond de Maas en de Niers en de unieke natuur van het Nationaal Park Maasduinen maken het tot een gebied van rust en ruimte. Kleinschalig, puur en authentiek – deze kenmerken wil de regio koesteren. Gastvrijheid en respect voor toeristen, recreanten en zorgbehoeftige mensen zijn reeds aanwezige kwaliteiten die de regio verder wil uitbouwen. Duurzaamheid is een nieuw aspect dat aandacht verdient om als excellente regio te kunnen uitblinken. De Strategische Regiovisie anticipeert onder andere op de reële bedreigingen krimp en ontgroening. Er worden vier hoofdprogramma's onderscheiden: wonen, zorg, recreatie en toerisme en landbouw. Deze sectoren moeten worden ontwikkeld tot een 'center of excellence'. Dit betekent dat er wordt geïnvesteerd in exclusieve woonprogramma's en duurzame landbouw maar ook dat bijzondere zorgcomplexen, zorgconcepten en toeristisch recreatieve producten worden ontwikkeld.

# <span id="page-42-0"></span>**3.1.43Gemeentelijk beleid**

# *Structuurvisie+ 2013*

De 'Structuurvisie+ 2013, Bouwen aan de toekomst van de gemeente Bergen', is een ruimtelijk beleidsdocument met als hoofddoel het versterken van de leefbaarheid en de vitaliteit van de gemeente Bergen. Bij de ruimtelijke uitwerking van dit hoofddoel is een aantal keuzes gemaakt. De hoofdkeuze is het zoneren van het gebied uitgaande van de natuurlijk aanwezige zonering. Omdat binnen de gemeente hoogdynamische ruimteclaims, zoals wonen en recreatie, en laagdynamische ruimteclaims, zoals natuur en water, elkaar op veel plekken overlappen, moet ingrijpend worden gezoneerd. Door te scheiden wat moet en te verweven wat kan, worden er kansen gecreëerd voor zowel hoog- als laagdynamische ontwikkelingen. Voor de gewenste hoogdynamische ontwikkelingen moet ruimte worden vrijgemaakt. Dit kan worden gerealiseerd door tussen de van nature laagdynamische zones (Maasdal en Maasduinen) een hoogdynamische zone aan te wijzen. Door bij de zonering uit te gaan van de natuurlijke aanwezige zonering, schept deze duidelijkheid voor de lange termijn.

Omdat een ontwikkeling in het buitengebied niet mag leiden tot een verslechtering van de omgevingskwaliteit dient bij de planvorming aandacht te worden besteed aan kwalitatieve investering op basis van het LKM. Om tot een goed integraal plan te komen dat recht doet aan de aanwezige kwaliteiten en structuren, en waar mogelijk versterkt, dient gekeken te worden vanuit de benodigde / gewenste kwaliteitsmaatregelen.

De beoordeling van de mate waarin een kwalitatief integraal plan is ontwikkeld waarin voldoende groen is opgenomen, zal plaatsvinden door een regionale kwaliteitscommissie zijnde het Gelders Genootschap. Leidraad bij het opstellen van een landschappelijk inpassingsplan is het Landschapsplan gemeente Bergen.

# <span id="page-43-0"></span>**3.2 Conclusies**

Langs de Rijksvaarweg de Maas is een vrijwaringszone opgenomen. Hiermee wordt aangesloten op de uitgangspunten en doelen uit de SVIR. De doelen uit de SVIR en het Barro werken op deze manier door in het bestemmingsplan.

Naar aanleiding van het Reconstructieplan Noord- en Midden Limburg is door de gemeente het 'Beleidskader voor het landbouwontwikkelingsgebied bij Siebengewald' opgesteld. Aan dit beleidskader worden nieuwe initiatieven getoetst. Daarnaast zijn in het LOG deelgebieden aangewezen. Omdat alle veehouderijen buiten het plangebied vallen is het Reconstructieplan Noord- en Midden Limburg en het 'Beleidskader voor landbouwontwikkelingsgebied bij Siebengewald' niet relevant voor dit bestemmingsplan. De zones die voortkomen uit het reconstructieplan (LOG, verwevingsgebied en extensiveringsgebied) hebben in dit bestemmingsplan geen betekenis en zijn daarom niet opgenomen.

In de Structuurvisie+ 2013 is de toepassing van het Limburgs Kwaliteitmenu beschreven. Daarin wordt aangegeven welke provinciale modulen van toepassing zijn en op welke wijze de beoordeling van de kwaliteitsverbetering plaatsvindt. In de wijzigingsbevoegdheden in dit bestemmingsplan die betrekking hebben op een ontwikkeling conform de provinciale modulen is landschappelijke inpassing als randvoorwaarde opgenomen. Daarbij wordt toepassing gegeven aan de richtlijnen uit de structuurvisie en dus het Limburgs Kwaliteitmenu en het Landschapsplan van de gemeente Bergen.

# <span id="page-44-0"></span>**4 Agrarische bedrijven**

# <span id="page-44-1"></span>**4.1 Kader**

# <span id="page-44-2"></span>**4.1.1 Provinciaal beleid**

# *Provinciaal Omgevingsplan Limburg*

Het landelijk gebied in Limburg is heel aantrekkelijk. In het POL is daarom het leidend principe 'meer stad, meer land'. Reden om bijzonder terughoudend te zijn met nieuwe stedelijke ontwikkelingen in dit gebied.

De land- en tuinbouw in Limburg is een innovatieve sector met economisch gezonde bedrijven en vooruitstrevende ondernemers, die duurzaam produceren en midden in de samenleving staan. In 2025 is elk land- en tuinbouwbedrijf een lust voor zijn omgeving. Dit vraagt om een integrale visie en gezamenlijke aanpak van overheid en ondernemers. Ook vraagt dit om een forse inspanning. Vooral voor de veehouderij betekent dat het toewerken naar een veel lager emissieniveau van ammoniak, geur en fijn stof.

Deze ambitie leidt tot de volgende opgave:

- Als onderdeel van duurzame productie worden de emissies naar lucht, water en bodem teruggedrongen, in het bijzonder van ammoniak, geur, fijn stof, nitraat en gewasbeschermingsmiddelen.
- Ruimte bieden aan doorgroei van bestaande land- en tuinbouwbedrijven, in een goede balans met omgevingswaarden.
- Ruimte bieden voor de vestiging van nieuwe bedrijven; bij intensieve veehouderij- en glastuinbouwbedrijven wordt gefocust op (een beperkt aantal) daarvoor geschikte locaties in het landelijk gebied.
- Een perspectief bieden voor de ontwikkeling van agglomeratielandbouw op daarvoor geschikte locaties.
- Kwaliteitsslag in het landelijk gebied door verduurzaming van bestaande agrarische bedrijven, hergebruik van leegkomende (beeldbepalende) gebouwen en sloop van de leegkomende bebouwing waar geen passend alternatief voor aanwezig is.

Hervestiging heeft de voorkeur boven nieuwvestiging, gelet op de verwachte leegstand in de agrarische sector. Nieuwvestiging van intensieve veehouderijen is alleen mogelijk in een beperkt aantal ontwikkelingsgebieden voor intensieve veehouderij, die reeds in bestemmingsplannen of structuurvisies zijn vastgelegd. De Provincie wil in overleg met de gemeenten en sector via dynamisch voorraadbeheer bezien of verdere inperking mogelijk is, mede afhankelijk van de behoefte aan nieuwvestigings- en doorgroeimogelijkheden in deze gebieden.

Verbreding van de land- en tuinbouw met niet-agrarische nevenfuncties draagt bij aan een vitaal landelijk gebied. Afhankelijk van de aard van de verbrede land- en tuinbouwactiviteit(en) leidt dit tot nieuw- en verbouw van agrarische bedrijfsgebouwen, vaak kleinschalig van aard. De ruimtelijke ontwikkelingsmogelijkheden voor niet-agrarische activiteit(en) dienen te worden

afgestemd op de regionale behoefte aan bijvoorbeeld detailhandel en verblijfsrecreatie (dynamisch voorraadbeheer) en de bestaande gebiedskwaliteiten.

Er wordt de komende jaren een hausse aan vrijkomende agrarische bedrijfsbebouwing verwacht. Het proces van functieverlies speelt al langere tijd, maar het aanbod van leegstaand vastgoed blijft toenemen en de vraag blijft achterwege. Gestreefd wordt dat de vrijkomende agrarische bebouwing zoveel mogelijk wordt hergebruikt door de landen tuinbouw, ter voorkoming van verdere verstening in het buitengebied. Als dat niet lukt is mogelijk benutting voor alternatieve economische activiteiten aan de orde. Als daar tenminste, gelet op de leegstand in de betreffende sectoren behoefte aan is, en de functie geen belemmeringen voor bestaande functies met zich meebrengt.

Het Provinciaal Omgevingsplan Limburg (POL2006) is het overkoepelend Plan op Hoofdlijnen met de status van Structuurvisie, Milieubeleidsplan, Waterhuishoudingsplan en Verkeer en Vervoersplan, en dat tevens op hoofdlijnen de fysieke onderdelen van het economisch en sociaal-cultureel beleid bevat.

Voor de niet-grondgebonden landbouw (intensieve veehouderij en glastuinbouw) streeft de provincie naar herstructurering en concentratie.

Om de ambities te verwezenlijken is optimalisering van de ruimtelijke structuur van de landbouw van groot belang. Voor de niet-grondgebonden sectoren (onder andere glastuinbouw en intensieve veehouderij) wil de provincie, aansluitend bij de marktontwikkeling, een verdergaande concentratie en clustering van de productieomvang in duurzame gebieden in voornamelijk het Peelland (kaart 5i landbouw) stimuleren en daarmee ook een geleidelijke afbouw op minder duurzame locaties elders realiseren. Een aandachtspunt hierin zijn de veterinaire aspecten (diergezondheid). De zonering intensieve veehouderij, met onderscheid naar landbouwontwikkelingsgebieden, verwevingsgebieden en extensiveringsgebieden (zie afbeelding 5 (kaart 5i)), is vastgelegd in de POL-aanvulling Reconstructieplan (2004).

Het grondgebied van de gemeente Bergen is gelegen in het beleidsgebied Maasvallei-Oost. Het open en natuurlijk karakter van de regio maakt deze aantrekkelijk als woon-, werk- en recreatiegebied. Uitdaging is de toeristische functie als economische drager verder uit te bouwen door in te spelen op de groeiende betekenis van de vrijetijdseconomie. Verbreding van de plattelandseconomie is eveneens van belang voor de verdere ontwikkeling van de regio.

Binnen de tot het Maasdal behorende delen van het gebied is het rivierbelang van grote invloed op de ontwikkelingsmogelijkheden. Met toepassing van instrumenten als het Limburgs Kwaliteitsmenu wordt hier ingezet op een goede inbedding van kernen in het landschap en het voorkomen van het aaneengroeien van Venlo en Roermond tot een bandstad tussen Maas en A73. EHS en POG in het landelijk gebied ten oosten van de Maas worden samen met natuur in aangrenzende gebieden in Duitsland en Gelderland verder versterkt als een groen ruggengraat tussen Schinveld en Mook.

- 
*Afbeelding 5: Kaart 5i 11Landbouw*

# *Reconstructieplan Noord- en Midden-Limburg*

#### *Zonering intensieve veehouderij*

Beoogd wordt dat zoveel mogelijk bedrijven in kwetsbare gebieden op termijn stoppen, of zich verplaatsen naar duurzame locaties met ontwikkelingsperspectief. Intensieve veebedrijven krijgen de ruimte om zich te ontwikkelen in landbouwontwikkelingsgebieden. De zonering van de intensieve veehouderij op kaart 5i (afbeelding 1) is indicatief en op hoofdlijnen. De kaarten 1.1 t/m 1.7 die bij het Reconstructieplan Noord- en Midden-Limburg behoren en daarna vastgestelde wijzigingen daarvan zijn bindend.

#### *Extensiveringsgebied*

Dit is het gebied waar gestimuleerd wordt dat de intensieve veehouderij op termijn wordt afgebouwd. Uitbreiding of nieuwvestiging van intensieve veehouderij is hier onmogelijk. Ontwikkeling van andere agrarische bedrijven dan intensieve veehouderij blijft in dit gebied wel mogelijk.

#### *Verwevingsgebied*

Dit is het gebied dat is gericht op verweving van landbouw, wonen en natuur, met diverse waarden zoals water, landschap en natuur. In deze gebieden wordt ernaar gestreefd de verschillende functies en waarden naast elkaar te ontwikkelen en onderling te versterken. Uitbreiding van intensieve veehouderij is mogelijk mits de ruimtelijke kwaliteit of functies van het gebied zich daar niet tegen verzetten. Nieuwvestiging van intensieve veehouderij is hier niet mogelijk.

#### *Landbouwontwikkelingsgebied (projectvestiging en incidentele nieuwvestiging)*

Deze landbouwontwikkelingsgebieden zijn zoekgebied voor projectvestigingen en/of incidentele nieuwvestigingen. In de gemeente Bergen gaat het alleen om de incidentele nieuwvestiging. In deze gebieden wordt ruimtelijke concentratie van intensieve veehouderij nagestreefd, die zowel (bedrijfs)economisch als wat betreft omgevingskwaliteit duurzaam is.

#### *Limburgs Kwaliteitsmenu*

#### *Landbouw*

Voor bedrijven in de intensieve veehouderij en in de glastuinbouw geldt een concentratiebeleid. Niet grondgebonden bedrijven worden gestimuleerd om zich zo veel mogelijk in concentratiegebieden en landbouwontwikkelingsgebieden (perspectief 5b) te vestigen. Nieuwvestiging op zogenaamde solitaire locaties is uitgesloten.

#### *Agrarische bedrijven*

Als basis geldt voor elke ontwikkeling met betrekking tot bouwen, bouwwerken en verharding van agrarische bedrijven dat:

- de ontwikkeling wordt ingepast op basis van een inpassingsplan, dat is afgestemd op de specifieke omgevingskenmerken (landschappelijke en ruimtelijke inpassing);
- er ten aanzien van de nieuwe ontwikkeling voorzieningen worden getroffen voor de afkoppeling van hemelwater, waarbij dit afhankelijk van de situatie infiltratie of retentie kan zijn.

In geval van:

- nieuwvestiging (inclusief omschakeling) of,
- overschrijding van de referentiemaat of,

- ontwikkeling in gebieden met méér dan alleen agrarische waarde volgens het bestemmingsplan (landschappelijke, natuurlijke of cultuurhistorische waarde), geldt naast de basis ook een aanvullende kwaliteitsverbetering. Onderdeel van deze kwaliteitsverbetering is sloop van bebouwing, aanleg van nieuwe natuur of landschap en andere kwaliteitsverhogende maatregelen.

|                                                                                                                                                                                          | Het oprichten<br>van nieuwe<br>bouwwerken.<br>bebouwing<br>en verharding<br>binnen de<br>vigerende<br>agrarische<br>bouwkavel | Uitbreiding<br>onder de<br>referentiemaat<br>binnen een<br>bestemming<br>'puur' agrarische<br>gebied | Uitbreiding<br>onder de<br>referentiemaat<br>binnen een<br>bestemming<br>'agrarisch met<br>waarden' | Uitbreiding<br>boven de<br>referentiemaat<br>ongeacht de<br>omliggende<br>bestemming | Nieuwvestiging/<br>omschakeling |
|------------------------------------------------------------------------------------------------------------------------------------------------------------------------------------------|-------------------------------------------------------------------------------------------------------------------------------|------------------------------------------------------------------------------------------------------|-----------------------------------------------------------------------------------------------------|--------------------------------------------------------------------------------------|---------------------------------|
| Landschappelijke en<br>ruimtelijke inpassing van<br>de nieuwe bebouwing.<br>bouwwerken en verharding.                                                                                    | +                                                                                                                             | +                                                                                                    | +                                                                                                   | +                                                                                    | +                               |
| Voorzieningen ter<br>voorkoming van problematiek<br>hemelwater als gevolg<br>van nieuwe bebouwing/<br>verharding. Afhankelijk van<br>de situatie kan dat infiltratie<br>of retentie zijn | +                                                                                                                             | +                                                                                                    | +                                                                                                   | +                                                                                    | +                               |
| Kwaliteitsverbeterende<br>maatregelen zoals sloop,de<br>aanleg van natuur, landschap<br>of andere ruimtelijke<br>kwaliteitsverbeterende<br>maatregelen                                   |                                                                                                                               |                                                                                                      | +                                                                                                   | +                                                                                    | +                               |

*Afbeelding 6: De normen voor nieuwvestiging/uitbreiding agrarische bedrijven uit het Limburgs Kwaliteitsmenu*

#### <span id="page-49-0"></span>**4.1.2 Gemeentelijk beleid**

#### *Beleidskader LOG Siebengewald*

Bij Siebengewald ligt een landbouwontwikkelingsgebied. Dit is een zoekgebied voor hervestiging van intensieve veehouderijbedrijven die elders in de Maasduinen een knelpunt vormen. Het gebied is vastgelegd in het provinciale Reconstructieplan Noord- en Midden-Limburg.

De gemeente heeft een beleidskader gemaakt voor nieuwe initiatieven binnen het landbouwontwikkelingsgebied. Hierbij is rekening gehouden met het provinciale beleid en lokale afwegingen. Het plan geeft aan waar reële mogelijkheden liggen voor intensieve veehouderijen. In het zoekgebied is daarom een begrenzing weergegeven. Verder geeft de gemeente aan welke randvoorwaarden zij hanteert.

Het LOG bij Siebengewald is opgesplitst in drie deelgebieden. De deelgebieden zijn op het kaartje aangegeven met de cijfers I, II en III. De deelgebieden I en II zijn aangewezen als gebieden waar nieuwvestiging mogelijk is. In deelgebied III en in een zone van 600 meter rondom de kern Siebengewald is géén nieuwvestiging mogelijk.

*Afbeelding 7: Begrenzing LOG Siebengewald*

In de deelgebieden I en II kunnen zich in eerste instantie maximaal vier intensieve veehouderijbedrijven vestigen. Indien het aantal van vier is gerealiseerd vindt een evaluatie plaats en kan de gemeenteraad besluiten om al dan niet mee te werken aan maximaal vier extra nieuwvestigingen. Momenteel zijn twee intensieve veehouderijbedrijven feitelijk gevestigd. Voor één veehouderij wordt momenteel de planprocedure doorlopen.

In deelgebied I geldt géén maximum bouwblokmaat. Voor deelgebied II is de maximum bouwblokmaat vastgelegd op 2 hectare. Een geringe afwijking van deze maat is alleen mogelijk wanneer sprake is van een normale bedrijfsontwikkeling waarvan de bedrijfseconomische noodzaak is aangetoond en de uitbreiding landschappelijk goed is in te passen (hardheidsclausule). Voor deelgebied III geldt een maximum bouwblokmaat van 1,5 hectare en de hardheidsclausule kan ook hier worden toegepast.

Het beleidskader is ook van toepassing op met de intensieve veehouderij vergelijkbare initiatieven, bijvoorbeeld een (grootschalig) rundveebedrijf.

# *Beleidsregel schuilgelegenheden*

De gemeente wil in kader van het ruimtelijk beleid inspelen op de vraag naar schuilgelegenheden door middel van het scheppen van voorwaarden hiervoor. Uitgangspunt is dat met dit beleid de realisatie van schuilgelegenheden waar mogelijk in het buitengebied wordt toegestaan. In de regels van dit bestemmingsplan zijn de voorwaarden voor schuilgelegenheden overgenomen uit deze beleidsregel.

# *Huisvesting buitenlandse werknemer*

De huisvestingsmogelijkheden voor buitenlandse werknemers waar de gemeente voorstander van is, en de huisvestingsmogelijkheden waarin de gemeente niet aan wenst mee te werken, kunnen als volgt kort worden samengevat:

- 1. De voorkeur gaat uit naar huisvesting van buitenlandse werknemers in reguliere woningen verspreid over de woonkernen van de gemeente;
- 2. Huisvesting in bestaande vrijkomende (agrarische en niet-agrarische) bedrijfsbebouwing en bebouwingscomplexen wordt onder voorwaarden op kleine schaal verspreid over de gemeente toegestaan;
- 3. Huisvesting van maximaal 30 eigen buitenlandse werknemers op het agrarische bedrijf is onder voorwaarden toegestaan in woonunits of binnen het bouwblok nieuw opgerichte / verbouwde bedrijfsbebouwing;
- 4. De huisvesting van buitenlandse werknemers op kampeerterreinen wordt niet toegestaan;
- 5. De oprichting van grootschalige nieuwbouwcomplexen waar buitenlandse werknemers massaal geconcentreerd worden, wordt niet toegestaan.

Momenteel wordt dit beleid geëvalueerd. Een eventueel nieuw beleidskader wordt door middel van een bestemmingsplanherziening doorvertaald in het nieuwe bestemmingsplan Buitengebied.

# <span id="page-51-0"></span>**4.2 Analyse**

De locaties met veehouderijen vallen buiten dit bestemmingsplan, waardoor het Reconstructieplan en het Beleidskader LOG Siebengewald niet relevant is voor dit plan.

De vigerende rechten van de agrarische bedrijven die in het plan zijn opgenomen, zijn gerespecteerd en overgenomen in de juridische regeling. Het bouwvlak van de agrarische bedrijven uit het vigerende bestemmingsplan is overgenomen. De bestemmingsgrens 'Agrarisch bouwvlak' is als aanduiding 'erf' in het plan opgenomen.

Tuindorp is aangewezen als glastuinbouwconcentratiegebied. Dit houdt in dat in dit gebied glastuinbouwbedrijven zich kunnen vestigen en mogelijkheden zijn voor uitbreiding. Nieuwvestiging en uitbreiding is uitsluitend via een wijzigingsbevoegdheid toegestaan, omdat hiervoor een exploitatiebijdrage wordt gevraagd. Voor andere agrarische bedrijven in het gebied is een wijzigingsbevoegdheid opgenomen om de functie te wijzigen in een glastuinbouwbedrijf. Met het toestaan van overige andere functies wordt terughoudend omgegaan, omdat het gebied hoofdzakelijk bedoeld is voor glastuinbouw.

Nieuwvestiging en uitbreiding van agrarische bedrijven buiten Tuindorp is alleen toegestaan na een ruimtelijke afweging en onder voorwaarde dat de agrarische bedrijven een bijdrage leveren aan de ruimtelijke kwaliteit van de omgeving middels inpassing en kwaliteitsverbetering. Voor grootschalige uitbreidingen of nieuwvestiging dan wel bij uitbreidingen in een gebied met specifieke waarden is naast inpassing een kwaliteitsbijdrage noodzakelijk.

In het buitengebied wordt steeds meer gewoond. Om deze trend geen belemmering te laten vormen voor de bedrijfsvoering van de agrarische bedrijven, is gekozen om terughoudend om te gaan met het opnemen van woonbestemmingen in dit bestemmingsplan. Afgesplitste (tweede) bedrijfswoningen die door derden worden bewoond zijn (op verzoek) als plattelandswoning bestemd. Voormalige agrarische bedrijven worden niet zondermeer als Wonen bestemd. Deze behouden de agrarische bestemming. Op verzoek kan de bestemming worden omgezet in een woonbestemming. Hieraan zijn wel diverse randvoorwaarden gekoppeld, zoals geen belemmering voor naastgelegen agrarische bedrijven en kwaliteitsverbetering.

# <span id="page-54-0"></span>**5 Mobiliteit**

# <span id="page-54-1"></span>**5.1 Kader**

# <span id="page-54-2"></span>**5.1.1 Rijksbeleid**

# *SVIR*

De Structuurvisie Infrastructuur en Ruimte (SVIR) vervangt onder andere de Nota Mobiliteit en vormt de visie van het Rijk op het gebied van mobiliteit, bereikbaarheid, ruimte, milieu en leefbaarheid tot 2040.

De SVIR voorziet een groei in de mobiliteitsbehoefte tot 2030. Deze groei is het grootst in de Randstad en Brabant. Om de concurrentiekracht van Nederland te versterken, is een netwerk van hoogwaardige internationale verbindingen nodig, net als een goede nationale bereikbaarheid van onze belangrijkste economische regio's. Het Rijk zet de gebruiker van mobiliteit centraal. Het verknopen van verkeerssystemen en vervoerwijzen neemt daarbij een belangrijke plaats in, net als het beter benutten van infrastructuur, met een volwaardige plaats voor langzaam en recreatief verkeer. Het Rijk mikt op multimodale (keten)maatregelen die het gebruik van de capaciteit optimaliseren.

In de ambitie van het Rijk is Nederland in 2040 een bepalende speler in de transitie naar duurzame mobiliteit. In de SVIR gaat het Rijk vooral in op de transitie naar schone voertuigen, uitgewerkt in de duurzaamheidsagenda. Deze doet een beroep op bedrijfsleven (Green Deals) en decentrale overheden (Klimaatagenda).

# *Strategisch Plan Verkeersveiligheid 2008 - 2020*

Het Strategisch Plan Verkeersveiligheid 2008 - 2020 van het Ministerie van Verkeer en Waterstaat geeft een visie weer op het aspect 'verkeersveiligheid' in Nederland. De ambitieuze doelen (qua verkeersdoden en -gewonden) uit de Nota Mobiliteit moeten worden omgezet in beleid. Drie pijlers daarin zijn: samenwerking, integrale aanpak en "Duurzaam Veilig". Het verkeersveiligheidsbeleid in Nederland van de afgelopen jaren was succesvol; dat moet worden gecontinueerd. Op basis van generieke maatregelen (maatregelen die in de basis overal gelden, die de afgelopen jaren al zijn ingezet en die moeten worden gecontinueerd) alsook met specifieke aandachtsgebieden zou dit kunnen worden bewerkstelligd. Het is van groot belang dat er een goede afstemming en samenwerking plaatsvindt met alle betrokken partijen.

# <span id="page-54-3"></span>**5.1.2 Provinciaal beleid**

# *Provinciaal Verkeers- en vervoerplan*

Het Provinciaal Verkeers- en Vervoersplan (PVVP) is op 14 12 december 2014maart 2007 door Provinciale Staten vastgesteld en maakt deel uit van het Provinciaal Omgevingsplan Limburg (POL2014).

De bereikbaarheid van Limburg is in het algemeen redelijk op orde. Deze gunstige bereikbaarheid dient in ieder geval behouden te blijven.

Op een aantal punten zijn nog verbeteringen gewenst. Die hebben vooral te maken met het verbeteren van de bereikbaarheid van de economische topsectoren via het hoofdwegennet en de internationale bereikbaarheid via het OV. De logistieke sector vraagt in het bijzonder om een goede bereikbaarheid. De Provincie wil de toekomstige ontwikkeling van Limburg in een duurzaam perspectief plaatsen: mobiliteitskeuzes voor de kortere termijn moeten ontwikkelingsmogelijkheden op langere termijn niet blokkeren of ernstig hinderen.

De Provincie wil de beschikbare infrastructuurnetwerken en mobiliteitsvoorzieningen zo optimaal mogelijk benutten door een betere organisatie van het verkeer. Door het beïnvloeden van burgers en bedrijven in hun mobiliteits- en vervoerskeuzes wil men sturing geven aan het efficiënter gebruiken van het totale vervoerssysteem en dus van alle vervoersmodaliteiten. Wanneer er echter sprake blijft van een structureel tekort aan capaciteit in de infrastructuur of de vervoervoorzieningen, dan wordt ingezet op de optie bouwen c.q. uitbreiden.

. Het PVVP is een aanvulling op het POL en vormt de regionale vertaling en uitwerking van het rijksbeleid volgens de Planwet Verkeer en Vervoer. Het PVVP verwoordt het beleid voor de komende vijf jaar en hanteert een flexibele agenda. Verder is er in verband met de noodzaak van een langere termijnaanpak en continuïteit een uitwerking in maatregelen gegeven tot en met 2015 en een doorkijk tot 2020. Het doel van het plan is de bereikbaarheid in stand te houden en waar nodig de bereikbaarheid te verbeteren.

De mobiliteitsvoorzieningen en de vervoersnetwerken en –voorzieningen moeten optimaal op elkaar zijn afgestemd. Dit moet resulteren in een optimale bereikbaarheid. Het zo goed mogelijk benutten van de onderlinge samenhangende infrastructuurnetwerken en vervoerstelsels is daarbij het streven. De kwetsbaarheid van routes en de onbetrouwbaarheid van reistijden kan worden verlaagd door incidentmanagement en door afstemming en samenwerking tussen wegbeheerders. Verkeersmanagement helpt langs technische weg de beschikbare weginfrastructuur zo goed en optimaal mogelijk te gebruiken.

Verder dienen burgers en bedrijven beïnvloed te worden door hen te wijzen op hun eigen verantwoordelijkheid en bij hun verplaatsingskeuzes uit te gaan van "Mobiliteit met verstand". Pas als duidelijk is dat met benutten en beïnvloeden geen structurele oplossing kan worden gevonden voor een mobiliteitsprobleem komt het bouwen van nieuwe infrastructuur in beeld.

# <span id="page-55-0"></span>**5.1.3 Gemeentelijk beleid**

# *Gemeentelijk Verkeers- en vervoersplan (GVVP)*

In het Gemeentelijke Verkeers- en vervoersplan zijn de volgende oplossingsrichtingen gegeven:

- Inzetten op Duurzaam Veilig. Duurzaam veilig staat voor het inrichten van wegen zodanig dat de vormgeving, functie en het gebruik op elkaar worden afgestemd. Hiervoor wordt een wegcategorisering voor zowel het auto- als fietsverkeer opgezet.
- Projecten definiëren. De aan te pakken gebieden, routes en/of kruispunten worden "opgehangen" aan de inrichtingseisen die worden gesteld vanuit Duurzaam Veilig. Hierbij wordt één ingezet op één van de volgende maatregelen:'
- o Infrastructurele maatregelen, zoals reconstructies, snelheidsremmers of fietsvoorzieningen.
- o Verkeerscirculatiemaatregelen, zoals het fysiek afsluiten van een weg voor gemotoriseerd verkeer.
- o Juridische maatregelen, zoals het instellen van alleen toelaten van gemotoriseerd bestemmingsverkeer.

# <span id="page-56-0"></span>**5.2 Analyse**

# *Hoofdinfrastructuur*

De volgende wegen vormen de belangrijkste wegen binnen de gemeente:

- Beltweg/Nieuweweg als route van Gennep naar Siebengewald;
- Bleijenbeek (Afferden Grote Horst);
- Gochsedijk Siebengewaldseweg (Duitsland Siebengewald Nieuw Bergen);
- Kerkstraat Maasstraat en vervolgens pont naar Vierlingsbeek (Bergen);
- Aijerdijk (N271 Aijen);
- Wezerweg (N271 Gennep Arcen);
- Venweg (Wellerlooi Duitsland).

De doorgaande openbare wegen zijn in dit bestemmingsplan als 'Verkeer' bestemd. De overige wegen zijn binnen de agrarische bestemming opgenomen.

## *Fietsknopennetwerk*

In de gemeente Bergen wordt gebruik gemaakt van het fietsknooppuntensysteem. Door middel van bewegwijzering zijn fietsroutes met elkaar verbonden waardoor één groot fietsnetwerk ontstaat, dat is verbonden met fietsroutes in Gennep, Arcen en Velden, Duitsland en met de andere kant van de Maas.

Ter vergroting van de verkeersveiligheid en verbetering van routes voor het recreatief fietsverkeer wordt ter plaatse van de Twistedenerweg een vrij-liggend fietspad aangelegd. Hiermee wordt het fietspad dat in Duitsland is aangelegd, doorgetrokken. Hiertoe is ter plaatse de verkeersbestemming verruimd en de aanduiding 'specifieke vorm van verkeer – fietspad' opgenomen. Ter plaatse van deze aanduiding is uitsluitend een fietspad toegestaan.

#### *Bestemmingsplan*

In dit bestemmingsplan zijn alle openbare wegen als 'Verkeer' bestemd. Binnen deze verkeersbestemming is het mogelijk allerlei verkeersmaatregelen te nemen.

# <span id="page-57-0"></span>**6 Natuur en landschap**

# <span id="page-57-1"></span>**6.1 Kader**

# <span id="page-57-2"></span>**6.1.1 Rijksbeleid**

# *Soortenbescherming*

De Flora- en faunawet (hierna: Ffw) beschermt alle in het wild levende zoogdieren, vogels, reptielen en amfibieën. Van deze soortgroepen zijn alleen Huismuis, Bruine en Zwarte rat niet beschermd. Van de vissen, ongewervelde dieren (zoals vlinders, libellen en sprinkhanen) en planten zijn alleen de in de wet genoemde soorten beschermd.

De Ffw gaat uit van het "nee, tenzij"-principe. Dit betekent dat alleen onder bepaalde (zeer stringente) voorwaarden een inbreuk mag worden gemaakt op de bescherming van soorten en hun leefomgeving. Daarnaast beschermt de wet niet alleen soorten in het algemeen, maar ook individuen van soorten.

Voor ruimtelijke ingrepen die gevolgen hebben voor een beschermde soort en/of zijn leefgebied moet een ontheffing op grond van de Ffw worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van een bestemmingsplan dient duidelijk te zijn of en in hoeverre een ontheffing kan worden verkregen.

De wettelijk beschermde soorten zijn ingedeeld in de volgende vier categorieën.

- Meer algemene soorten (tabel 1 Ffw): voor deze soorten is een algemene vrijstellingsregeling van kracht in geval van ruimtelijke inrichting of ontwikkeling.
- Andere, niet algemeen voorkomende soorten (tabel 2 Ffw), met uitzondering van beschermde inheemse vogels: ontheffing is alleen mogelijk indien geen afbreuk wordt gedaan aan de gunstige staat van instandhouding van de soort. Er is echter geen ontheffing nodig indien gewerkt wordt volgens een gedragscode. Deze code dient door een sector of ondernemer zelf opgesteld te worden en dient vervolgens goedgekeurd te zijn door het ministerie van Economie, Landbouw & Innovatie (EL&I)
- Strikt beschermde soorten (tabel 3 Ffw): voor deze soorten dient in geval van ruimtelijke inrichting of ontwikkeling altijd ontheffing te worden aangevraagd van de Ffw. Ontheffing wordt alleen verleend indien er geen alternatief is en geen afbreuk wordt gedaan aan de gunstige staat van instandhouding van de soort. Voor soorten in tabel 3 die ook op Bijlage IV van de Habitatrichtlijn (HR) voorkomen, wordt ontheffing echter alleen nog maar verleend indien er daarnaast een dwingende reden van groot openbaar belang is; dit is het gevolg van een uitspraak van de Raad van State1 .
- Beschermde inheemse vogels: deze vallen onder de Europese Vogelrichtlijn (VR). Ruimtelijke inrichting of ontwikkeling en dwingende redenen van groot openbaar belang

<sup>1</sup> Zie ABRS 21 januari 2009, zaak nr. 200802863/1

zijn volgens een uitspraak van de Raad van State2 geen reden om ontheffing te verlenen. Ontheffing is uitsluitend toegestaan op basis van de ontheffingsgronden die in de VR zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.

Indien soorten van tabel 2 en/of 3 en/of vogels voorkomen, geldt dat een ontheffingsaanvraag niet aan de orde is indien mitigerende maatregelen (voorafgaand aan de ruimtelijke ontwikkeling) getroffen kunnen worden die het behoud van de functionaliteit van de voortplantings- en/of vaste rust- en verblijfplaatsen van de soorten garanderen. Ontheffing is dan niet nodig, omdat er geen sprake is van overtreding van de Ffw. Er kan worden volstaan met het werken volgens een ecologisch werkprotocol, dat moet worden opgesteld door een deskundige; ook bij het overzetten van dieren moet een deskundige worden betrokken. Eventueel kan overigens wel ontheffing worden aangevraagd (die dan wordt afgewezen) om de mitigerende maatregelen te laten goedkeuren.

Overigens geldt voor alle in het wild levende planten- en diersoorten de zogenaamde zorgplicht. Dit houdt in dat "voldoende zorg" in acht moet worden genomen voor alle planten en dieren en hun leefomgeving. Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

# *Gebiedsbescherming*

LNV heeft in 1990 de Ecologische Hoofdstructuur (EHS) geïntroduceerd. De EHS bestaat uit een netwerk van natuurgebieden. Het doel van de EHS is de instandhouding en ontwikkeling van deze natuurgebieden om daarmee een groot aantal soorten en ecosystemen te laten voortbestaan.

Bescherming van (natuur)gebieden heeft daarnaast ook plaats middels de Natuurbeschermingswet. Daaronder vallen de volgende typen gebieden:

- Natura 2000-gebieden (Vogelrichtlijn- en Habitatrichtlijngebieden);
- Beschermde Natuurmonumenten;
- Wetlands.

Binnen beschermde natuurgebieden gelden (strenge) restricties voor ruimtelijke ontwikkelingen. Voor activiteiten of projecten die schadelijk zijn voor de beschermde natuur geldt een vergunningplicht.

<sup>2</sup> zie ABRS 13 mei 2009, zaak nr. 200802624/1

## <span id="page-59-0"></span>**6.1.2 Gemeentelijk beleid**

# *Milieuprogramma 2011-2014*

In dit milieuprogramma zijn de structurele milieutaken van de gemeente Bergen zoveel mogelijk in beeld gebracht. In dit programma zijn de wettelijke voorgeschreven milieutaken, zoals genoemd in hoofdstuk 4 van de Wet milieubeheer, opgenomen.

# *Landschapsplan, gemeente Bergen*

Het meer dan 11.000 hectare grote, langgerekt buitengebied van de gemeente Bergen kent een aantal kenmerkende landschappelijke kwaliteiten. Het Maasdal, de rivierduinen en de verschillende grote en kleinere landbouwgebieden zijn de belangrijke beelddragers. Het concreet benoemen en herkennen van de bouwstenen van deze landschappen, met name groene en cultuurhistorische elementen, vormen de basis van een verantwoorde omgang ermee. In het Landschapsplan wordt een samenvattend overzicht gegeven van de ontstaansgeschiedenis van het gebied, wordt kort ingegaan op het (regionaal) landschapsbeleid; en wordt een compleet overzicht gegeven van de thans aanwezige landschapselementen. In het tweede deel wordt aan de hand van een aantal voorbeelden nader ingegaan op het aspect van bebouwing in het buitengebied en de landschappelijke inpassing daarvan. Hiermee wordt gepoogd een leidraad op te stellen voor bewoners en gebruikers van het buitengebied om zodoende de kwaliteiten van het gebied te behouden en mogelijk verder te ontwikkelen.

#### <span id="page-59-1"></span>**6.2 Analyse**

# *Soortenbescherming*

Binnen de percelen bevindt zich mogelijk bebouwing en groen die verblijfplaatsen vormen voor beschermde soorten. Omdat de bestemmingsplannen uitsluitend een functieverandering bewerkstelligen en geen concrete bouw- of sloopwerkzaamheden, worden mogelijke verblijfplaatsen niet aangetast.

#### *Gebiedsbescherming*

Binnen de gemeentegrenzen van de gemeente bevindt zich het Nationaal Park 'Maasduinen', dat overeenkomt met het Natura 2000-gebied 'Maasduinen'. Daarnaast zijn grote delen van het grondgebied aangewezen als Ecologische Hoofdstructuur (EHS).

#### *Nationaal Park Maasduinen*

Nationaal Park 'De Maasduinen' is een bos- en heidegebied dat is gelegen op een langgerekte hoge zandrug tussen de Maas en de Duitse grens. In 1996 is dit park opgericht onder de naam 'De Hamert. Sinds 1998 is de huidige naamgeving van toepassing. Dit 4500 hectare grote natuurgebied kent een diversiteit aan landschappen met veel bijzondere planten en dieren. In het park komen twee grote heidecomplexen voor: de Looierheide en de Bergerheide, beide zijn ruim 200 hectare groot. Het beheer van het Nationaal park is in handen van Stichting het Limburgs Landschap, Gemeente Bergen, Staatsbosbeheer en particulieren.

# *Natura 2000-gebied Maasduinen*

Maasduinen is een gebied dat diverse habitattypes en habitatsoorten rijk is, waaronder een aantal soorten uit de Vogelrichtlijn. De oppervlakte van dit Natura 2000-gebied bedraagt 5.325 hectare. Hiervoor gelden de Habitatrichtlijnen. De Maasduinen is relatief bezien een gebied van formaat dat zijn landschap te danken heeft aan de werking van de Maas en de Rijn. Hierdoor zijn terrassen ontstaan die nog altijd zichtbaar in het landschap voorkomen. Het gebied wordt verder gekenmerkt door grotere en kleinere stukken heide en stuifzand. In de heiden zijn eveneens veel vennen te vinden. De Maasduinen ligt op het grondgebied van drie verschillende gemeenten. Het grootste deel van het gebied ligt echter in de gemeente Bergen.

# *EHS*

De door het Rijk in de Nota Ruimte geambieerde EHS in Limburg maakt deel uit van de Europese ecologische structuur (het Pan-Europees Ecologisch Netwerk ofwel PEEN). Sinds 2011 wil het Rijk de EHS herijkt gaan realiseren en de verantwoordelijkheid voor het natuurbeleid verder decentraliseren naar de provincies. De EHS is onder te verdelen in bestaande natuur (beoogde omzetting van agrarisch gebruik naar natuur) en beheergebied (blijvend agrarisch gebruik, mogelijkheid voor subsidie voor agrarische natuurbeheer).

In het POL2006 is de EHS als een aparte gebiedscategorie P1 op kaart 1 Perspectieven (en kaart Groene waarden 4b) weergegeven. Met het Rijk zijn in het Onderhandelingsakkoord decentralisatie natuur afspraken gemaakt over herijking van de EHS. Voor Limburg betekent dit dat 3.500 hectare minder nieuwe natuur ontwikkeld zal worden dan tot nu was voorzien. De EHS, met een totale omvang van circa 58.000 hectare, moet vertaald worden in een nieuw kaartbeeld, op te nemen in POL2014 en in de provinciale Omgevingsverordening.

Binnen het plangebied van dit bestemmingsplan zijn door de provincie een aantal gebieden aangewezen als EHS. Op afbeelding 8 is een overzicht te zien van de EHS in de gemeente Bergen. De EHS is bestemd als 'Natuur'. Daarnaast zijn ook alle Natura2000 gebieden als zodanig bestemd.

# *Provinciaal Omgevingsplan Limburg (POL2014)*

De bronsgroene landschapszone is een samenvoeging, aanpassing en verkleining van de voormalige POL perspectieven waar de Provinciale Ontwikkelingszone Groen (POG) deel van uitmaakte. De bronsgroene landschapszone omvat de landschappelijke waardevolle beekdalen en bufferzones rond bestaande natuurgebieden met daarin aanwezige (extensievere) landbouwgebieden, monumenten, kleinere landschapselementen, waterlopen e.d. Een kwart van de bronsgroene landschapszone wordt gevormd door het winterbed van de Maas.

De EHS is in het POL2014 als zilvergroene natuurzone weergegeven.

### *Provinciale Ontwikkelingszone Groen (POG)*

Naast het aanwijzen van EHS werkt de provincie Limburg met het aanwijzen van POG-zones. De POG is in Limburg circa 29.00 hectare groot en omvat een belangrijk deel van de ecologische verbindingszones, deels bestaande uit beekdalen met beken met speciaal ecologische functie waar extra natuurstroken zijn voorzien. Met name de provinciale bosdoelstellingen worden in hoofdzaak in de POG gerealiseerd. Daarnaast heeft de provincie een ontwikkelingsgerichte ambitie om de groene waarden te verhogen op basis van de natuurdoelen in de Stimuleringsplannen natuur, bos en landschap.

*Afbeelding 8: Uitsnede van kaart 4b 'Groene waarden', POL 2006, actualisatie januari 2011*

# <span id="page-61-0"></span>**6.3 Conclusie**

Vanwege het conserverende karakter van dit bestemmingsplan en het niet bevatten van veehouderijen, vormt het aspect flora en fauna geen belemmering voor de haalbaarheid van het bestemmingsplan. Het plan maakt geen ontwikkelingen mogelijk die een bijdrage leveren aan de stikstofdepositie op het Natura 2000-gebied Maasduinen.

In diverse wijzigingsbevoegdheden in dit bestemmingsplan is landschappelijke inpassing als voorwaarde opgenomen. In het Landschapsplan wordt aangegeven, op welke wijze deze landschappelijke inpassing kan worden vormgegeven. Het Landschapsplan is als bijlage bij deze toelichting gevoegd. Daarnaast zijn in het Landschapsplan diverse landschapselementen opgenomen die beschermingswaardig zijn. In de regels van dit bestemmingsplan is het behoud van de landschapselementen gewaarborgd. Een kaart met de landschapselementen is als bijlage bij de regels gevoegd.

# <span id="page-63-0"></span>**7 Water**

# <span id="page-63-1"></span>**7.1 Kader**

# <span id="page-63-2"></span>**7.1.1 Europees en rijksbeleid**

#### *Nationaal Waterplan*

Het Nationaal Waterplan uit 2009 geeft het beleid weer voor de planperiode 2009 - 2015. Het Nationaal Waterplan beschrijft de hoofdlijnen van het nationale waterbeleid. Het rijk streeft naar een duurzaam en klimaatbestendig waterbeheer en heeft de ambitie om de komende decennia te investeren in bescherming tegen overstromingen en in de zoetwatervoorziening.

Voor een duurzaam en klimaatbestendig watersysteem is het van belang bij ruimtelijke ontwikkelingen rekening te houden met waterhuishoudkundige eisen op de korte en de lange termijn. Om een duurzaam en klimaatbestendig watersysteem te bereiken moet het water meer bepalend zijn bij de besluitvorming over grote ruimtelijke opgaven dan voorheen. De mate van bepalendheid wordt afhankelijk gesteld van, onder meer, de omvang en de aard van de ingrepen, bestaande functies, nieuwe andere ruimteclaims en de bodemgesteldheid van een gebied.

Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie. Het Nationaal Waterplan, vervangt daarmee op onderdelen het beleid uit de Nota Ruimte. Specifiek gaat het over de gebieden die deel uitmaken van de ruimtelijke hoofdstructuur, het IJsselmeer, de Noordzee en de rivieren. Hiervoor geldt de AMvB Ruimte. Ook de bescherming van vitale functies en kwetsbare objecten is een onderwerp van nationaal belang. Hiervoor wordt een afzonderlijke AMvB opgesteld.

#### *Waterwet*

De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

De waterschappen hebben een bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude en warmteopslag en grote industriële onttrekkingen van meer dan 150.000 m 3 /jaar. Gemeenten hebben verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

#### *Bestuursakkoord Water*

Rijk, provincies, gemeenten, waterschappen en drinkwaterbedrijven hebben besloten maatregelen voor een doelmatiger waterbeheer overeen te komen in het Bestuursakkoord Water. Het Nationaal Bestuursakkoord Water, afgesloten in 2003, geactualiseerd in 2008 en met een looptijd tot 2015, en het Bestuursakkoord Waterketen dat in 2007 is afgesloten met een looptijd tot 2011, hebben de basis gelegd voor het Bestuursakkoord Water. Doel van het Nationaal Bestuursakkoord Water is om het watersysteem 'op orde te krijgen'.

De maatregelen die opgenomen zijn in het Bestuursakkoord Water zijn gericht op:

- Heldere verantwoordelijkheden, minder bestuurlijke drukte.
- Beheersbaar programma voor de waterkeringen.
- Doelmatig beheer van de waterketen.
- Werkzaamheden slim combineren.
- Het waterschapsbestuur.

# *Kaderrichtlijn water*

De Europese Kaderrichtlijn Water (KRW) geeft een kader voor de bescherming van de ecologische en chemische kwaliteit van oppervlaktewater en grondwater. Zo dienen alle waterlichamen in 2015 een "goede ecologische toestand" (GET) te hebben bereikt en dienen sterk veranderende c.q. kunstmatige wateren in 2015 een "goed ecologisch potentieel" (GEP) te hebben bereikt. De chemische toestand dient in 2015 voor alle wateren (natuurlijk en kunstmatig) goed te zijn.

#### *Waterbeheer 21e eeuw (WB21)*

In september 2000 heeft de commissie Waterbeheer 21e eeuw advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatsvinden. Berging moet binnen het stroomgebied plaatsvinden. Dit betekent onder andere het aanwijzen en instandhouden van waterbergingsgebieden. Daarnaast wordt verdroging bestreden en worden watertekorten verminderd.

# *Beleidslijn "Grote Rivieren"*

In het verleden was de regeling "Beleidslijn ruimte voor de rivier" (mei 1997) van kracht. Mede op basis van de resultaten van een in 2005 verrichte evaluatie en ervaringen in de praktijk is besloten om de beleidslijn te herzien. De herziening van de beleidslijn draagt, mede als gevolg van de uitbreiding van het toepassingsgebied en de wens om verwarring met de PKB Ruimte voor de Rivier te voorkomen, de naam "Beleidslijn grote rivieren" (2006).

Via de herziening van de beleidslijn wordt meer ruimte geboden aan ontwikkelingsgerichte initiatieven. Zo ontstaan meer mogelijkheden voor ontwikkelingen die de ruimtelijke en economische kwaliteit van het betreffende gebied kunnen verbeteren. Doelstelling van de Beleidslijn grote rivieren is om de beschikbare afvoerende bergingscapaciteit van het rivierbed te behouden, en ontwikkelingen tegen te gaan die de mogelijkheid tot rivierverruiming door verbreding en verlaging nu en in de toekomst feitelijk onmogelijk maken. Om de doelstellingen te bereiken, wordt via een tweetal sporen gewerkt: de Wet ruimtelijke ordening (Wro) en de Wet beheer Rijkswaterstaatswerken (Wbr).

De beleidslijn maakt een onderscheid tussen twee afwegingsregimes:

- Het "stroomvoerend regime". Dit geldt voor delen van het rivierbed waar, op grond van rivierkundige overwegingen, in principe alleen specifiek omschreven "riviergebonden" activiteiten zijn toegestaan ("Ja, mits"). Deze activiteiten dienen te voldoen aan
rivierkundige voorwaarden. Niet-riviergebonden activiteiten zijn niet toegestaan; alleen onder specifieke criteria zijn uitzonderingen mogelijk. ("Nee, tenzij")

- Het "bergend regime". Dit geldt voor delen van het rivierbed waar in principe alle activiteiten kunnen worden toegestaan, mits deze voldoen aan de gestelde rivierkundige voorwaarden ("Ja, mits").
Bouwen in het rivierbed geschiedt voor eigen risico. Het Rijk is niet verantwoordelijk voor enige schade.

# <span id="page-65-0"></span>**7.1.2 Provinciaal beleid**

*Provinciaal Omgevingsplan Limburg 20064 (POL200614)*

Ten aanzien van water is de ambitie van de Provincie als volgt. Limburg is klimaatbestendig en schoner. Een schoon, gezond, duurzaam, klimaatrobuust regionaal watersysteem vormt samen met het natuurnetwerk het fundament onder het vestigingsklimaat in Limburg. Rivier- en beekdalen zijn toegerust op extreme perioden van wateroverlast en droogte, waarbij overstromingsrisico's en perioden met watertekort maatschappelijk aanvaardbaar zijn. De opgave is te komen tot robuuste en natuurlijk functionerende, veerkrachtige watersystemen, waardoor risico's op wateroverlast en watertekort verminderen en ook bij klimaatverandering beheersbaar en maatschappelijk acceptabel blijven.

Het waterbeleid in het POL2006 sluit aan op de Europese Kaderrichtlijn Water en het Nationaal Bestuursakkoord Water. Het provinciaal waterbeleid omvat de volgende strategische doelen:

- herstel sponswerking: het voorkomen van wateroverlast en watertekort in het regionale watersysteem, anticiperend op veranderde klimatologische omstandigheden;
- herstel van de natte natuur: het bereiken van ecologisch gezonde watersystemen en grondwaterafhankelijk natuur;
- schoon water: het bereiken van een goede chemische kwaliteit voor water en sediment;
- duurzame watervoorziening: het beschermen van water voor menselijke consumptie, zodanig dat voldoende water van de vereiste kwaliteit via eenvoudige zuiveringstechnieken beschikbaar is;
- een veilige Maas: het streven naar een acceptabel risico voor overstromingen in het rivierbed van de Maas.

#### <span id="page-65-1"></span>**7.1.3 Beleid waterbeheerder**

#### *Beleid Waterschap Peel en Maasvallei*

Het plangebied valt onder het beheer van Waterschap Peel en Maasvallei. De doelen van het waterschap voor de periode van 2010 tot 2015 staan beschreven in het waterbeheerplan 'Orde in water; Water in orde', waarbij een indeling is gemaakt in de volgende thema's:

- waterkeringen en veiligheid;
- watersysteem op orde: geschikt voor grondgebruik;
- watersysteem op orde: herstelde watersystemen.

De kerntaken van het Waterschap bestaan uit het op orde brengen en houden van het watersysteem, het voorkomen van schade als gevolg van wateroverlast en het zorg dragen voor veiligheid op het gebied van water. Bij alle in- en uitbreidingsplannen adviseert en toetst het waterschap op hydrologische effecten, waarbij het hydrologisch neutraal ontwikkelen het uitgangspunt is. Initiatieven mogen niet leiden tot een verandering in de waterhuishoudkundige

situatie ter plaatse en in de directe omgeving. Daarnaast is het streven om het schone en het verontreinigde water zoveel mogelijk te scheiden.

# *Keur Waterschap Peel en Maasvallei*

Op waterstaatswerken en watergangen (waterlopen) is de Keur van het waterschap Peel en Maasvallei van toepassing. In de keur worden enkele handelingen in het watersysteem beperkt, waaronder het lozen van water in het watersysteem en het realiseren van werken c.q. bebouwing binnen de keurzones van een waterstaatswerk of watergang.

# *IVM-2 en Deltaprogramma*

In 2003 hebben bestuurders uit de regio het rapport Integrale Verkenning Maas uitgebracht. In dit rapport wordt een overzicht weergegeven van de wijze waarop rivierverruimende maatregelen kunnen bijdragen aan de hoogwaterbescherming op lange termijn. Op verzoek van de Staatssecretaris van Verkeer en Waterstaat is een vervolg aan het traject gegeven, waarbij een advies is afgegeven voor mogelijkheden van toekomstige veiligheid met ruimtelijke kwaliteit (IVM-2). In kader van IVM-2 zijn binnen de plangrenzen van dit bestemmingsplan weerdverlaging, zomerbedverdieping en hoogwatergeul Aijen-Bergen als maatregelen voorgesteld. In het vergunningenspoor van de Waterwet worden alle nieuwe ontwikkelingen onder andere getoetst aan het mogelijke ruimtebeslag, zoals aangegeven in het IVM-2 projectenplan.

In het kader van het Deltaprogromma wordt samen met de regio een integrale langetermijnopgave voor de Maas geformuleerd waarin de integrale (ruimtelijke) opgaven en oplossingsrichtingen voor het rivierengebied voor lange termijn (2100) zijn benoemd en sleutelkeuzes voor de inrichting zijn vastgelegd.

Waterveiligheid en afvoerverwachtingen van 4.600 m3 /s voor de Maas zijn hierbij de randvoorwaarden.

#### <span id="page-66-0"></span>**7.2 Analyse**

#### *Bodem en grondwaterstanden*

De gemiddeld hoogste grondwaterstand is ter plaatse meer dan 40 centimeter beneden het maaiveld (grondwatertrap VII, www.bodemdata.nl). Naast de grondwaterstand is het van belang te weten in hoeverre de grond in staat is om het hemelwater af te voeren. Dit is mede te bepalen aan de hand van de anisotropie van de bodem, de dikte van bodem, de doorlatendheid van de bodem en het doorlaat-vermogen van de bodem. Om deze te achterhalen zijn de kaarten, beschikbaar op de website van het waterschap Peel en Maasvallei, geraadpleegd.

De anisotropie (de gelaagdheid van de bodem) van de bodem is ter plaatse gelijkgesteld aan de waarde 1. Een anisotropie van 1 zegt dat er nauwelijks gelaagdheid van de bodem en is het water in alle richtingen even snel door kan stromen. De dikte van de bodem is tussen de 3 en de 5 meter. De doorlatendheid van de bodem in het plangebied is gesteld op een K-waarde (m/dag) van 1,5 tot 10. De K/d waarde (doorlaatvermogen van de bodem in m 2 /per dag) is voor het plangebied 1.000 tot 2.000.

*Beleidslijn grote rivieren*

Delen van het plangebied zijn gelegen binnen het stroomvoerend regime van de Maas. Hier geldt de dubbelbestemming "Waterstaat – stroomvoerend rivierbed". Tevens is een deel van de gronden nabij de Maas aangewezen als gebied met een bergend regime. Hier geldt de dubbelbestemming "Waterstaat – Waterbergend rivierbed".

# *Waterkeringen*

De dijken welke bescherming bieden voor overstromingen vanuit de Maas dienen planologisch te worden beschermd. Hiertoe is de dubbelbestemming 'Waterstaat – Waterkering' opgenomen.

# *Hemelwater bij nieuwbouw*

Het beleid voor hemelwater afkomstig van nieuwbouw in Bergen is als volgt: hemelwater afkomstig van daken en verhardingen dient conform de watertoets op particulier terrein in de bodem te worden geïnfiltreerd of –als niet mogelijk- worden gebufferd en vertraagd worden afgevoerd naar een hemelwaterriool of oppervlaktewater. Belangrijke uitgangspunten hierbij zijn:

- er moeten maatregelen worden getroffen om vervuiling van hemelwater te voorkomen (geen toepassing van uitlogende bouwmaterialen);
- afvoer en infiltratie gebeurt bij voorkeur bovengronds;
- als mogelijk worden de voorzieningen op particulier terrein gedimensioneerd op de verwerking van een bui van T=2 en met een berging van 20 mm per m2 ;
- de voorzieningen binnen het hele plangebied worden gedimensioneerd op een bui van T=10 met een berging van 35 mm per m2 ;
- de risico's van een bui van T=100 moeten in beeld worden gebracht en als nodig dienen er aanvullende maatregelen te worden getroffen;
- als het echt niet mogelijk is om de volledige voorzieningen binnen het projectgebied te realiseren, kan het college van Burgemeester en Wethouders hier ontheffing voor verlenen, wel dient er dan door de initiatiefnemer te worden meebetaald aan compenserende voorzieningen buiten het plangebied.

Voor situaties waarbij (via de infiltratievoorziening) direct of indirect wordt afgevoerd naar oppervlaktewater, gelden naast de gemeentelijke uitgangspunten ook de op dat moment geldende eisen en uitgangspunten van waterschap Peel en Maasvallei.

# *Grondwaterbeschermingsgebied*

Ten zuidwesten van Nieuw-Bergen is het drinkwaterwingebied "Bergen" met daaromheen het gelijknamige grondwaterbeschermingsgebied gelegen. Vanuit de Omgevingsverordening Limburg worden beperkingen gesteld aan activiteiten met mogelijk gevolgen voor de drinkwaterwinning. Op de verbeelding is daarom de gebiedsaanduiding 'Milieuzone – Grondwaterbeschermingsgebied' opgenomen. In de regels is aangegeven, dat ter plaatse van deze gebiedsaanduiding de Omgevingsverordening van de provincie Limburg geldt.

# *Boringsvrije zone*

Het zuidelijk deel van het plangebied ligt in de boringsvrije zone Venloschol. Ook hier is de Omgevingsverordening van de provincie Limburg van kracht.

*Reikwijdte Keur*

Langs hoofdwatergangen geldt de Keur van het waterschap. De reikwijdte van de Keur is met de dubbelbestemming 'Waterstaat – Waterlopen' op de verbeelding opgenomen. Daarnaast is de Keur ook van toepassing ter plaatse van de dubbelbestemming 'Waterstaat – Waterkering'.

#### <span id="page-68-0"></span>**7.3 Conclusie**

Het bestemmingsplan "Buitengebied" is in het kader van het wettelijk vooroverleg verstuurd aan Waterschap Peel en Maasvallei. De reactie van het waterschap is vervolgens in het bestemmingsplan verwerkt.

<span id="page-70-0"></span># **8 Archeologie en cultuurhistorie**

# <span id="page-71-0"></span>**8.1 Archeologie**

# <span id="page-71-1"></span>**8.1.1 Kader**

#### *Wet op de archeologische monumentenzorg*

In de Wet op de archeologische monumentenzorg (2007) zijn de uitgangspunten van het Verdrag van Malta (1992) binnen de Nederlandse wetgeving geïmplementeerd. De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen, waarbij in beginsel geldt: "de veroorzaker betaalt". Het belangrijkste doel van de wet is het behoud van het bodemarchief "in situ" (ter plekke), omdat de bodem de beste garantie biedt voor een goede conservering van de archeologische waarden. Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven.

#### *Nota Archeologiebeleid Bergen*

De gemeente Bergen beschikt over eigen archeologiebeleid bestaande uit een beleidskaart en een beleidsnota. Dit beleid is in 2012 vastgesteld door de gemeenteraad. Op basis van de inventarisaties is een archeologisch verwachtingsmodel opgesteld. Dit model doet een uitspraak over de meest waarschijnlijke locaties voor vindplaatsen van (pre-) historische samenlevingen. Het model vindt haar weerslag in een archeologische verwachtingskaart waarop door middel van vlakken (verwachtingszones) inzicht in de archeologische verwachtingen voor de gemeente wordt gegeven. De verwachtingskaart is doorvertaald in de beleidskaart.

#### <span id="page-71-2"></span>**8.1.2 Onderzoek**

Op basis van de archeologische verwachtings- en beleidsadvieskaart kan worden gesteld dat binnen de gemeente Bergen hoge archeologische waarden verwacht kunnen worden. Tevens zijn verschillende AMK-terreinen (Archeologische Monumenten Kaart) aangewezen, dit betreffen archeologische monumenten die een (hoge) archeologische waarde representeren.

In het kader van dit bestemmingsplan zijn archeologische dubbelbestemmingen opgenomen om de archeologische verwachtingen en bekende AMK-terreinen te beschermen. In de archeologische beleidskaart zijn tevens de ondergrenzen bepaald ten aanzien van archeologisch onderzoek met betrekking tot de archeologische waarden, zie afbeelding 8.

*Afbeelding 9: Archeologische beleidskaart gemeente Bergen*

In het plangebied van dit bestemmingsplan komen de volgende archeologische waarden voor:

#### *Categorie 1*

Deze archeologische waarde dient archeologische monumenten te beschermen. De Monumentenwet is hierbij van toepassing. Op de verbeelding van dit bestemmingsplan is voor deze waarde de gebiedsaanduiding 'overig – Archeologische monumenten' opgenomen.

# *Categorie 2*

De gebieden van zeer hoge archeologische waarde (categorie 2) zijn bestemd als 'Waarde – Archeologie 2'. Bij bodemingrepen groter dan 100 m2 en met een verstoringsdiepte van meer dan 40 centimeter, dient archeologisch onderzoek te worden uitgevoerd.

# *Categorie 3*

Deze archeologische waarde dient gebieden met een hoge archeologische waarde te beschermen, waaronder AMK-terreinen van (hoge) archeologische waarde en de historische kernen van dorpen en gehuchten. Bij bodemingrepen groter dan 250 m 2 en met een verstoringsdiepte van meer dan 40 centimeter dient aanvullend archeologisch onderzoek te worden uitgevoerd. In de verbeelding van dit bestemmingsplan is voor deze waarde de dubbelbestemming 'Waarde – Archeologie 3' opgenomen.

# *Categorie 4*

Deze archeologische waarde dient gebieden met een hoge archeologische verwachtingswaarde te beschermen. Bij bodemingrepen groter dan 250 m 2 en met een verstoringsdiepte van meer dan 40 centimeter, dient aanvullend archeologisch onderzoek te worden uitgevoerd. In de verbeelding van dit bestemmingsplan is voor deze waarde de dubbelbestemming 'Waarde – Archeologie 4' opgenomen.

# *Categorie 5*

Deze archeologische waarde dient gebieden met een middelhoge archeologische verwachtingswaarde te beschermen. Bij bodemingrepen groter dan 2.500 m 2 en met een verstoringsdiepte van meer dan 40 centimeter, dient aanvullend archeologisch onderzoek te worden uitgevoerd. In de verbeelding van dit bestemmingsplan is voor deze waarde de dubbelbestemming 'Waarde – Archeologie 5' opgenomen.

#### *Categorie 6 & 7*

Deze archeologische waarde dient de archeologische verwachtingswaarde van terreinen met een lage of zonder archeologische verwachtingswaarde én vrijgegeven gebieden. Voor deze waarde gelden geen restricties met betrekking tot bodemingrepen en verplichtingen tot archeologisch onderzoek. Het opnemen van een archeologische dubbelbestemming is dan ook niet aan de orde.

#### <span id="page-73-0"></span>**8.1.3 Conclusie**

Archeologisch onderzoek is niet aan de orde omdat dit bestemmingsplan geen nieuwe bebouwingsmogelijkheden binnen het plangebied voorziet en hiermee de in de ondergrond mogelijk aanwezige archeologische waarden niet verstoort. In de verbeelding zijn archeologische dubbelbestemmingen opgenomen om de archeologische waarden te beschermen.

#### <span id="page-73-1"></span>**8.2 Cultuurhistorie**

#### <span id="page-73-2"></span>**8.2.1 Kader**

#### *Nota Belvedere*

In de "Nota Belvedere; Beleidsnota over de relatie cultuurhistorie en ruimtelijke inrichting" (1999) is door het rijk een visie gegeven op de wijze waarop met de cultuurhistorische kwaliteiten van gebieden en objecten in de toekomstige ruimtelijke ontwikkeling in Nederland kan worden omgegaan. Het behoud en de benutting van het cultureel erfgoed is van grote betekenis omdat het kwaliteit toevoegt aan de culturele dimensie van de ruimtelijke inrichting. De voornaamste opgave is dan ook het vinden van een verantwoord evenwicht tussen de diverse ruimtelijke opgaven en de bestaande cultuurhistorische kwaliteiten.

# <span id="page-74-0"></span>**8.2.2 Onderzoek**

De Maasvallei is als Belvederegebied aangewezen. Dit gebied heeft cultuurhistorisch belangrijke potenties; potenties die benut kunnen worden ten behoeve van divers en kwalitatief beleid.

In het plangebied zijn diverse rijksmonumenten en gemeentelijke monumenten aanwezig. Rijksmonumenten zijn aangeduid als 'specifieke bouwaanduiding – monument'. Op deze monumenten is de Monumentenwet van toepassing. De gemeentelijke monumenten zijn als 'karakteristiek' aangeduid. Ter plaatse is de Erfgoedverordening van de gemeente van toepassing. Hieronder vindt u een lijst met de aanwezige monumenten in het plangebied.

| Adres                           | Type bouwwerk         | Type monument         |
|---------------------------------|-----------------------|-----------------------|
| Kasteellaan 20, Well            | Kasteel well          | Rijksmonument         |
| Heukelom 26, Afferden           | St. Antoniuskapel     | Rijksmonument         |
| Rimpelt 20, Afferden            | Beltkorenmolen        | Rijksmonument         |
| Hamert, Wellerlooi              | Heiligenbeeldhuisje   | Rijksmonument         |
| Weideweg, Well                  | Bidkapel              | Rijksmonument         |
| Achter Kasteellaan 20, Well     | St. Barbarakapel      | Rijksmonument         |
| Augustinusweg<br>34,            | Voormalige boerderij  | Gemeentelijk monument |
| Siebengewald                    |                       |                       |
| Augustinusweg<br>9,             | Voormalige boerderij  | Gemeentelijk monument |
| Siebengewald                    |                       |                       |
| Gochsedijk<br>11,               | Boerderij             | Gemeentelijk monument |
| Siebengewald                    |                       |                       |
| Parallelweg 8, Bergen           | Voormalige boerderij  | Gemeentelijk monument |
| Aijerdijk 6, Bergen             | Voormalige boerderij  | Gemeentelijk monument |
| Aijenseweg 7, Bergen            | Boerderij Vorstenhof  | Gemeentelijk monument |
| Elsteren 6, Well                | Voormalige boerderij  | Gemeentelijk monument |
| Elsteren 11, Well               | Voormalige boerderij  | Gemeentelijk monument |
| Elsterendijk 28, Well           | Voormalige boerderij  | Gemeentelijk monument |
| Kevelaarsedijk 1, Well          | Voormalige brouwerij  | Gemeentelijk monument |
| Rijksweg-Zuid 18, Wellerlooi    | Voormalige boerderij  | Gemeentelijk monument |
| Hamert 6, Wellerlooi            | Voormalige houthandel | Gemeentelijk monument |
| Looierweg 2, Wellerlooi         | Voormalige boerderij  | Gemeentelijk monument |
| Kruisstraat 41, Wellerlooi      | Voormalige boerderij  | Gemeentelijk monument |
| Kruisstraat<br>tegenover<br>41, | Voormalig bakhuisje   | Gemeentelijk monument |
| Wellerlooi                      |                       |                       |
| Rimpelt 19, Afferden            | Boerderij             | Gemeentelijk monument |
| Gochsedijk 8, Siebengewald      | Voormalige boerderij  | Gemeentelijk monument |
| Schaak 2, Wellerlooi            | Voormalige boerderij  | Gemeentelijk monument |
| Knikkerdorp 10, Well            | Voormalig tolhuis     | Gemeentelijk monument |
| Rijksweg 43, Bergen             | Transformatorhuisje   | Gemeentelijk monument |
| Hengeland 20, Afferden          | Boerderij             | Gemeentelijk monument |

| Gochsedijk<br>ongenummerd,<br>Siebengewald                           | Veldkruis                                                                                             | Gemeentelijk monument |
|----------------------------------------------------------------------|-------------------------------------------------------------------------------------------------------|-----------------------|
| Maasstraat<br>ongenummerd,<br>Bergen                                 | Veldkruis                                                                                             | Gemeentelijk monument |
| Op de Paal ongenummerd,<br>Bergen                                    | Veldkruis                                                                                             | Gemeentelijk monument |
| Kasteellaan ongenummerd,<br>bij 20, Well                             | Veldkruis                                                                                             | Gemeentelijk monument |
| Knikkerdorpweg<br>ongenummerd, Well                                  | Mariakapel                                                                                            | Gemeentelijk monument |
| Tuinstraat<br>ongenummerd,<br>Well                                   | Veldkruis                                                                                             | Gemeentelijk monument |
| Looierweg<br>ongenummerd,<br>Wellerlooi                              | St. Annakapel                                                                                         | Gemeentelijk monument |
| Twistedenerweg<br>ongenummerd, Wellerlooi                            | Gedachtenismonument op<br>landgoed de Hamert                                                          | Gemeentelijk monument |
| Rijksweg-Zuid<br>ongenummerd tegenover de<br>Kruisstraat, Wellerlooi | Veldkruis                                                                                             | Gemeentelijk monument |
| Rijksweg 44 en 46, Bergen                                            | Voormalige stoom<br>zuivelfabriek St. Antonius<br>Abt en naast gelegen<br>voormalige directeurswoning | Gemeentelijk monument |

#### <span id="page-75-0"></span>**8.2.3 Conclusie**

De aanwezige rijksmonumenten zijn als monument aangeduid. Op deze monumenten is de Monumentenwet van toepassing. De gemeentelijke monumenten zijn als 'karakteristiek' aangeduid. Ter plaatse is de Erfgoedverordening van de gemeente Bergen van toepassing.

# <span id="page-77-0"></span>**9 Milieu**

# <span id="page-77-1"></span>**9.1 Algemeen**

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende dient te borgen.

# <span id="page-77-2"></span>**9.2 M.e.r.-beoordeling**

## <span id="page-77-3"></span>**9.2.1 Kader**

Er zijn twee redenen waarom bij de voorbereiding van het bestemmingsplan buitengebied een plan-MER moet worden opgesteld. Het bestemmingsplan is:

- 1 kaderstellend voor project-m.e.r.-plichtige besluiten.
- 2 een wettelijk verplicht vast te stellen plan waarvoor een passende beoordeling moet worden gemaakt.

Het doel van een m.e.r. is om het milieubelang een volwaardige plaats te geven in de besluitvorming over activiteiten met mogelijk belangrijke nadelige gevolgen voor het milieu. Het praktisch nut van een m.e.r.-procedure beperkt zich tot die onderdelen waar ruimtelijke keuzes kunnen worden gemaakt. Het begrip 'ruimtelijke keuze' moet niet te beperkt worden uitgelegd.

#### <span id="page-77-4"></span>**9.2.2 Afweging en conclusies**

Omdat dit bestemmingsplan geen (intensieve) veehouderijen bevat, is het bestemmingsplan niet m.e.r-plichtig.

#### <span id="page-77-5"></span>**9.3 Bodemkwaliteit**

# <span id="page-77-6"></span>**9.3.1 Kader**

#### *Wet bodembescherming*

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (landof water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

# *Besluit bodemkwaliteit*

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren. Het Bouwstoffenbesluit (Bsb) is opgenomen in het Besluit bodemkwaliteit.

# *Relatie Wabo, Wbb en Woningwet (Wonw)*

De inwerkingtreding van de Wabo (1 oktober 2010) heeft ook effect op de Wbb en de Woningwet (Ww): in de Wabo is aangegeven dat in de plaats van de aanhoudingsgrond (uit de Ww) een afstemmingsregeling wordt opgesteld waarbij de inwerkingtreding van de omgevingsvergunning wordt afgestemd op de acties ten aanzien van de bodemverontreiniging. Voorts geldt ten aanzien van de bodem dat de Woningwet gemeenten verplicht in hun bouwverordening voorschriften omtrent het tegengaan van bouwen op verontreinigde bodem op te nemen. Die voorschriften moeten in elk geval betrekking te hebben op het verrichten van onderzoek naar aard en mate van verontreiniging van de bodem, op de aard en omvang van dat onderzoek en op inrichting van het op te stellen onderzoeksrapport.

# *Nota bodembeleid Regio Maasduinen*

De gemeenteraad van Bergen heeft op 15 mei 2012 de regionale Nota bodembeleid vastgesteld. Het doel van deze nota bodembeleid is het geven van concrete richtlijnen voor een duurzaam beheer van de bodem en het scheppen van heldere kaders voor saneringen die onder de bevoegdheid van de gemeente vallen.

# <span id="page-78-0"></span>**9.3.2 Onderzoek**

Op de volgende pagina zijn de bodemkwaliteitskaarten weergegeven. Op basis van beschikbare bodemonderzoeksgegevens is op statistische wijze de diffuse bodemkwaliteit voor de te onderscheiden zones binnen de regio vastgelegd.

*Afbeelding 11: bodemkwaliteitskaart ondergrond*

# <span id="page-80-0"></span>**9.3.3 Conclusie**

Uit de bodemkwaliteitskaarten blijkt dat de bodemkwaliteit in de boven- en ondergrond in nagenoeg de gehele gemeente bekend is en de verontreinigingen onder de achtergrondwaarden blijven.

In het kader van dit bestemmingsplan vinden geen ontwikkelingen plaats van gevoelige functies in de zin van de Wet bodembescherming. Het aspect bodem vormt dan ook geen belemmering voor dit bestemmingsplan.

#### <span id="page-80-1"></span>**9.4 Akoestische aspecten**

# <span id="page-80-2"></span>**9.4.1 Kader**

# *Wegverkeerslawaai*

Conform artikel 74 van de Wet geluidhinder (Wgh) 2007 bevindt zich aan weerszijden van een weg een zone waarbinnen akoestisch onderzoek dient te worden uitgevoerd. Alvorens geluidgevoelige objecten - zoals woningen of scholen - kunnen worden geprojecteerd, dient te worden onderzocht of aan de normen van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

# *Normstelling*

Als er nieuwe geluidgevoelige objecten binnen de onderzoekszone van een weg worden gerealiseerd, dan mag de geluidsbelasting van het wegverkeer niet meer bedragen dan de voorkeurswaarde. Indien de geluidsbelasting hoger is dan de voorkeurswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk of op overwegende bezwaren te stuiten dan is het college van burgemeester en wethouders bevoegd tot het vaststellen van een hogere waarde. Deze hogere waarde mag de maximale ontheffingswaarde niet overschrijden.

Daarnaast is in het Bouwbesluit 2003 aangegeven wat de karakteristieke geluidwering dient te zijn om een binnenwaarde, bij gesloten ramen, te garanderen voor verblijfsgebieden van 33 dB.

Voor woonerven en voor wegen waarop de maximum snelheid 30 km/h bedraagt, geldt geen onderzoekszone, waardoor ze - strikt formeel gezien - niet hoeven te worden getoetst aan de normen van de Wgh. In het kader van een goede ruimtelijke ordening is het echter wel wenselijk dat deze wegen mee worden genomen in de afweging.

# <span id="page-80-3"></span>**9.4.2 Onderzoek**

De gemeente Bergen beschikt niet over geluidskaarten voor bronnen als wegverkeer, railverkeer, scheepvaartlawaai, luchtvaartlawaai of railverkeerslawaai. Wel is bekend dat binnen de gemeente geen sprake is van geluidszones vanuit industrielawaai of railverkeerslawaai.

Omdat middels het bestemmingsplan geen nieuwe geluidgevoelige objecten worden mogelijk gemaakt is toetsing aan de Wet geluidhinder niet aan de orde.

# <span id="page-81-0"></span>**9.4.3 Conclusie**

Voor het plan vormen de akoestische aspecten vooralsnog geen belemmering voor de haalbaarheid.

In het kader van het m.e.r. zijn de effecten met betrekking tot geluidhinder vanwege de uitbreidingsmogelijkheden voor agrarische bedrijven beoordeeld.

#### <span id="page-81-1"></span>**9.5 Luchtkwaliteit**

# <span id="page-81-2"></span>**9.5.1 Kader**

In titel 5.2 van de Wet milieubeheer zijn luchtkwasliteitseisen neergelegd.

De kern van de Wet luchtkwaliteit (titel 5.2 luchtkwaliteitseisen van de Wet milieubeheer) is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit verslechteren.

Het doel van het NSL is om overal in Nederland te voldoen aan de Europese normen voor de luchtverontreinigende stoffen, waarvan stikstofdioxide (NO2) en fijn stof (PM10) de belangrijkste zijn. Met het van kracht worden van het NSL per 1 augustus 2009 zijn de tijdstippen waarop moet worden voldaan aan de jaargemiddelde grenswaarden NO2 en PM10 van 40 µg/m3 aangepast. Het tijdstip waarop aan de normen voor PM10 moet worden voldaan is uitgesteld tot 11 juni 2011. Het tijdstip waarop aan de normen voor NO2 moet worden voldaan is voor Nederland 1 januari 2015.

Een ruimtelijke ontwikkeling kan volgens de Wet luchtkwaliteit doorgang vinden als:

- de ontwikkeling is opgenomen in het Nationaal Samenwerkingsprogramma Luchtkwaliteit;
- de ontwikkeling in niet in betekenende mate bijdraagt aan luchtverontreiniging. (NIBM). Een project draagt NIBM bij aan de luchtverontreiniging als zowel de jaargemiddelde grenswaarde NO2 als PM10 niet meer toeneemt dan 3% van de jaargemiddelde grenswaarde van die stof. Dit betekent, kortweg, dat als de toename van de beide jaargemiddelde concentraties kleiner is of gelijk is aan 1,2 µg/m3 (3% van 40 µg/m3 ) een ontwikkeling kan worden beschouwd als een project dat NIBM bijdraagt aan de luchtverontreiniging.
- de gestelde grenswaarden in bijlage 2 van de Wet milieubeheer niet worden overschreden;
- projectsaldering kan worden toegepast.

#### <span id="page-81-3"></span>**9.5.2 Onderzoek**

Op 28 april 2009 is het rapport "Inventarisatie luchtkwaliteit Gemeente Bergen" vastgesteld. Er is een analyse gemaakt maken van alle voorkomende bronnen in en nabij de gemeente. Gekeken is naar de gevolgen van de luchtkwaliteit veroorzaakt door wegverkeer, scheepvaart, industrie, landbouw, huishoudens en luchtvaart. Uit de inventarisatie luchtkwaliteit is gebleken dat er, nu en in de toekomst, wordt voldaan aan de normen krachtens Titel 5.2 van de Wet milieubeheer. Verder is de achtergrondconcentratie voor de maatgevende stoffen (fijn stof

(PM10) en stikstofdioxide) volgens de voorgeschreven Grootschallige Concentratiekaarten Nederland 2009 ruim lager dan de krachtens titel 5.2 geldende luchtkwaliteitseisen.

In dit bestemmingsplan worden geen ontwikkelingen mogelijk gemaakt die invloed hebben op de luchtkwaliteit.

# <span id="page-82-0"></span>**9.5.3 Conclusie**

Uit de "Inventarisatie luchtkwaliteit Gemeente Bergen" (28 april 2009) blijkt dat er voldaan wordt aan de normen krachtens Titel 5.2 van de Wet milieubeheer. Dit bestemmingsplan maakt geen ontwikkelingen mogelijk die leiden tot een verslechtering van de luchtkwaliteit.

#### <span id="page-82-1"></span>**9.6 Milieuzonering**

# <span id="page-82-2"></span>**9.6.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

## <span id="page-82-3"></span>**9.6.2 Onderzoek**

Het grootste deel van de niet-agrarische bedrijven en agrarisch aanverwante bedrijven in het plangebied vallen in categorie 3.1 of categorie 1 en 2. Bedrijven in categorie 1 en 2 zijn de weinig hinderveroorzakende bedrijven. De bedrijven in een milieucategorie van 3.1 of hoger hebben een maatbestemming gekregen.

De aan te houden afstand tussen agrarische bedrijven en burgerwoningen is afhankelijk van het type agrarisch bedrijf en de milieuvergunning. Ten aanzien van veehouderijbedrijven dient vaak een grotere afstand te worden aangehouden in verband met geurhinder (zie ook paragraaf 9.8).

#### <span id="page-82-4"></span>**9.6.3 Conclusie**

In dit bestemmingsplan is de bestaande situatie vastgelegd. Toepassing van de richtafstanden uit de VNG brochure "Bedrijven en milieuzonering" is dan ook niet aan de orde. Voor de aanwezige niet-agrarische en agrarisch aanverwante bedrijven wordt milieucategorie 1 en 2 toegestaan. Bedrijven met een hogere milieucategorie zijn specifiek bestemd (maatbestemming). Bij toepassing van een wijzigingsbevoegdheid voor het mogelijk maken van een woning zal een afweging plaatsvinden of de ontwikkeling een belemmering vormt voor de bedrijfsvoering van naastgelegen bedrijven of voor milieuoverlast zorgt voor naastgelegen woningen.

# <span id="page-83-0"></span>**9.7 Externe veiligheid**

# <span id="page-83-1"></span>**9.7.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro), gelezen in samenhang met de regels omtrent externe veiligheid, moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft, en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

#### *Besluit externe veiligheid inrichtingen*

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

# *Regelgeving transport van gevaarlijke stoffen over wegen, water en spoor*

De regelgeving met betrekking tot het transport van gevaarlijke stoffen over openbare wegen, water en spoorwegen is neergelegd in de circulaire "Risiconormering vervoer gevaarlijke stoffen" (cRNVGS). Deze circulaire kan worden beschouwd als voorloper van een eventuele wettelijke verankering van de risiconormen. Wanneer de nieuwe wetgeving van kracht is, wordt de circulaire ingetrokken.

#### *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

# <span id="page-85-0"></span>**9.7.2 Onderzoek**

*Afbeelding 12: Uitsnede risicokaart*

In de onderstaande tabellen is op basis van de risicokaart aangegeven welke risicobronnen in het plangebied aanwezig zijn. Indien in de verbeelding een veiligheidscontour opgenomen dient te worden is dit aangegeven in de tabel.

|  | Transport van gevaarlijke stoffen |
|--|-----------------------------------|
|--|-----------------------------------|

| Naam risicobron                           | Veiligheidscontour |
|-------------------------------------------|--------------------|
| N271 Echt – Maasbracht – Roermond - Venlo | n.v.t.             |
| N552 Nieuw-Bergen – Siebengewald          | n.v.t.             |
| Kerkstraat – Maasstraat                   | n.v.t.             |
| N270 Nuenen – Well                        | n.v.t.             |

Ook over de Maas vindt vervoer van gevaarlijke stoffen plaats.

#### *Buisleidingen*

| Naam      | Druk/Diameter          | Veiligheidscontour |
|-----------|------------------------|--------------------|
| P25 (DPO) | 80,00 bar / 10,75 inch | n.v.t.             |

*Risicovolle inrichtingen*

| Naam / type                     | Locatie                        | Veiligheidscontour             |
|---------------------------------|--------------------------------|--------------------------------|
| Propaantank 18m3 (Van Lin       | Berkenkamp 2, Bergen           | 30 meter                       |
| Holding BV)                     |                                |                                |
| Tankstation met LPG, doorzet <  | Gochsedijk 85, Siebengewald    | Vulpunt<br>45<br>meter,<br>LPG |
| 1.500m3<br>(Gebr. Jans BV)      |                                | reservoir 25 meter             |
|                                 |                                |                                |
| Opslag toxische stoffen (Berli  | De Flammert 1014, Nieuw-Bergen | n.v.t.                         |
| Compounding BV)                 |                                |                                |
| Tankstation met LPG, doorzet <  | Rijksweg 27, Nieuw-Bergen      | vulpunt<br>35<br>meter,<br>LPG |
| 500m3<br>(BP De Schimmel)       |                                | reservoir 25 meter             |
| Gasdrukregel-<br>en meetstation | 't Leuken, Well                | 15 meter                       |
| (Gasunie)                       |                                |                                |
| Tankstation met LPG, doorzet <  | Wezerweg 28, Well              | Vulpunt<br>45<br>meter,<br>LPG |
| 1.000m3<br>(Pilar BV)           |                                | reservoir 25 meter             |
| Tankstation met LPG, doorzet <  | Moleneind 19, Well             | Vulpunt<br>45<br>meter<br>LPG  |
| 500m3<br>(BP Well)              |                                | reservoir 25 meter             |

Ten zuiden van de sluis Sambeek is een kegelligplaats gelegen. Dit is een speciaal aangewezen meerplaats voor schepen met gevaarlijke stoffen. Deze kegelligplaats is bestemd voor schepen die 1 kegel voeren. Tevens kunnen op verzoek ook schepen die 2 of 3 kegels voeren ligplaats nemen. In de Europese vervoersregelgeving ADNR zijn voor het innemen van kegelligplaatsen regels gesteld. Deze regelgeving is overgenomen in de Richtlijnen Vaarwegen 2011.

Tussen een overnachtingshaven en ligplaatsen voor schepen met een seinvoering van 1 kegel (brandbare stoffen) en gesloten woongebieden, kunstwerken en tankopslagplaatsen moet een zone van 100 meter worden aangehouden. Tussen een overnachtingshaven en ligplaatsen voor schepen met een seinvoering van 2 kegels (giftige stoffen) en kunstwerken en tankopslagplaatsen moet een zone van 100 m worden aangehouden en tussen een dergelijke overnachtingshaven en ligplaatsen en gesloten woongebieden moet een zone van 300 meter worden aangehouden. Voor schepen met een seinvoering van 3 kegels (munitie) dient tussen de overnachtingshaven en ligplaats en gesloten woongebied, kunstwerken en tankopslagplaatsen een zone van 500 meter te worden aangehouden.

De veiligheidscontouren van de transportassen, buisleidingen en risicovolle inrichtingen zijn, indien aanwezig, opgenomen op de verbeelding. De aanwezige brandstofleiding is niet meer in gebruik. Daarom is voor de leiding uitsluitend de dubbelbestemming Leiding – Brandstof in dit bestemmingsplan opgenomen en niet de leidingstrook.

Omdat het groepsrisico binnen de invloedsgebieden in eerste instantie niet toeneemt als gevolg van het conserverende karakter van het bestemmingsplan, is een verantwoording of berekening van het groepsrisico voor de meeste risicobronnen niet noodzakelijk. Binnen de invloedsgebieden van de propaantanks zijn zodanig weinig kwetsbare objecten aanwezig dat geen sprake is van een relevant groepsrisico. De propaantanks behoeven dan ook geen nadere verantwoording of berekening.

# <span id="page-87-0"></span>**9.7.3 Conclusie**

Het PR leidt langs de risicobronnen niet tot belemmeringen voor dit plan. Bij conserverende plannen of plannen waarbij geen tot nauwelijks toename plaats vindt van de populatie in een invloedsgebied van een risicobron, geldt geen verantwoordingsplicht en is ook een berekening van het groepsrisico niet noodzakelijk.

# <span id="page-87-1"></span>**9.8 Wet geurhinder veehouderijen**

# <span id="page-87-2"></span>**9.8.1 Kader**

De Wet geurhinder veehouderijen (Wgv) is van toepassing bij de beoordeling van de aanvraag om omgevingsvergunning voor inrichtingen waar landbouwhuisdieren worden gehouden. De Wgv is uitsluitend van toepassing op geurhinder vanwege dierenverblijven.

Indirect heeft de Wgv ook consequenties voor de totstandkoming van geurgevoelige objecten en dus voor de ruimtelijke ordening. De reden hiervoor is omdat de geurnorm bedoeld is om mensen te beschermen tegen overmatige geurhinder. Omgekeerd moet een bevoegd gezag dan ook niet toestaan dat mensen zichzelf blootstellen aan die overmatige hinder.

De ruimtelijke plannen waarvoor de omgekeerde werking moet worden beoordeeld, zijn met name bestemmingsplannen waarin locaties voor woningbouw, zoals een woonwijk of een ruimte-voor-ruimte-woning, of recreatie en toerisme worden vastgelegd. In gevallen dat een bouwplan niet past binnen het bestemmingsplan, dient een projectbesluit of bestemmingsplan procedure gevolgd worden. Bij besluitvorming over deze procedures moet opnieuw de milieutoets op de omgekeerde werking worden uitgevoerd.

Bij besluitvorming omtrent (wijziging van) een bestemmingsplan moet worden bepaald of sprake is van een goede ruimtelijke ordening en of het plan niet in strijd is met het recht. Ten behoeve van een zorgvuldige besluitvorming moet worden nagegaan of een partij onevenredig in haar belangen wordt geschaad; de rechtspositie van de betrokkenen moet worden gehandhaafd. Er zijn in ieder geval twee relevante partijen: de veehouderij en de toekomstige bewoner of andere ondernemer (bijvoorbeeld recreatie en toerisme). De veehouderij heeft twee belangen: voortzetting van de bestaande bedrijfsactiviteiten en realisering van de eventuele concrete uitbreidingsplannen (bijvoorbeeld een reeds vergunde uitbreiding). De toekomstige bewoner heeft belang bij een goed woon- en verblijfklimaat.

Voor wat betreft geurhinder van veehouderijen betekent dit dat de volgende aspecten in ogenschouw moeten worden genomen:

- Is ter plaatse een goed woon- en verblijfklimaat gegarandeerd? (belang geurgevoelig object)
- Wordt overigens niet iemand onevenredig in zijn belangen geschaad? (belangen veehouderij en derden)

De geurbelasting wordt uitgedrukt in OUE/m3 (odour units per kubieke meter lucht). Eerst wordt de geuremissie berekend door het aantal dieren te vermenigvuldigen met de betreffende geuremissiefactor. Vervolgens wordt de geuremissie vanuit de gezamenlijke dierenverblijven samen met andere variabelen zoals de afstand tot het dichtst bijgelegen geurgevoelig object -

ingevoerd in een verspreidingsmodel waarmee de verspreiding van de geur in de omgeving wordt berekend. De uitkomst hiervan is de geurbelasting van de dierenverblijven van een veehouderij op een geurgevoelig object.

Onder een geurgevoelig object wordt verstaan een locatie, bestemd voor en blijkens aard, indeling en inrichting geschikt om te worden gebruikt voor menselijk wonen of verblijf en die daarvoor permanent of regelmatig wordt gebruikt. De grens van een locatie wordt bepaald door de plaats waar niet meer wordt voldaan aan de drie criteria uit deze definitie. De vergunning moet worden geweigerd als de geurbelasting meer bedraagt dan 3,0 [OUE/m3 ] bij gevoelige objecten binnen de bebouwde kom en 14,0 odour units buiten de bebouwde kom.

# <span id="page-88-0"></span>**9.8.2 Onderzoek**

In de wetgeving is afwijken van de wettelijke normen zowel naar boven als naar beneden mogelijk. Voor het gebied waarvoor de afwijkende normen gaan gelden, moet dan wel eerst een gebiedsvisie worden opgesteld, waarin voor dat gebied de relatie wordt gelegd tussen de beoogde ruimtelijke ontwikkeling en de geurbelasting. Op 18 december 2007 is door de gemeente Bergen de Verordening geurhinder en veehouderij vastgesteld.

Binnen de in de geurverordening aangeduide gebieden is een andere waarde van toepassing dan de desbetreffende waarde genoemd in artikel 3, eerste lid van de Wet geurhinder en veehouderij. Het betreft de volgende gebieden:

- Bebouwde kom stedelijk: 2,0 Ou/m³
- Cluster Groote Horst: 3,0 Ou/m³
- Overige buurtschappen en clusters in het buitengebied: 7,0 Ou/m³
- Uitbreiding Jozefstraat: 5,0 Ou/m³
- Uitbreiding Siebengewald-Zuid: 9,0 Ou/m³
- Ruimte voor Ruimte locatie Ericaweg: 6,0 Ou/m³
- Grote campings: 14,0 Ou/m³
- Landbouwontwikkelingsgebied (Log) deelgebied I: 20,0 Ou/m³

In dit bestemmingsplan zijn geen veehouderijen aanwezig waardoor het aspect 'geurhinder' niet relevant is.

#### <span id="page-88-1"></span>**9.8.3 Conclusie**

In dit bestemmingsplan zijn geen nieuwe geurgevoelige objecten (bij recht) toegestaan. Het aspect geurhinder vormt geen belemmering voor het bestemmingsplan.

# <span id="page-88-2"></span>**9.10 Overige belemmeringen**

# *Inleidend*

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

# *Onderzoek en conclusie*

# *Radarverstoringsgebied*

Het plangebied valt binnen het radarverstoringsgebied van Vliegbasis Volkel. Dit houdt in dat, om het ongestoord functioneren van radar- en communicatieapparatuur op de vliegbasis te waarborgen, er rond deze vliegbasis een gebied geldt waarbinnen het niet is toegestaan bouwwerken op te richten die gevolgen kunnen hebben voor deze radar. Op grond van artikel 2.6.9. van het Barro is het niet toegestaan om bestemmingen op te nemen die het oprichten van bouwwerken mogelijk maken die door hun grootte onaanvaardbare gevolgen kunnen hebben voor de werking van de radar. Conform artikel 2.4 van het Rarro zijn binnen de gemeente Bergen Wwindturbines welke tippen van de wieken een maximale hoogte van 114 65 meter ten opzichte van NAP overschrijden, zijn niet toegestaan. In dit bestemmingsplan worden geen windturbines hoger dan 114 65 meter mogelijk gemaakt. Dit bestemmingsplan vormt dan ook geen belemmering voor het radarverstoringsgebied.

#### *Funnel*

Een gedeelte van het plangebied ligt binnen de zogenaamde funnel van de vliegbasis De Peel / Generaal-Luitenant Bestkazerne. Dit is een obstakelvrij start- en landingsvlak met zijkanten dat ten behoeve van de verkeersveiligheid is vastgesteld. In de Structuurvisie Infrastructuur en Ruimte is opgenomen dat in het gebied van de funnel geen objecten mogen worden opgericht die hoger zijn dan de maximaal toelaatbare hoogte van 179,6 meter boven NAP. In dit bestemmingsplan worden geen bouwwerken hoger dan 179,6 meter toegestaan. Hiermee vormt het bestemmingsplan geen belemmering voor de funnel.

#### *Rioolwatertransportleiding*

In het plangebied liggen diverse rioolwatertransportleidingen van het Waterschapsbedrijf Limburg. Langs deze leidingen gelden een beschermingszone van 2,5 meter.

**Deel D: Uitvoerbaarheid en procedure**

*herziening op onderdelen*

<span id="page-91-0"></span>*Bestemmingsplan Buitengebied 2013, 1e*

*Toelichting*

81

# **10 Uitvoerbaarheid**

# <span id="page-93-0"></span>**10.1 Economische uitvoerbaarheid**

### *Exploitatieverplichting*

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. Tevens is met de inwerkingtreding van de Wet ruimtelijke ordening de verplichting ontstaan om, indien sprake is van ontwikkelingen waarvoor de gemeente redelijkerwijs kosten moet maken, bijvoorbeeld voor de aanleg van voorzieningen van openbaar nut, en de plankosten, deze moeten worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

In dit bestemmingsplan is hoofdzakelijk de bestaande of vergunde situatie bestemd. Indien uitbreidingsplannen in het ontwerpbestemmingsplan worden meegenomen, zal indien nodig een anterieure overeenkomst worden gesloten met de initiatiefnemer. Voor het overige worden geen nieuwe ontwikkelingen mogelijk gemaakt. Er is dan ook geen exploitatieplicht.

#### *Conclusie*

Gezien het voorgaande wordt het plan financieel uitvoerbaar geacht.

#### <span id="page-93-1"></span>**10.2 Maatschappelijke uitvoerbaarheid**

#### *Plan(vormings)proces*

Met de Limburgse Land- en Tuinbouw Bond (LLTB) is in het kader van de voorbereiding van het bestemmingsplan overleg gevoerd.

Tijdens de terinzagelegging van het voorontwerpbestemmingsplan worden eigenaren en bewoners in de gelegenheid gesteld een inspraakreactie zienswijze in te dienen en tijdens de terinzagelegging van het ontwerpbestemmingsplan een zienswijze..

#### *Conclusie*

Gezien het voorgaande wordt het plan maatschappelijk uitvoerbaar geacht.

# <span id="page-95-0"></span>**11 Procedure**

# *Vooraankondiging*

Op grond van artikel 1.3.1 van het Besluit ruimtelijke ordening (Bro) dient voorafgaand aan een bestemmingsplanprocedure, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

# *Inspraak*

Het voorontwerpbestemmingsplan is voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan.

De ontvangen inspraakreacties zijn samengevat en beantwoord in een Nota inspraak en overleg. Deze Nota inspraak en overleg is als bijlage bij de toelichting van het ontwerpbestemmingsplan gevoegd.

# *Overleg*

Conform artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader is het voor wordt het ontwerpbestemmingsplan voor advies in ieder geval toegezonden aan de volgende instanties:

- VROM Inspectie, Regio Zuid
- Provincie Limburg
- Waterschap Peel en Maasvallei
- Rijkswaterstaat Limburg
- Limburgse Land- en Tuinbouw Bond (LLTB)

De ontvangen overlegreacties zijn samengevat en beantwoord. De Nota inspraak en overleg is als bijlage bij de toelichting van het ontwerpbestemmingsplan gevoegd.

# *Ontwerpfase*

Na afronding van de inspraakprocedure en het vooroverleg is de formele bestemmingsplanprocedure gestart. De aanpassingen die volgen uit de inspraakreacties en de overlegreacties zijn verwerkt in het ontwerpbestemmingsplan. Ook zijn er ambtshalve aanpassingen doorgevoerd.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het bestemmingsplan moet in de Staatscourant worden geplaatst en dient - met de inwerkingtreding van de Wet ruimtelijke ordening - ook via elektronische weg te geschieden. Tevens dient de kennisgeving te worden toegezonden aan

die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpbestemmingsplan is gedurende zes weken ter inzage gelegd. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Dit kan alleen op de onderdelen die ten opzichte van het bestemmingsplan Buitengebied 2013 gewijzigd zijn. Deze herziening ziet namelijk alleen op deze onderdelen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb), of er is aangegeven waar de (digitale) stukken te vinden zijn (elektronische kennisgeving).

# *Vaststellingsfase*

Binnen twaalf weken na de termijn van terinzagelegging moet de gemeenteraad een besluit nemen omtrent de vaststelling van het bestemmingsplan.

Tegen het besluit tot vaststelling staat, voor belanghebbenden, beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking waarna tot planrealisatie kan worden overgegaan.