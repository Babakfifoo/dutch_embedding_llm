Wijzigingsplan

# **Hoek Kapelweg/St. Franciscusweg Best**

**Gemeente Best**

Datum: 22 maart 2016 Projectnummer: 150269 ID: NL.IMRO.0753.wphoekkapelweg-VG01

## **INHOUD**

### **TOELICHTING**

| 1<br>1.1 | Inleiding<br>Aanleiding                | 3<br>3 |
|----------|----------------------------------------|--------|
| 1.2      | Plangebied                             | 3      |
| 1.3      | Geldend bestemmingsplan                | 4      |
| 1.4      | Leeswijzer                             | 5      |
| 2        | Bestaande situatie                     | 6      |
| 3        | Planbeschrijving                       | 8      |
| 4        | Beleidskader                           | 11     |
| 4.1      | Rijksbeleid                            | 11     |
| 4.2      | Provinciaal beleid                     | 13     |
| 4.3      | Regionaal beleid                       | 17     |
| 4.4      | Gemeentelijk beleid                    | 18     |
| 5        | Haalbaarheid van het plan              | 20     |
| 5.1      | Geluid                                 | 20     |
| 5.2      | Bodem                                  | 21     |
| 5.3      | Luchtkwaliteit                         | 22     |
| 5.4      | Bedrijven en milieuzonering            | 23     |
| 5.5      | Archeologie en cultuurhistorie         | 25     |
| 5.6      | Externe veiligheid                     | 27     |
| 5.7      | Water                                  | 30     |
| 5.8      | Flora en fauna                         | 32     |
| 5.9      | Verkeer en parkeren                    | 33     |
| 5.10     | Economische uitvoerbaarheid            | 34     |
| 6        | Juridische planbeschrijving            | 35     |
| 6.1      | Inleiding                              | 35     |
| 6.2      | Algemene toelichting op de verbeelding | 35     |
| 6.3      | Algemene toelichting op de regels      | 35     |
| 6.4      | Toelichting bestemming                 | 35     |
| 7        | Procedure                              | 36     |
| 7.1      | Vooroverleg                            | 36     |
| 7.2      | Zienswijzen                            | 36     |
|          |                                        |        |

## **Bijlagen**

- Bijlage 1: SAB (13 oktober 2015), Akoestisch onderzoek wegverkeerslawaai Wijzigingsplan hoek Kapelweg/Sint Franciscusweg Best. Projectnummer: 150269
- Bijlage 2: Rouwmaat Groep (1 september 2015), Verkennend bodemonderzoek Kapelweg (ong) te Best. Rapportnummer: MT.15304
- Bijlage 3: Becker & Van de Graaf (2007), Inventariserend veldonderzoek, verkennende fase Zessprong Best, gemeente Best. Projectnummer: 03461206/20889, 19 maart 2007.
- Bijlage 4: Becker & Van de Graaf (2009), Inventariserend veldonderzoek in plangebied 'Zessprong' te Best. ISBN: 978-90-8800-273-1, 31 december 2009
- Bijlage 5: SRE Milieudienst (8 januari 2013), Advies Archeologische Monumentenzorg 2013-nr. 2, Concept selectiebesluit archeologie gemeente Best
- Bijlage 6: Synthegra (25 november 2015), Evaluatierapport Best Kapelweg/Sint Fransiscusweg, definitieve opgraving. Projectnummer: S 150089-b.
- Bijlage 7: Ingenieursbureau Van Kleef (2007), Gemeente Best. Waterparagraaf Zessprong. Kenmerk: 1607014. 22 augustus 2007.
- Bijlage 8: SAB (24 augustus 2015), quick scan flora en fauna, realisatie nieuwbouw, Hoek Kapelweg/Sint Franciscusweg Best. Projectnummer: 150269
- Bijlage 9: Gemeente Best (1 december 2015), Nota vooroverleg Wijzigingsplan 'Hoek Kapelweg/St. Franciscusweg Best'.

## **1 Inleiding**

## **1.1 Aanleiding**

Het voornemen bestaat om op de hoek Kapelweg/Sint Franciscusweg in Best, gemeente Best, een twee-onder-een kapwoning in de vorm van een langgevelboerderij te realiseren. Deze ontwikkeling is op basis van het geldende bestemmingsplan 'Heuveleind, Heivelden en De Zessprong niet rechtstreeks mogelijk. In het geldende bestemmingsplan is wel een wijzigingsbevoegdheid opgenomen om de bouw van deze woningen mogelijk te maken.

Om gebruik te kunnen maken van deze wijzigingsbevoegdheid moet een wijzigingsplan opgesteld worden. Onderhavig plan voorziet in een wijzigingsplan voor de ontwikkeling op de hoek Kapelweg/Sint Franciscusweg. Na de vaststelling van dit wijzigingsplan is er een juridische basis voor de bouw van de woningen.

## **1.2 Plangebied**

Het plangebied bevindt zich op de hoek Kapelweg/Sint Franciscusweg in Best en maakt deel uit van het gebied 'De Zessprong'. Het gebied De Zessprong ligt aan de noordzijde van Best, op de overgang van de kern naar het buitengebied.

Onderstaande afbeelding toont de globale ligging van het plangebied. Voor de exacte begrenzing van het plangebied wordt verwezen naar de verbeelding bij dit wijzigingsplan.

*Figuur 1: Globale ligging plangebied* 

## **1.3 Geldend bestemmingsplan**

Het plangebied maakt deel uit van het geldende bestemmingsplan 'Heuveleind, Heivelden en De Zessprong, dat is vastgesteld op 27 mei 2013. In dit bestemmingsplan heeft het onderhavige perceel de bestemming 'Wonen'. Er is geen bouwvlak opgenomen. Wel is er een wijzigingsbevoegdheid (wro-zone – wijzigingsgebied 1) opgenomen waarbij burgemeester en wethouders het bestemmingsplan kunnen wijzigen ten behoeve van de bestemmingen 'Groen', 'Verkeer – Verblijfsgebied' en 'Wonen', mits: a het uitsluitend grondgebonden woningen betreffen;

- b het uitsluitend 'twee-aaneen' gebouwde woningen betreffen;
- c het aantal woningen niet meer bedraagt dan 2;
- d aangesloten wordt bij de stedenbouwkundige structuur van de omgeving;
- e de goothoogte van woningen niet meer bedraagt dan 5 m;
- f de hoogte van woningen niet meer bedraagt dan 8 m;
- g er geen sprake is van milieuhygiënische belemmeringen;
- h er geen bezwaren zijn uit oogpunt van archeologie, flora- en fauna, waterhuishouding e.d.;
- i voor het overige wordt aangesloten bij de bepalingen van de bestemmingen 'Groen', 'Verkeer - Verblijfsgebied' en 'Wonen'.

*Figuur 2: Kaartfragment geldend bestemmingsplan Heuveleind, Heivelden en De Zessprong', met het plangebied aangegeven als 'wro-zone - wijzigingsgebied 1' (rode arcering)*

Met onderhavig wijzigingsplan wordt invulling gegeven aan deze wijzigingsbevoegdheid. Er is sprake van de realisatie van een twee-onder-een kapwoning, met een maximale goothoogte van 5 m en een maximale bouwhoogte van 8 m. In hoofdstuk 4 is aangetoond dat er geen sprake is van milieuhygiënische beperkingen. De regels

van dit wijzigingsplan zijn ten slotte opgesteld op basis van de regels van het bestemmingsplan 'Heuveleind, Heivelden en De Zessprong'.

## **1.4 Leeswijzer**

Na dit inleidende hoofdstuk volgt hoofdstuk 2. Hierin is een beschrijving opgenomen van de huidige situatie van het plangebied. In hoofdstuk 3 wordt de nieuwe ontwikkeling beschreven. In hoofdstuk 4 is het relevante rijks-, provinciaal en gemeentelijk beleid opgenomen. Hoofdstuk 5 gaat in op de milieuhygiënische en planologische aspecten. Vervolgens wordt in hoofdstuk 6 een juridische planbeschrijving gegeven, welke een toelichting geeft op de verbeelding en de regels. Hoofdstuk 8 ten slotte sluit af met de doorlopen procedure.

## **2 Bestaande situatie**

#### *De Zessprong*

Het gebied De Zessprong ontleent zijn naam aan de zessprong, die in het westelijk deel van het plangebied ligt. Het gebied heeft een directe ontsluiting op zowel de Oirschotseweg als de Ringweg. De wegen in het gebied hebben een landelijk, smal profiel. Het gebied De Zessprong was voor de aanleg van de Ringweg één geheel met de zuid- en westzijde van het naastgelegen Dijkstraten. Het was een agrarisch gebied met een kleinschalige landelijke sfeer, bestaande uit smalle weggetjes met boerderijen en woningen daaraan gelegen. Door de komst van grotere bedrijven in het gebied, alsmede de aanleg van de Ringweg is deze sfeer en structuur enigszins aangetast. Voor De Zessprong is een concept ontwikkeld dat uitgaat van een gebied met ruimte voor lokale, te verplaatsen bedrijven van elders. De bestaande straten St. Franciscusweg, St. Antoniusweg en Kapelweg vormen het kader, tezamen met de nieuw ontwikkelde ontsluiting Zessprong, waaraan een groot deel van de bedrijven ontsloten zijn. Langs de St. Antoniusweg en de St. Franciscusweg is een woonmilieu gewenst met vrijstaande woningen op groene kavels. Aan de Oirschotseweg is het uitgangspunt dat woningen gezichtsbepalend zijn. Eventuele bedrijven dienen hier achter de (dienst)woningen te liggen.

Door middel van meerdere planologische procedures zijn in dit gebied inmiddels enkele plannen gerealiseerd welke passen binnen dit concept.

#### *Ruimtelijke en functionele structuur De Zessprong*

De Zessprong is een combinatie van een hoogwaardig woon- en kleinschalig bedrijvenmilieu, passend in de bestaande karakteristieke omgeving. In het gebied is een aantal bedrijven gevestigd. Het gaat om lichte bedrijvigheid welke zich goed verenigt met de woonfunctie. Aan de Sint Antoniusweg ligt een zorgboerderij met dagbesteding voor senioren.

Net zoals de diversiteit aan functies, is ook de situering van de bebouwing op de percelen afwisselend. De rooilijnen zijn zeer gevarieerd en ook de grootte en de richting van de gebouwen varieert sterk.

Het type woning dat zich in het gebied bevindt zijn woonboerderijen met de lange gevel naar de straatzijde, bestaande uit één laag met een kap , alsmede (half) vrijstaande woningen uit de jaren '60-'70, bestaande uit twee bouwlagen met een kap. De woningen van recentere datum sluiten aan bij de bestaande karakteristieke bebouwing.

De navolgende afbeeldingen tonen een impressie van de omgeving van het plangebied.

#### *Het plangebied*

Binnen het gebied De Zessprong bevinden zich enkele ontwikkelingslocaties, waaronder het perceel op de hoek Kapelweg/Sint Franciscusweg. Het betreft een braakliggend perceel met een oppervlakte van circa 1.832 m2 .

Voor dit perceel (sectie K, nr. 4009) is in het geldende bestemmingsplan 'Heuveleind, Heivelden en De Zessprong' een wijzigingsbevoegdheid opgenomen ten behoeve van de realisatie van een twee-onder-een kapwoning. In lijn met de omliggende bebouwing en vanwege het aangrenzende buitengebied geldt een maximale goot- en bouwhoogte van respectievelijk 5 en 8 meter.

## **3 Planbeschrijving**

Dit wijzigingsplan heeft betrekking op de bouw van een twee-onder-een kapwoning op de hoek Kapelweg/Sint Franciscusweg in Best. Het betreft nieuwbouw in de vorm van een langgevelboerderij bestaande uit één laag met (rieten) kap.

De omgeving van het plangebied heeft een kleinschalig en landelijk karakter, met bebouwing in een informele setting. De situering en uitstraling van de nieuwbouw voegt zich hier naadloos in. Het te realiseren bouwplan voldoet aan het kenmerk van landelijk woning op een ruime kavel. De karakteristiek van de bebouwing (langgevelboerderij) sluit aan op de bestaande woningen.

*Figuur 3: Situering nieuwbouw op kavel Bron: Spanjers* 

De woningen zijn georiënteerd op de Kapelweg en deel op de Sint Franciscusweg (perceel 1). De goothoogte van de woningen bedraagt circa 3 m en de hoogte circa 8 m. Hiermee wordt aangesloten op de bebouwingshoogten in de omgeving. De oppervlakten van de percelen zijn, per perceel, circa 922 m2 . De inhoud van de woning is, per woning, circa 750 m3 .

De afbeeldingen op de volgende pagina tonen enkele impressies van de nieuwbouw (bron: Spanjers Architecten)

*Architect*

#### *Beeldkwaliteit*

Voor de architectuur van de twee-onder-kapwoning aansluiting gezocht bij het beeldkwaliteitplan 'De Zessprong', respectievelijk bij de criteria zoals die voor het bebouwingstype 'Langgevelboerderij' met de beleidsregel "Welstandscriteria Kapelweg, Sint Annaweg' zijn vastgesteld. De stadsbouwmeester heeft het ontwerp waarop de impressie van de nieuwbouw is gebaseerd, inmiddels in het kader van vooroverleg beoordeeld. Vanuit het oogpunt van welstand zijn hierbij geen opmerkingen over het ontwerp gemaakt.

## **4 Beleidskader**

## **4.1 Rijksbeleid**

#### *4.1.1 Structuurvisie Infrastructuur en Ruimte*

Een actualisatie van het ruimtelijk- en mobiliteitsbeleid is nodig gebleken omdat de verschillende beleidsnota's op het gebied van ruimte en mobiliteit gedateerd zijn door nieuwe politieke accenten en veranderende omstandigheden zoals de economische crisis, klimaatverandering en toenemende regionale verschillen onder andere omdat groei, stagnatie en krimp gelijktijdig plaatsvinden. Op 13 maart 2012 is de Structuurvisie Infrastructuur en Ruimte (SVIR) vastgesteld. Deze structuurvisie geeft een nieuw, integraal kader voor het ruimtelijk- en mobiliteitsbeleid op rijksniveau.

De visie is vernieuwend in de zin dat ruimtelijke ontwikkelingen en infrastructuur sterker dan voorheen met elkaar verbonden worden. De structuurvisie vervangt daarvoor de Nota Ruimte, de Structuurvisie Randstad 2040, de Nota Mobiliteit, de Mobiliteits-Aanpak, de Structuurvisie voor de Snelwegomgeving en de ruimtelijke doelen en uitspraken in de PKB Tweede structuurschema Militaire terreinen, de Agenda Landschap, de Agenda Vitaal Platteland en Pieken in de Delta. De Structuurvisie Nationaal Waterplan blijft in zijn huidige vorm als uitwerking van de SVIR bestaan.

In de structuurvisie schetst het Rijk de ambities voor concurrentiekracht, bereikbaarheid, leefbaarheid en veiligheid tot 2040 (lange termijn) en doelen, belangen en opgaven tot 2028 (middellange termijn).

De centrale visie wordt uiteengezet in drie hoofddoelstellingen voor de middellange termijn (2028), namelijk 'concurrerend, bereikbaar en leefbaar&veilig'. Voor de drie rijksdoelen zijn de onderwerpen van nationaal belang benoemd waarmee het Rijk aangeeft waarvoor het verantwoordelijk is en waarop het resultaten wil boeken. De drie hoofddoelstellingen en dertien nationale belangen zijn:

- 1. *Concurrerend* = Het vergroten van de concurrentiekracht van Nederland door het versterken van de ruimtelijk-economische structuur van Nederland. Hiervoor zijn de volgende nationale belangen benoemd:
	- − *Nationaal belang 1*: een excellent en internationaal bereikbaar vestigingsklimaat in de stedelijke regio's met een concentratie van topsectoren;
	- − *Nationaal belang 2*: Ruimte voor het hoofdnetwerk voor (duurzame) energievoorziening en de energietransitie;
	- − *Nationaal belang 3*: Ruimte voor het hoofdnetwerk voor vervoer van (gevaarlijke) stoffen via buisleidingen;
	- − *Nationaal belang 4*: Efficiënt gebruik van de ondergrond;
- 2. *Bereikbaar* = Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat. Hiervoor zijn de volgende nationale belangen benoemd:
	- − *Nationaal belang 5*: Een robuust hoofdnetwerk van weg, spoor- en vaarwegen rondom en tussen de belangrijkste stedelijke regio's inclusief de achterlandverbindingen;
- − *Nationaal belang 6*: Betere benutting van de capaciteit van het bestaande mobiliteitssysteem van weg, spoor- en vaarweg;
- − *Nationaal belang 7*: Het instandhouden van de hoofdnetwerken van weg, spoor- en vaarwegen om het functioneren van de netwerken te waarborgen;
- 3. *Leefbaar & veilig* = Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn:
	- − *Nationaal belang 8*: Verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
	- − *Nationaal belang 9*: Ruimte voor waterveiligheid, een duurzame zoetwatervoorziening en klimaatbestendige stedelijke (her) ontwikkeling;
	- − *Nationaal belang 10*: Ruimte voor behoud en versterking van (inter)nationale unieke cultuurhistorische en natuurlijke kwaliteiten;
	- − *Nationaal belang 11*: Ruimte voor een nationaal netwerk van natuur voor het overleven en ontwikkelen van flora- en faunasoorten;
	- − *Nationaal belang 12*: Ruimte voor militaire terreinen en activiteiten;

De rijksverantwoordelijkheid voor het systeem van goede ruimtelijke ordening is zonder hoofddoelstelling, als afzonderlijk belang opgenomen:

- − *Nationaal belang 13*: Zorgvuldige afwegingen en transparante besluitvorming bij alle ruimtelijke plannen.
Naast de drie hoofddoelen wordt een zorgvuldig gebruik van de schaarse ruimte bevorderd. Hiervoor wordt een ladder voor duurzame verstedelijking geïntroduceerd. Dat betekent: eerst kijken of er vraag is naar een bepaalde nieuwe ontwikkeling, vervolgens kijken of het bestaande stedelijk gebied of bestaande bebouwing kan worden hergebruikt en mocht nieuwbouw echt nodig zijn, dan altijd zorgen voor een optimale inpassing en multimodale bereikbaarheid.

#### *Conclusie*

De ontwikkeling van de twee woningen betreft geen nationaal belang. De Structuurvisie Infrastructuur en Ruimte is daarmee niet van belang voor deze ontwikkeling. Het wijzigingsplan voorziet wel in zorgvuldige afwegingen en een transparante besluitvorming.

#### *4.1.2 Besluit algemene regels ruimtelijke ordening*

Het Besluit algemene regels ruimtelijke ordening, ook wel het Barro genoemd, is met de aanvulling op 1 oktober 2012, volledig in werking getreden. Het Barro heeft als doel om vanuit een concreet nationaal belang een goede ruimtelijke ordening te bevorderen. Het Barro is het inhoudelijke beleidskader van de rijksoverheid waaraan bestemmingsplannen van gemeenten moeten voldoen. Dit betekent dat het Barro regels geeft over bestemmingen en het gebruik van gronden en zich daarbij primair richt tot de gemeenten. Daarnaast kan het Barro aan de gemeenten opdragen om in de toelichting bij een bestemmingsplan bepaalde zaken uitdrukkelijk te motiveren. De volgende onderwerpen uit het Barro moeten worden vertaald in bestemmingsplan-

nen: (1) Project Mainportontwikkeling Rotterdam, (2) Kustfundament, (3) Grote Rivieren, Waddenzee en Waddengebied, (4) Defensie, (5) Erfgoederen van uitzonderlijke universele waarde, (6) Rijksvaarwegen, (7) Hoofdwegen en spoorwegen, (8) Elektriciteitsvoorzieningen, (9) EHS, (10) Primaire waterkeringen buiten het kustfundament en de (11) uitbreidingsruimte van het IJsselmeer.

Met het inwerkingtreding van het Barro heeft er ook een wijziging plaatsgevonden van het Besluit ruimtelijke ordening (Bro). In het Bro is opgenomen dat gemeenten en provincies verplicht zijn om in de toelichting van een ruimtelijk besluit de zogenaamde 'ladder voor duurzame verstedelijking' op te nemen, wanneer een zodanig ruimtelijk besluit een nieuwe stedelijke ontwikkeling mogelijk maakt.

#### *Conclusie*

Gemeenten en provincies zijn verplicht om in de toelichting van een ruimtelijk besluit de zogenaamde 'ladder voor duurzame verstedelijking' op te nemen, wanneer een zodanig ruimtelijk besluit een nieuwe stedelijke ontwikkeling mogelijk maakt. Wat betreft dit wijzigingsplan kan worden gesteld dat het plan de ontwikkeling betreft van twee woningen. Uit diverse jurisprudentie is gebleken dat een plan van deze omvang niet hoeft te worden beschouwd als stedelijke ontwikkeling en dat, gezien de kleinschaligheid, een toetsing aan de ladder niet is vereist.

Er wordt voor het overige voldaan aan de regels van het Barro.

#### **4.2 Provinciaal beleid**

#### *4.2.1 Structuurvisie Ruimtelijke Ordening 2014*

De Wet ruimtelijke ordening vraagt van overheden om in een Structuurvisie hun belangen helder te definiëren en aan te geven hoe zij deze willen realiseren. Met de Interimstructuurvisie (2008) heeft de provincie Noord-Brabant hierin een eerste stap gezet. In de Structuurvisie Ruimtelijke Ordening gaat de provincie nog een stap verder. De Structuurvisie is op 1 oktober 2010 vastgesteld en is op 1 januari 2011 in werking getreden. Op 19 maart 2014 is de geactualiseerde versie in werking getreden.

De provincie heeft vijf rollen in de ruimtelijke ordening. Dat zijn ontwikkelen, beschermen, ordenen, regionaal samenwerken en stimuleren. Met de structuurvisie vindt de provincie de balans tussen toelatingsplanologie en ontwikkelingsplanologie. Het stellen van heldere kaders biedt daarbij duidelijkheid voor nieuwe ontwikkelingen of voor een efficiënte uitvoering.

De Structuurvisie beschrijft een aantal trends en ontwikkelingen die ruimtelijke keuzes op provinciaal niveau vergen. Deze trends en ontwikkelingen zijn:

- Ruimtelijke kwaliteit staat onder druk;
- Veranderend klimaat;
- Achteruitgang biodiversiteit;
- Veranderend landelijk gebied;
- Toenemende druk op ruimtegebruik van de ondergrond;
- Toenemende behoefte aan duurzame energie;
- Toenemende concurrentie tussen economische regio's;
- Afnemende bevolkingsgroei;
- Toename mobiliteit.

Daarnaast beschrijft de Structuurvisie de onderscheidende kwaliteiten van Noord-Brabant. Dit zijn;

- De natuurlijke basis;
- Het ontginningslandschap;
- Het moderne landschap.

Op basis van de hierboven beschreven trends en kernkwaliteiten geeft de Structuurvisie ruimtelijke keuzes voor de toekomstige ontwikkeling van Noord-Brabant. De provincie kiest voor een ontwikkeling waarin de kwaliteiten van de provincie sturend zijn bij de ruimtelijke keuzes die de komende jaren op de provincie afkomen. Daardoor dragen ontwikkelingen bij aan de kracht en identiteit van Noord-Brabant. De ruimtelijke keuzes geven invulling aan het streven naar ruimtelijke kwaliteit en zijn van provinciaal belang.

Dit zijn:

- regionale contrasten;
- vitaal en divers platteland (landelijk gebied);
- een robuust water- en natuursysteem;
- een betere waterveiligheid door preventie;
- koppeling van waterberging en droogtebestrijding;
- ruimte voor duurzame energie;
- concentratie van verstedelijking;
- sterk stedelijk netwerk: BrabantStad;
- groene geledingszones tussen steden;
- goed bereikbare recreatieve voorzieningen
- economische kennisclusters;
- (inter)nationale bereikbaarheid;
- beleefbaarheid stad en land vanaf de hoofdinfrastructuur.

De ruimtelijke belangen en keuzes zijn in vier ruimtelijke structuren geordend. Binnen deze structuren worden de belangrijkste maatschappelijke ontwikkelingen opgevangen. De vier structuren zijn:

- de groenblauwe structuur;
- de agrarische structuur;
- de stedelijke structuur;
- de infrastructuur.

Op basis van de Structuurvisie ligt het plangebied in het 'stedelijk concentratiegebied'. In het stedelijk concentratiegebied met de bijhorende zoekgebieden voor verstedelijking wordt het merendeel van de verstedelijkingsopgave opgevangen. Het stedelijk concentratiegebied heeft een bovenlokale opvangtaak voor verstedelijking. De gemeenten maken in regionaal verband en met de provincie afspraken over de verdeling van het verstedelijkingsprogramma in de regionale ruimtelijke overleggen (RRO's). Zorgvuldig ruimtegebruik en toepassing van de SER-ladder zijn voorwaarden bij het maken van regionale afspraken.

In navolgende figuur is een uitsnede van de Structuurvisiekaart weergegeven.

*Figuur 4: Uitsnede kaart Structuurvisie met aanduiding plangebied (paarse stip)*

#### *Conclusie*

Dit wijzigingsplan maakt maximaal 2 woningen mogelijk op een locatie binnen de bebouwde kom van de kern Best. Binnen 'stedelijk concentratiegebied' zijn ontwikkelingen voor wonen, werken en voorzieningen mogelijk. Bovendien past de woningbouw bij de woonfunctie van de omgeving. Daarnaast past de ontwikkeling binnen het regionaal en gemeentelijk woningbouwprogramma, zie paragraaf 4.3.1.

Gezien het bovenstaande vormt de Structuurvisie geen belemmering voor onderhavige ontwikkeling.

### *4.2.2 Verordening Ruimte 2012*

De Verordening Ruimte draagt bij aan het realiseren van de provinciaal ruimtelijke belangen en doelen zoals die benoemd zijn in de Structuurvisie Ruimte en bevat hiertoe instructieregels die van belang zijn voor gemeenten bij het opstellen van hun wijzigingsplannen.

Op 17 december 2010 hebben Provinciale Staten de 'Verordening ruimte Noord-Brabant 2011' vastgesteld en deze vervolgens op 25 februari 2011 gewijzigd. De Verordening ruimte is met ingang van 1 maart 2011 in werking getreden. De Verordening ruimte wordt jaarlijks geactualiseerd. De laatste (integrale) wijziging van de Verordening ruimte heeft geleid tot vaststelling van de 'Verordening ruimte 2014'.

In de Verordening zijn regels opgenomen voor verschillende onderwerpen. Per onderwerp zijn vervolgens de gebieden tot op perceelsniveau begrensd op een kaart. Hierdoor is duidelijk voor welke gebieden de regels gelden.

Belangrijke onderwerpen in de Verordening ruimte zijn:

- ruimtelijke kwaliteit;
- stedelijke ontwikkelingen;
- natuurgebieden en andere gebieden met waarden;
- agrarische ontwikkelingen, waaronder de zorgvuldige veehouderij;
- overige ontwikkelingen in het buitengebied.

*Figuur 5: Uitsnede Verordening Ruimte met globale aanduiding deelgebied (rode stip)*

Aangaande nieuwbouw van woningen verwacht de provincie van gemeenten dat zij bij de ontwikkeling van woningbouwlocaties en het opstellen van ruimtelijke plannen rekening houden met de afspraken zoals die zijn gemaakt in het regionaal ruimtelijk overleg (artikel 4 Verordening ruimte).

Het vereiste van regionale afstemming is gebaseerd op de constatering dat wezenlijke processen met betrekking tot het wonen zich meer en meer afspelen op het regionale schaalniveau. Het wonen moet dan ook steeds meer als een regionale opgave worden gezien en de noodzaak om met betrekking tot de woningbouw tot (meer en betere) regionale afstemming te komen en ook regionale afspraken te maken wordt alleen maar groter. In lijn hiermee voorziet de Verordening Ruimte erin dat, op basis van de door de provincie opgestelde bevolkings- en woningbehoefteprognose, in regionaal verband bestuurlijke afspraken worden gemaakt over de gemeentelijke woningbouwprogramma's in samenhang met de gemeentelijke plancapaciteit voor woningbouw.

Op de kaart van de Verordening Ruimte is aangegeven dat het plangebied in het Bestaand stedelijk gebied in 'Stedelijk concentratiegebied' ligt. Ontwikkelingen voor wonen, werken en voorzieningen zijn mogelijk binnen het bestaand stedelijk gebied.

#### *Conclusie*

In het plangebied worden 2 woningen mogelijk gemaakt. Het plangebied ligt binnen het bestaand stedelijk gebied in het 'Stedelijk concentratiegebied'. Ontwikkelingen die betrekking hebben op wonen, werken en voorzieningen zijn mogelijk binnen dit gebied. Onderhavige ontwikkeling past daarmee binnen het beleid van de Verordening ruimte. Daarnaast volgt uit de volgende paragrafen dat het plan past binnen de regionale woningbouwafspraken.

## **4.3 Regionaal beleid**

#### *4.3.1 Regionaal woningbouwprogramma 2010-2020*

De 21 gemeenten in de regio Zuidoost-Brabant hebben samen het Regionaal Woningbouwprogramma 2010-2020 opgesteld.

Het programma is opgesteld voor drie subregio's binnen Zuidoost-Brabant: het Stedelijk Gebied, De Kempen en De Peel. De gemeente Best maakt deel uit van het Stedelijk Gebied. Hiervoor geldt het zogenaamde BSGE-convenant (eerder BOR-convenant geheten) waarin afspraken zijn gemaakt over een herverdeling van aantallen woningen.

Het Stedelijk Gebied heeft op basis van de nieuwe provinciale prognose en de afspraken van het BSGE-convenant een nieuwe herverdeling van woningaantallen gemaakt. Het resultaat daarvan is opgenomen in het geactualiseerde woningbouwprogramma 2010-2020. Voor de gemeente Best betekent dit het volgende woningbouwprogramma:

- periode 2010 t/m 2019: 2.636
- periode 2012 t/m 2021: 2.779

In het kader van de actualisatie is het Regionaal woningbouwprogramma ruim 4.000 woningen groter geworden. Dit is te verklaren uit de provinciale prognose: de gemiddelde leeftijdsverwachting is gestegen, waardoor de bevolking groeit. Verder gaat de individualisering nog door: het aandeel kleine huishoudens neemt toe (huishoudensverdunning).

#### *Conclusie*

Geconcludeerd kan worden dat de toevoeging van één woning binnen bestaand stedelijk gebied past binnen de taakstelling die de gemeente Best in regionaal verband heeft op het gebied van woningbouw.

## **4.4 Gemeentelijk beleid**

#### *4.4.1 Structuurvisie Best 2030*

De Structuurvisie Best 2030 is op 9 mei 2011 vastgesteld door de gemeenteraad. De structuurvisie bevat het toekomstbeeld van de gemeente tot 2030. De visie heeft tot doel om ontwikkelingen meer in onderlinge samenhang tot stand te brengen en biedt een toetsings- en inspiratiekader voor ruimtelijke ontwikkelingen.

Onderhavig plangebied is op de structuurvisiekaart aangeduid als bestaand woongebied. Het bestaand woongebied, de bebouwde kom, vervult een belangrijke rol bij het accommoderen van nieuwe ruimtevraag. De nieuwe ruimtevraag is met name afkomstig van de gedeeltelijke opvang van de Eindhovense woningbehoefte. Met gemeenten in de regio heeft Best afgesproken om vanaf 2005 een deel van de Eindhovense woningvraag op te vangen (netto circa 2.600 woningen tot 2020 en nog eens 1.500 woningen in de periode 2020 tot 2030).

Herstructurerings- en intensiveringsprojecten zijn in principe overal binnen het bestaand woongebied mogelijk. Aandachtspunt is echter dat wordt aangesloten op de kwaliteiten en mogelijkheden van dat woongebied. De duidelijke structuur en de variatie van de verschillende wijken moet behouden en waar mogelijk versterkt worden.

#### *Conclusie*

Het plangebied bevindt zich in het bestaand bebouwd gebied, dat een belangrijke rol speelt bij het accommoderen van nieuwe ruimtevraag. Met de situering van de nieuwbouw en de opgenomen hoogte wordt aangesloten op de omgeving. Hiermee voegen de nieuwe woningen zich naadloos in de stedenbouwkundige opzet van de wijk. Gesteld kan worden dat de bouwmogelijkheden die in dit wijzigingsplan worden geboden, zodanig zijn dat deze past binnen de huidige ruimtelijke structuur.

#### *4.4.2 Uitvoeringsprogramma Lucht 2015-2020*

Het Uitvoeringsprogramma Lucht 2015-2020 is een vervolg op het Inventarisatierapport Luchtkwaliteit 2008 en het Luchtkwaliteitsplan 2009 en geeft invulling aan de daarin gestelde doelen. Tevens geeft het invulling aan het beleidsakkoord 2014-2018 en het Milieubeleidsplan dat de raad heeft vastgesteld.

Voorliggend Uitvoeringsprogramma Lucht schetst het actuele beleid van regelgeving, beleid en getroffen maatregelen omtrent luchtkwaliteit. Daarnaast geeft het een overzicht van de maatregelen voor de komende vijf jaar met een positieve bijdrage op de luchtkwaliteit en een gunstig effect op de gezondheid.

Met het Uitvoeringsprogramma Lucht wil de gemeente bereiken dat:

- de concentraties (ultra)fijnstof (PM10; PM2,5) en stikstofdioxide (NO2) onder de wettelijke norm blijft;
- luchtkwaliteit structureel wordt meegenomen in de besluitvorming omtrent ruimtelijke en infrastructurele ontwikkelingen ten aanzien van wonen en werken;
- kwetsbare groepen niet worden gehuisvest op nieuwe locaties waar sprake is van hogere concentraties luchtverontreinigende stoffen, in casu drukke (snel)wegen;
- door communicatie, voorlichting, acties en maatregelen de bijdrage van inwoners, bedrijven en gemeente aan een verbetering van de luchtkwaliteit toeneemt.

#### *4.4.3 Beleidsnota Ontheffingenbeleid hogere waardeprocedure*

Decentralisatie van de hogere waardeprocedure is onderdeel van de gewijzigde Wet geluidhinder die per 1 januari 2007 van kracht is geworden. Dit houdt in dat de bevoegdheden voor het vaststellen van hogere waarden voortaan bij het college van burgemeester en wethouders liggen. Dit geldt voor zones langs spoorwegen en wegen, bij reconstructie van wegen en voor gemeentelijke industrieterreinen. Gedeputeerde Staten blijven overigens bevoegd om hogere waarden vast te stellen. Dit geldt voor de aanleg van (hoofd)spoorwegen, provinciale wegen en zones rond industrieterreinen van regionaal belang. Verder blijven Gedeputeerde Staten bevoegd wanneer de Minister van Infrastructuur en Milieu een weg c.q. spoorweg wil veranderen in situaties waarin de Tracéwet niet van toepassing is. Om hogere waardebesluiten te kunnen nemen is -zonder dat er ontheffingenbeleid is- een uitgebreide motivatie nodig bij elke te verlenen hogere waarde. Om dit te voorkomen kan het college ontheffingenbeleid vaststellen, zodat de hogere waardeprocedure binnen het ruimtelijke ordeningproces, niet tot vertraging zal leiden. Door de vaststelling van het beleidsstuk heeft de gemeente hieraan voldaan. Het onderhavige plan sluit hierbij aan.

## **5 Haalbaarheid van het plan**

In het kader van een goede ruimtelijke ordening is het van belang dat bij het opstellen van een nieuw wijzigingsplan niet alleen wordt gekeken naar beleidsaspecten (Hoofdstuk 4), maar ook naar verschillende milieuhygiënische en planologische aspecten.

In dit hoofdstuk worden de volgende milieuhygiënische en planologische aspecten nader in beeld gebracht: geluid, externe veiligheid, luchtkwaliteit, hinderlijke bedrijvigheid, bodem, water, flora en fauna, verkeer en parkeren, cultuurhistorie en archeologie.

## **5.1 Geluid**

#### *5.1.1 Algemeen*

De Wet geluidhinder (Wgh) regelt de mate waarin geluid bepaalde functies mag belasten. Indien geluidgevoelige functies worden toegestaan, stelt de Wgh de verplichting een akoestisch onderzoek te verrichten naar de geluidsbelasting ten gevolge van wegen en spoorwegen. Wonen is een geluidgevoelige functie. De geluidbelasting op woningen mag in principe de 48 dB niet overschrijden. Wegen met een 30 km/u zone zijn formeel uitgezonderd van akoestisch onderzoek.

### *5.1.2 Toetsing*

In oktober 2015 is door SAB een akoestisch onderzoek wegverkeerslawaai1 uitgevoerd. De belangrijkste resultaten zijn hieronder weergegeven. Het onderzoek is als bijlage bij dit wijzigingsplan opgenomen.

#### *Toetsing geluidbelastingen Wgh*

Uit het onderzoek naar de geluidbelastingen blijkt dat de voorkeursgrenswaarde van 48 dB vanwege de Oirschotseweg, Kapelweg, Sint Anthoniusweg en de Zessprong niet wordt overschreden. De Wet geluidhinder legt verder geen restricties op voor de realisatie van de 2 woningen.

### *Beoordeling gecumuleerde geluidbelastingen*

In het kader van een goede ruimtelijke ordening zijn de gecumuleerde geluidbelastingen inzichtelijk gemaakt ter plaatse van de nieuwe woningen. De hoogste berekende gecumuleerde geluidbelasting bedraagt 55 dB, exclusief aftrek ex art. 110g Wgh.

Voor de gecumuleerde geluidbelastingen zijn de normen uit de Wgh niet van toepassing. Ter vergelijking worden de geluidbelastingen beoordeeld aan de hand van de voorkeursgrenswaarde (48 dB) en de maximale ontheffingswaarde uit de Wgh voor een vergelijkbare (binnen)stedelijke weg. Er wordt op deze manier getoetst of er sprake is van een goede ruimtelijke ordening. De maximale ontheffingswaarde voor nieuwe woningen in binnenstedelijk gebied bedraagt 63 dB (artikel 83 lid 2 van de Wgh).

<sup>1</sup> SAB (13 oktober 2015), Akoestisch onderzoek wegverkeerslawaai Wijzigingsplan hoek Kapelweg/Sint Franciscusweg Best. Projectnummer: 150269.

Geconcludeerd wordt dat de gecumuleerde geluidbelasting meer bedraagt dan de voorkeursgrenswaarde van 48 dB. De optredende geluidbelastingen zijn wel lager dan de maximale ontheffingswaarde.

Gezien de beperkte schaal van dit plan is het niet mogelijk of wenselijk om bronmaatregelen (stiller asfalt) of overdrachtsmaatregelen (afscherming) te treffen die de geluidbelastingen terugbrengen tot waarden die lager zijn dan de voorkeursgrenswaarde van 48 dB. De maatregelen die kunnen worden genomen bij de ontvanger (woning) zijn erop gericht om te voldoen aan de binnenwaarde van 33 dB. Hiermee kan een goed akoestisch woon- en leefklimaat worden gegarandeerd. Op basis van de berekende geluidbelastingen dient te worden voldaan aan een geluidweringseis van hoogstens 22 dB uit het Bouwbesluit. Dit betekent dat er geen aanvullende (zware) gevelmaatregelen noodzakelijk zijn.

Geconcludeerd wordt dat ten aanzien van de gecumuleerde geluidbelastingen sprake is van een goede ruimtelijke ordening.

#### *5.1.3 Conclusie*

Het aspect 'geluid' vormt geen belemmering voor de uitvoerbaarheid van het project.

### **5.2 Bodem**

#### *5.2.1 Algemeen*

Voordat een wijzigingsplan kan worden vastgesteld voor de toevoeging van functies waar langdurig of frequent mensen verblijven, moet aangetoond zijn dat de bodem en het grondwater geschikt zijn voor het beoogde gebruik.

#### *5.2.2 Toetsing*

In september 2015 is door Rouwmaat Groep een verkennend bodemonderzoek2 verricht ter plaatse van het perceel aan de Kapelweg (ong) te Best (gemeente Best). De belangrijkste resultaten zijn hieronder weergegeven. Het onderzoek is als bijlage bij dit wijzigingsplan opgenomen.

De gehele locatie kan op basis van het vooronderzoek als niet-verdacht worden beschouwd. Bij het vooronderzoek zijn geen gegevens naar voren gekomen die kunnen duiden op de aanwezigheid van asbest op of in de bodem van de onderzoekslocatie. De bovengrond bestaat overwegend uit donkerbruin, matig fijn zand. Vanaf circa 1,0 m-mv wordt een leemlaag aangetroffen tot circa 3,0 m-mv. Hieronder is wederom een zandpakket aanwezig. Tijdens de monstername bedroeg de grondwaterstand 272 cmmv voor peilbuis 01.

Tijdens de veldwerkzaamheden is gelet op het voorkomen van asbest. Visueel is op de bodem en in het opgeboorde materiaal geen asbestverdacht materiaal waargenomen. Zintuiglijk zijn er geen afwijkingen waargenomen.

<sup>2</sup> Rouwmaat Groep (1 september 2015), Verkennend bodemonderzoek Kapelweg (ong) te Best. Rapportnummer: MT.15304.

Op basis van de analyseresultaten kan geconcludeerd worden dat:

- a de grond licht verontreinigd is met Cadmium en Koper;
- b het grondwater licht verontreinigd is met Barium.

Het is bekend dat in de bodem zware metalen in fluctuerende gehalten kunnen voorkomen, zowel door natuurlijke bronnen als door menselijke activiteiten veroorzaakt (vermesting). De gehalten betreffen dan (natuurlijke) achtergrondwaarden.

#### *Slotconclusie en aanbevelingen*

De hypothese "De gehele locatie is onverdacht" dient grotendeels aangenomen te worden. Op basis van de onderzoeksresultaten bestaat er op grond van de milieuhygiënische kwaliteit van de bodem geen bezwaar voor het toekomstige gebruik van het terrein.

Eventueel vrijkomende grond kan niet zondermeer in het grondverkeer worden opgenomen. Mocht de grond naar elders worden getransporteerd, dient te worden nagegaan in hoeverre de kwaliteit van de af te voeren grond overeenstemt met de verwerkingsmogelijkheden die voor de betreffende stort- c.q. hergebruikslocatie gelden. Deze zijn geformuleerd in het Besluit bodemkwaliteit. Aanbevolen wordt dan ook de eindverwerkingslocatie in overleg met het bevoegd gezag vast te stellen. Mocht grondwater onttrokken worden t.b.v. bemaling, dient bekeken te worden in hoeverre de grondwaterkwaliteit de lozingsnormen overschrijdt. Ondanks de zorgvuldigheid waarmee het onderzoek is uitgevoerd, is het altijd mogelijk dat eventueel lokaal voorkomende verontreinigingen niet zijn ontdekt.

Het bodemonderzoek is goedgekeurd door de gemeente Best. Het rapport voldoet aan de gestelde kwaliteitseisen.

#### *5.2.3 Conclusie*

Het aspect 'bodem' vormt geen belemmering voor de uitvoerbaarheid van het project.

### **5.3 Luchtkwaliteit**

#### *5.3.1 Algemeen*

In de Wet Milieubeheer hoofdstuk 5, titel 5.2 zijn kwaliteitseisen met betrekking tot luchtkwaliteit vastgelegd. De wet is een implementatie van diverse Europese richtlijnen omtrent luchtkwaliteit waarin onder andere grenswaarden voor vervuilende stoffen in de buitenlucht zijn vastgesteld ter bescherming van mens en milieu. In Nederland zijn stikstofdioxide (NO2) en zwevende deeltjes als PM10 (fijn stof) de maatgevende stoffen waar de concentratieniveaus het dichtst bij de grenswaarden liggen. Overschrijdingen van de grenswaarden komen, uitzonderlijke situaties daargelaten, bij andere stoffen niet voor.

Hoewel de luchtkwaliteit de afgelopen jaren flink is verbeterd kan Nederland niet voldoen aan de luchtkwaliteitseisen die in 2010 van kracht zijn geworden. De EU heeft Nederland derogatie (uitstel) verleend op grond van het Nationaal Samenwerkingsprogramma Luchtkwaliteit (NSL). Dit betreft een gemeenschappelijke aanpak van het Rijk en diverse regio's om samen te werken aan een schonere lucht waarbij ruimte wordt geboden aan noodzakelijke ruimtelijke ontwikkelingen. Plannen die in betekenende mate bijdragen aan luchtverontreiniging worden opgenomen in het NSL in de provincies c.q. regio's waar overschrijdingen plaatsvinden. Het maatregelenpakket in het NSL is hiermee in evenwicht en zodanig dat op termijn de luchtkwaliteit in heel Nederland onder de grenswaarden ligt. Plannen die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden aangezien deze niet leiden tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof: Voor NO2 en PM10 betekent dit dat aannemelijk moeten worden gemaakt dat het plan tot maximaal 1,2 ųg/m³ verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Uit het oogpunt van een goede ruimtelijke ordening wordt afgewogen of het aanvaardbaar is het plan op deze plaats te realiseren. Hierbij kan de blootstelling aan luchtverontreiniging een rol spelen, ook als het plan 'niet in betekenende mate' bijdraagt aan de luchtverontreiniging. Er is sprake van een significante blootstellingsduur als de verblijfsduur die gemiddeld bij de functie te verwachten is significant is ten opzichte van een etmaal. Volgens de toelichting op de Regeling Beoordeling luchtkwaliteit is dit onder andere het geval is bij een woning, school of sportterrein.

Gevoelige bestemmingen als scholen, kinderdagverblijven, bejaarden- en zorgtehuizen genieten op grond van de gelijknamige AMvB extra bescherming. Substantiële uitbreiding of nieuw vestiging binnen 50 meter van een provinciale weg of 300 meter van een Rijksweg is alleen toegestaan als de concentraties luchtvervuilende stoffen zich onder de grenswaarden bevinden, waardoor geen onacceptabele gezondheidsrisico's optreden.

#### *5.3.2 Toetsing*

De beoogde ontwikkeling heeft betrekking op twee woningen. Hiermee wordt ruimschoots onder de aantallen gebleven, zoals genoemd in de 'Regeling niet in betekenende mate bijdragen'. De beoogde ontwikkeling is daarmee niet in strijd met het bepaalde in de Wet milieubeheer.

#### *5.3.3 Conclusie*

Het aspect 'luchtkwaliteit' vormt geen belemmering voor de uitvoerbaarheid van het project.

### **5.4 Bedrijven en milieuzonering**

#### *5.4.1 Algemeen*

Indien door middel van een plan nieuwe, gevoelige functies mogelijk worden gemaakt, moet worden aangetoond dat een goed leefmilieu mogelijk is. Hierbij moet rekening worden gehouden met omliggende functies met een milieuzone.

Anderzijds mogen omliggende bedrijven niet in hun ontwikkelingsmogelijkheden worden beperkt door de realisatie van een nieuwe gevoelige functie.

Wat betreft de aanbevolen richtafstanden tussen bedrijvigheid en gevoelige functies is de VNG-publicatie 'Bedrijven en milieuzonering' (2009) als leidraad voor milieuzonering gebruikt. In de VNG-publicatie zijn richtafstanden voor diverse omgevings- en gebiedstypen opgenomen. Het gaat onder andere om de volgende omgevings- en gebiedstypen: 'rustige woonwijk', 'rustig buitengebied' en 'gemengd gebied'. In een rustige woonwijk en een rustig buitengebied komen vrijwel geen andere functies dan de woonfunctie voor. Gemengde gebieden betreffen gebieden die langs hoofdinfrastructuur liggen en/of gebieden met een matige tot sterke functiemenging. In een dergelijk gebied komen direct naast woningen andere functies voor, zoals winkels, maatschappelijke voorzieningen, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Voor gemengde gebieden kunnen de richtafstanden worden verminderd. De afstand wordt gemeten vanaf het op de verbeelding aangeduide deel voor de bedrijfsmatige activiteit tot aan de gevel van nieuwe of bestaande gevoelige functies gelegen buiten betreffend perceel.

#### *5.4.2 Toetsing*

Het wijzigingsgebied maakt deel uit van de lintbebouwing aan de Kapelweg/Sint Franciscusweg en kan worden gekenschetst als 'gemengd gebied'. Dit betekent dat de hindercontouren uit de VNG-richtlijn Bedrijven en milieuzonering met één afstandsstap verkleind mogen worden. Deze afstanden zijn immers gebaseerd op een omgeving die wordt gekarakteriseerd als 'rustige woonwijk' of 'rustig buitengebied'.

In de directe omgeving van het wijzigingsgebied zijn enkele veehouderijen gelegen die een belemmering kunnen vormen voor deze ontwikkeling. Aan de Kapelweg 11 is een rundveebedrijf gevestigd. Dit valt volgens de VNG-richtlijn Bedrijven en milieuzonering onder het 'Fokken en houden van rundvee'. De grootste afstand is hierbij 100 meter voor geur. Aangezien sprake is van een gemengd gebied, kan deze afstand worden verlaagd tot 50 meter. Het bedrijf ligt op ongeveer 100 meter van het plangebied en vormt daarmee geen belemmering voor de ontwikkelingen in het plangebied. Ook wordt het bedrijf niet beperkt in haar bedrijfsvoering.

Wat betreft de overige bedrijvigheid kan worden gesteld dat de wijzigingslocatie zich bevindt tegenover Buurthuis De Zessprong aan de Sint Franciscusweg 5. Voor een dergelijke functie geldt in gemengd gebied een aan te houden afstand van 10 m. Aan deze afstand wordt voldaan. Voor het overige bevindt zich geen bedrijvigheid nabij het plangebied waarvan de hindercirkel zich uitstrekt over de locatie.

#### *5.4.3 Conclusie*

Geconcludeerd wordt dat het aspect 'bedrijven en milieuzonering' geen belemmering vormt voor de uitvoerbaarheid van dit wijzigingsplan.

## **5.5 Archeologie en cultuurhistorie**

#### *5.5.1 Archeologie*

De gemeente Best wordt gekenmerkt door een gevarieerd en rijk archeologisch erfgoed. Binnen de gemeente zijn als hoogtepunten te noemen de prehistorische urnenvelden op de Aarlese Heide en de laatmiddeleeuwse St. Odulphuskerk. Ook de oude akkers rond Best en de Steentijdvindplaatsen op de Molenheide hebben reeds een aantal spectaculaire archeologische vondsten opgeleverd. De meeste vindplaatsen dateren uit de Steen-, Brons- en IJzertijd en uit de Middeleeuwen. In het ruimtelijke beleid van de gemeente speelt het behoud van waardevolle zaken uit het verleden een belangrijke rol. Dit beleid richt zich op het ontsluiten en presenteren van het archeologische erfgoed en op het bewaren en beheren daarvan .

De gemeente Best beschikt over een Archeologische Beleidsadvieskaart. Hieruit blijkt dat het plangebied deel uitmaakt van een gebied met hoge archeologische verwachting (historische linten). Om die reden geldt hier op basis van het geldende bestemmingsplan een archeologische dubbelbestemming, welke mede de bescherming van de hoge archeologische waarde regelt.

In verband met de herontwikkeling van De Zessprong is een inventariserend veldonderzoek, verkennende fase3 uitgevoerd. Hieruit blijkt dat het plangebied op de noordflank van een dekzandrug ligt met in de ondiepe ondergrond een leempakket en aan de oppervlakte vrijwel overal een esdek. Op basis van de resultaten van het Inventariserend Veldonderzoek wordt geadviseerd om vervolgonderzoek uit te laten voeren op die terreinen die niet verstoord zijn maar waar in de toekomst nieuwbouw zal plaatsvinden.

In december 2009 is een inventariserend onderzoek, karterende en waarderende fase4 uitgevoerd ter plaatse van De Zessprong. Daaruit is naar voren gekomen dat binnen alle vindplaatsen archeologisch vervolgonderzoek aan te bevelen is als de geplande bodemingrepen de vindplaatsen bedreigen. De mate van bedreiging is onder andere afhankelijk van de diepte van de bodemingrepen. Omdat de sporen ondiep liggen worden de vindplaatsen reeds bedreigd bij bodemingrepen die afhankelijk van de vindplaats dieper gaan dan 0,3 of 0,4 m beneden maaiveld.

#### *Selectiebesluit*

Op basis van bovengenoemde onderzoeken is een (concept-)selectiebesluit opgesteld5 door SRE Milieudienst. In dit selectiebesluit wordt advies gedaan over welke archeologische onderzoeken nog benodigd zijn en op welke wijze de archeologische waarden dienen te worden beschermd. Inzake de locatie de Zessprong is de volgende archeologische kaart van belang:

<sup>3</sup> Becker & Van de Graaf (2007), Inventariserend veldonderzoek, verkennende fase Zessprong Best, gemeente Best. Projectnummer: 03461206/20889, 19 maart 2007.

<sup>4</sup> Becker & Van de Graaf (2009), Inventariserend veldonderzoek in plangebied 'Zessprong' te Best. ISBN: 978-90-8800-273-1, 31 december 2009.

<sup>5</sup> SRE Milieudienst (8 januari 2013), Advies Archeologische Monumentenzorg 2013-nr. 2, Concept selectiebesluit archeologie gemeente Best.

*Figuur 6: Kaartbeeld archeologie Zessprong uit selectiebesluit*

Van enkele locaties (groene gebieden) is bekend dat er archeologische waarden aanwezig zijn. Hier is om deze reden bij voorgenomen bouw- of graafactiviteiten altijd vooraf archeologisch onderzoek nodig. Voor de rode gebieden geldt geen archeologische verwachting. De lichtblauw omkaderde gebieden zijn hiernaast reeds onderzocht. Deze gebieden hoeven archeologisch niet te worden beschermd. Voor onderhavig plangebied geldt dat archeologisch onderzoek nodig is in de vorm van een definitief archeologisch onderzoek.

In november 2015 is een definitief archeologisch onderzoek6 uitgevoerd. Er hebben opgravingen plaatsgevonden. Het onderzoek is goedgekeurd door het bevoegd gezag. De gronden kunnen worden vrijgegeven voor wat betreft archeologie.

#### *5.5.2 Cultuurhistorie*

Door de wijziging van artikel 3.1.6, tweede lid, onderdeel a van het Besluit ruimtelijke ordening (Bro) moeten naast de in de grond aanwezige of te verwachten monumenten ook cultuurhistorische waarden te worden meegewogen bij het vaststellen van wijzigingsplannen.

Op basis van de Cultuurhistorische Waardenkaart maakt het plangebied deel uit van een archeologisch landschap met provinciaal cultuurhistorisch belang (Dommeldal Nuenen – Gestel). Dit landschap omvat het rivierdal van de Dommel tussen Sint-Michielsgestel en Nuenen, almede de hierin uitwaterende beken de Groote Beek bij Son, de Grote Waterloop bij Liempde en de Kleine Aa/Smalwater onder Boxtel. Langs beide zijden van de rivier- en beekdalen, op de overgang naar het hoger gelegen dekzandlandschap, ligt een aaneenschakeling van oude bouwland-complexen. Deze zijn ook tot onderhavig landschap gerekend, evenals de met oude bouwlanden bedek-

<sup>6</sup> Synthegra (25 november 2015), Evaluatierapport Best Kapelweg/Sint Fransiscusweg, definitieve opgraving. Projectnummer: S 150089-b.

te dekzandrug tussen Best en Nijnsel en een vergelijkbare rug ten noorden van Sint-Oedenrode.

Genoemd landschap is één van de archeologisch rijkste landschappen van Noord-Brabant. Dit blijkt vooral uit het grote aantal AMK-terreinen die meer dan 3% van het gebied bedekken en die als een kralensnoer van noord naar zuid langs het Dommeldal liggen. Vanwege het verhoudingsgewijs grote areaal aan oude bouwlanden (circa 50% van oppervlak) is de kans op goed geconserveerde archeologische waarden bijzonder hoog. Daarnaast zijn de Kapelweg en Sint Franciscusweg rondom het plangebied aangeduid als historisch-geografische lijn (lijn van redelijk hoge waarde). Door het uitgevoerde archeologisch onderzoek in het plangebied is uitvoering gegeven aan de cultuurhistorische doelstellingen voor dit gebied. Daarnaast kan worden gesteld dat de planontwikkeling geen (negatieve) invloed heeft op de vormgeving en het gebruik van de wegen rond het plangebied.

*Figuur 7: Kaartfragment cultuurhistorische waardenkaart (CHW) Bron: www.brabant.nl*

#### *5.5.3 Conclusie*

Het aspect Archeologie en cultuurhistorie vormt geen belemmering voor de uitvoering van dit wijzigingsplan.

## **5.6 Externe veiligheid**

#### *5.6.1 Algemeen*

Het externe veiligheidsbeleid is gericht op de beperking en/of beheersing van de risico's voor de omgeving vanwege gevaarlijke stoffen binnen inrichtingen en het vervoer van gevaarlijke stoffen. Het uitgangspunt van het beleid is dat burgers voor de veiligheid van hun omgeving mogen rekenen op een minimum beschermingsniveau (plaatsgebonden risico). Daarnaast moet de kans op een groot ongeluk met meerdere slachtoffers (groepsrisico) worden afgewogen en verantwoord bij nieuwe ruimtelijke ontwikkelingen binnen het invloedsgebied van een risicobron.

Voor (de omgeving van) de meest risicovolle bedrijven is het "Besluit externe veiligheid inrichtingen" (Bevi) van belang. Aanvullend zijn in het Vuurwerkbesluit en Activiteitenbesluit (Besluit algemene regels inrichtingen milieubeheer) veiligheidsafstanden genoemd die rond minder risicovolle inrichtingen moeten worden aangehouden. Daarnaast is het toetsingskader voor omgeving van transportassen en buisleidingen voor het vervoer van gevaarlijke stoffen vastgelegd in respectievelijk "Besluit externe veiligheid buisleidingen" (Bevb) en het Basisnet. Voor zowel de handelingen met gevaarlijke stoffen bij bedrijven als het transport van gevaarlijke stoffen zijn twee aspecten van belang, namelijk het plaatsgebonden risico (PR) en het groepsrisico (GR).

#### *Plaatsgebonden Risico (PR)*

Het plaatsgebonden risico (PR) geeft de kans, op een bepaalde plaats, om te overlijden ten gevolge van een ongeval bij een risicovolle activiteit. De kans heeft betrekking op een fictief persoon die de hele tijd op die plaats aanwezig is. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6/jaar contour (welke als wettelijk harde norm fungeert) mogen geen nieuwe kwetsbare objecten geprojecteerd worden. Voor beperkt kwetsbare objecten geldt de 10-6/jaar contour niet als grenswaarde, maar als een richtwaarde.

#### *Groepsrisico (GR)*

Het groepsrisico (GR) is een maat voor de kans dat bij een ongeval een groep slachtoffers valt met een bepaalde omvang. Het GR is daarmee een maat voor de maatschappelijke ontwrichting bij een calamiteit. Het GR wordt bepaald binnen het invloedsgebied van een risicovolle activiteit. Dit invloedsgebied wordt begrensd door de 1% letaliteitsgrens (tenzij anders bepaald): de afstand waarop nog 1% van de blootgestelde mensen in de omgeving komt te overlijden bij een calamiteit met gevaarlijke stoffen. Het GR kan niet 'op de kaart' worden weergegeven, maar wordt weergegeven in een grafiek waar de kans (f) afgezet wordt tegen het aantal slachtoffers (N): de fNcurve.

*Figuur 8: Weergave plaatsgebonden risicocontouren, invloedsgebied en groepsrisicografiek met oriëntatiewaarde voor transport*

In het Bevi en het Bevb is een verplichting tot verantwoording van het groepsrisico opgenomen. Deze verantwoordingsplicht houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag. Hierbij geeft het bevoegd gezag aan of het groepsrisico in de betreffende situatie aanvaardbaar wordt geacht. In het Bevi en het Bevb zijn bepalingen opgenomen waaraan deze verantwoording dient te voldoen. Bij een significante toename van het groepsrisico of een overschrijding van de oriëntatiewaarde dient het groepsrisico verantwoord te worden. De verantwoording van het groepsrisico is conform het Bevi van toepassing indien sprake is van een ruimtelijke ontwikkeling binnen het invloedsgebied van een Bevi-inrichting. In het Bevb is voor de verantwoordingsplicht een onderscheid gemaakt tussen het 100%-letaliteitsgebied en het 1%-letaliteitsgebied.

Binnen eerstgenoemd gebied geldt een uitgebreide verantwoordingsplicht, in laatstgenoemd gebied dient alleen bestrijdbaarheid en zelfredzaamheid beschouwd te worden.

| Verplichte en onmisbare onderdelen. |  |                                                          |
|-------------------------------------|--|----------------------------------------------------------|
| A                                   |  | Ligging GR t.o.v. oriënterende waarde                    |
| B                                   |  | Toename GR t.o.v. nulsituatie                            |
| C                                   |  | De mogelijkheden van zelfredzaamheid<br>van de bevolking |
| D                                   |  | De mogelijkheden van hulpverlening                       |
| E F                                 |  | Nut en noodzaak van de ontwikkeling                      |
|                                     |  | Het tijdsaspect                                          |

*Figuur 9: Verplichte en onmisbare onderdelen van de verantwoordingsplicht van het groepsrisico*

#### *5.6.2 Toetsing*

In de omgeving van het plangebied bevindt zich op ruim 200 m aan de oostzijde een DPO buisleiding. Deze leiding heeft een diameter van 6,63 inch en een werkdruk van 80 bar.

Conform de provinciale risicokaart heeft de leiding een plaatsgebonden risicocontour 10-6 van 0 meter. Het PR legt derhalve geen beperkingen op aan ruimtelijke ontwikkelingen binnen het plangebied.

Het RIVM heeft in augustus 2008 een memo opgesteld over de risicoafstanden voor buisleidingen met brandbare vloeistoffen (zie ook Handboek buisleidingen in bestemmingsplannen, VROM). Deze afstanden sluiten aan bij het nieuwe buisleidingenbeleid. Uit deze memo blijkt dat bij K2 en K3 vloeistofleidingen pas een relevant groepsrisico hebben wanneer de personendichtheid hoger is dan 100 personen/hectare. Deze personendichtheid wordt in het plangebied niet gehaald. Hiermee kan gesteld worden dat het groepsrisico van deze buisleiding niet relevant is en dat een nadere toetsing niet noodzakelijk is.

Voor het overige bevinden zich in de omgeving van het plangebied geen relevante stationaire en/of mobiele bronnen.

De voorgenomen ontwikkeling wordt vanuit het aspect externe veiligheid geenszins beperkt en een nadere verantwoording van het groepsrisico kan achterwege blijven. Op de navolgende afbeelding is een fragment van de provinciale risicokaart opgenomen. De ligging van het plangebied is aangeduid met een blauw kader.

*Figuur 10: Fragment provinciale risicokaart (plangebied blauw aangegeven) Bron: www.risicokaart.nl*

#### *5.6.3 Conclusie*

Het aspect 'externe veiligheid' vormt geen belemmering voor de uitvoering van dit wijzigingsplan.

#### **5.7 Water**

#### *5.7.1 Beleid*

#### *Rijksbeleid*

De Waterwet (22 december 2009) regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. op grond van deze wet moeten de provincies één of meer regionale waterplannen vaststellen die wat betreft de ruimtelijke aspecten de status van provinciale structuurvisie hebben.

De Waterwet vervangt de bestaande wetten voor het waterbeheer in Nederland, met uitzondering van de Waterschapswet.

Het Nationaal Waterplan is de opvolger van de Vierde Nota Waterhuishouding uit 1998 en vervangt alle voorgaande Nota's Waterhuishouding. Het Nationaal Waterplan is opgesteld op basis van het wetsvoorstel Waterwet dat naar verwachting in 2009 in werking zal treden. Het Nationaal Waterplan beschrijft de hoofdlijnen van het nationale waterbeleid. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie.

Belangrijke onderdelen van het Nationaal Waterplan zijn het nieuwe beleid op het gebied van waterveiligheid, het beleid voor het IJsselmeergebied, het Noordzeebeleid en de Stroomgebiedbeheerplannen op grond van de KRW. Tevens bevat het Nationaal Waterplan een eerste beleidsmatige uitwerking van de kabinetsreactie op het advies van de Deltacommissie.

#### *Provinciaal beleid*

Het Provinciaal Waterplan is vastgesteld op 20 november 2009 en in werking getreden 22 december 2009. Dit plan beschrijft het strategische waterbeleid voor Noord-Brabant op hoofdlijnen en maakt duidelijk hoe aan het beleidsuitvoering wordt gegeven.

De hoofddoelstelling is dat 'het water bijdraagt aan een gezonde omgeving voor mens, dier en plant, waarin we veilig kunnen wonen en waar ruimte is voor economische, maatschappelijke en ecologische ontwikkelingen. Dit wordt vertaald in de volgende maatschappelijke doelen:

- schoon grond- en oppervlaktewater voor iedereen;
- adequate bescherming van Noord-Brabant tegen overstromingen;
- Noord-Brabant heeft de juiste hoeveelheden water (niet te veel en niet te weinig).

In aansluiting op de Waterwet is tevens een nieuwe provinciale Waterverordening in werking getreden.

#### *Beleid Waterschap De Dommel*

Het Waterbeheerplan 2016 – 2021 'Waardevol Water' is op 29 oktober 2014 door het algemeen bestuur vastgesteld en heeft inmiddels ter inzage gelegen. Voor 22 december 2015 moet het waterbeheerplan definitief zijn vastgesteld door het algemeen bestuur.

Het Waterbeheerplan beschrijft de doelstellingen van Waterschap De Dommel voor de periode 2016 – 2021 en hoe men deze doelstellingen willen realiseren. Hierdoor weten alle gebruikers van het water in het beheergebied waar men voor staat, wat de uitdagingen zijn voor de komende planperiode en wat gebruikers van het waterschap mogen verwachten. Meer dan voorheen wil men inspelen op initiatieven van derden en kansen die zich voordoen in het gebied.

Met de invoering van de Keur 2015 per 1 maart 2015 wordt door het Waterschap getoetst conform de 'Handreiking Watertoets (versie maart 2015)' en de Algemene Regels van de Keur

#### *5.7.2 Watertoets*

De 'watertoets' is een instrument dat waterhuishoudkundige belangen op een evenwichtige wijze laat meewegen bij het opstellen van ruimtelijke plannen en besluiten. Het is niet een toets achteraf, maar een proces dat de initiatiefnemer van een ruimtelijk plan en de waterbeheerder met elkaar in gesprek brengt in een zo vroeg mogelijk stadium. Het doel van de watertoets is het voorkomen van waterproblemen, zoals wateroverlast en verdroging. De initiatiefnemer verwoordt in een waterparagraaf zijn afweging van de waterhuishoudkundige aspecten. Het waterschap geeft hierover een wateradvies.

In het kader van het voorontwerpbestemmingsplan De Zessprong en het bestemmingsplan 'Heuveleind, Heivelden en De Zessprong is reeds aangetoond dat de ontwikkelingen in het gebied De Zessprong geen negatieve gevolgen hebben voor de waterhuishouding in het plangebied. De in dit kader opgestelde waterparagraaf is opgenomen in de bijlage.

#### *Waterafvoer*

Het regenwater, afkomstig van het verharde oppervlak, stroomt in de huidige situatie af naar watergangen die in verbinding staan met de watergang DO110. Dit blijft zoveel mogelijk ongewijzigd. Nieuwe verhardingen in het woongebied worden aangesloten op een regenwaterriool van een gescheiden stelsel (GS) dat zal lozen op een bergingsvijver. Dakvlakken lozen zoveel mogelijk op bestaande watergangen. Waar dat niet mogelijk is worden zij aangesloten op het regenwaterriool. Duurzame materialen worden toegepast om de verontreiniging van regenwater te minimaliseren. Ten behoeve van het vuilwater (dwa) wordt aangesloten op het vuilwaterriool.

#### *Overleg waterschap*

In november 2015 heeft vooroverleg plaatsgevonden met het waterschap. Hierbij heeft het waterschap aangegeven in te kunnen stemmen met het plan, met dien verstande dat met de bouwhoogte van woonhuis en bijgebouwen rekening moet worden gehouden met de hoge grondwaterstanden (40-60 cm m+NAP). Daarnaast moeten eisen worden gesteld aan de maaiveldhoogte zodat de afwatering nog richting de sloten langs Kapelweg en St. Franciscusweg blijft gaan en door verhoging de waterhuishouding niet afgewenteld wordt op de buren en omgeving. Bij de uitwerking van het bouwplan zal rekening worden gehouden met het bovenstaande.

#### *5.7.3 Conclusie*

Het aspect 'water' vormt geen belemmering voor de uitvoering van dit wijzigingsplan.

### **5.8 Flora en fauna**

#### *5.8.1 Algemeen*

Bij ruimtelijke ingrepen moet rekening gehouden worden met de aanwezige natuurwaarden. Bescherming in het kader van de natuurwet- en regelgeving is op te delen in gebiedsbescherming en soortenbescherming. Bij gebiedsbescherming zijn de Natuurbeschermingswet 1998 en het Natuurnetwerk Nederland (NNN) van toepassing. Natuurgebieden of andere gebieden die belangrijk zijn voor flora en fauna kunnen aangewezen worden als Europese Vogelrichtlijn en/of Habitatrichtlijngebieden (Natura 2000). De verplichtingen uit de Vogel- en Habitatrichtlijngebieden zijn in Nederland opgenomen in de Natuurbeschermingswet 1998. Hierin zijn de reeds beschermde

staatsnatuurmonumenten ook opgenomen. Soortenbescherming komt voort uit de Flora- en faunawet.

#### *5.8.2 Toetsing*

In augustus 2015 is door SAB een quick scan flora en fauna7 uitgevoerd. Het is mogelijk dat algemeen voorkomende vogelsoorten in of direct rond het plangebied broeden tijdens de broedperiode (half maart tot half augustus). De geplande werkzaamheden kunnen verstorend werken op deze broedende vogels. Bij verstoring van broedende vogels is sprake van overtreding van de Flora- en faunawet. Bij dergelijke ruimtelijke ingrepen adviseren wij om deze buiten de broedperiode te starten. Daarnaast dient ten allen tijde rekening gehouden te worden met de zorgplicht.

#### *5.8.3 Conclusie*

Het aspect flora en fauna vormt geen belemmering voor de uitvoering van dit plan.

#### **5.9 Verkeer en parkeren**

#### *5.9.1 Verkeer*

De toevoeging van twee woningen gaat vergezeld met een geringe toename van het aantal verkeersbewegingen ter plaatse. Het CROW hanteert ten aanzien van de woningen 5 verkeersbewegingen per etmaal. Voor onderhavige ontwikkeling betekent dit een toename van 10 verkeersbewegingen per etmaal op deze locatie. Gesteld kan worden dat de wegen rondom het plangebied voldoende zijn toegerust om deze extra verkeersbewegingen op te vangen. De ontwikkeling van het plan zal niet leiden tot een onaanvaardbare verkeerssituatie.

#### *5.9.2 Parkeren*

Op grond van de gemeentelijke Nota Parkeernormen 2015 maakt het plangebied deel uit van het deelgebied 'restant bebouwde kom'. Voor twee-onder-een kapwoningen op een perceel vanaf 275 m2 geldt in dit deelgebied geldt een parkeernorm van 1,8 parkeerplaats per woning. Als aandeel bezoekers wordt 0,3 aangehouden, dit cijfer is echter in de parkeernorm verwerkt.

Parkeren op eigen erf geniet de voorkeur. Omdat parkeerplaatsen bij woningen in de praktijk niet altijd worden benut om een auto te parkeren, wordt voor de functies gerelateerd aan 'wonen' in de parkeerbalansberekening een correctiefactor toegepast. Een lange oprit zonder garage heeft bijvoorbeeld theoretisch gezien 2 parkeerplaatsen; er mag echter maar gerekend worden met 1 parkeerplaats.

In onderhavige situatie is per woning 1,8 parkeerplaats noodzakelijk. Gezien de beschikbare oppervlakte per perceel (circa 922 m2 ) kan dit aantal ruimschoots op eigen terrein worden gerealiseerd.

<sup>7</sup> SAB (24 augustus 2015), quick scan flora en fauna, realisatie nieuwbouw, Hoek Kapelweg/Sint Franciscusweg, gemeente Best.

Het aspect parkeren vormt dan ook geen belemmering voor de uitvoerbaarheid van dit plan.

## **5.10 Economische uitvoerbaarheid**

Voorliggend wijzigingsplan is een plan dat woningbouw mogelijk maakt. Omdat er sprake is van woningbouw, dienen hiervoor op basis van artikel 6.2.1 Bro in beginsel kosten verzekerd te worden middels een exploitatieplan.

Op basis van artikel 6.12 lid 2 Wro kan het college van burgemeester en wethouders bij een besluit tot vaststelling van een wijzigingsplan besluiten geen exploitatieplan vast te stellen, indien het verhaal van kosten van de grondexploitatie over de in het plan begrepen gronden anderszins verzekerd is.

In het kader van onderhavige ontwikkeling sluiten de gemeente en initiatiefnemer een exploitatieovereenkomst af. Hiermee zijn de kosten van de grondexploitatie anderszins verzekerd.

## **6 Juridische planbeschrijving**

## **6.1 Inleiding**

Onderhavig wijzigingsplan bestaat uit een verbeelding en regels die vergezeld gaan van een toelichting. De verbeelding en de regels zijn juridisch bindend. De toelichting maakt geen onderdeel uit van het juridisch plangedeelte. Wel fungeert de toelichting als interpretatiekader voor de uitleg van de regels, indien hierover interpretatieverschillen blijken te bestaan.

## **6.2 Algemene toelichting op de verbeelding**

Op de verbeelding hebben alle gronden binnen het plangebied een bestemming gekregen. Binnen een bestemming kunnen nadere aanduidingen zijn aangegeven. Deze aanduidingen hebben slechts juridische betekenis indien, en voor zover, deze in de regels daaraan wordt gegeven. Daarnaast is ten behoeve van de leesbaarheid enige informatie, bijvoorbeeld topografische gegevens, op de verbeelding opgenomen. Deze ondergrond heeft geen juridische status. Deze informatie is weergegeven bij de verklaring.

## **6.3 Algemene toelichting op de regels**

De regels zijn ondergebracht in een viertal hoofdstukken:

- hoofdstuk 1 (inleidende regels), met daarin een aantal regels die van belang zijn voor de toepassing en interpretatie van de regels in de overige hoofdstukken en de wijze van meten;
- hoofdstuk 2 (bestemmingsregels), met daarin per bestemming onder meer een bestemmingsomschrijving, bouwregels en afwijkingsregels;
- hoofdstuk 3 (algemene regels), met daarin algemene bouw-, gebruiks-, afwijkingswijzigings- en procedureregels en een aantal andere standaard regels;
- hoofdstuk 4 (overgangs- en slotregels), met daarin het overgangsrecht en de slotbepaling.

## **6.4 Toelichting bestemming**

In dit wijzigingsplan komt één bestemming voor, namelijk 'Wonen'. In deze paragraaf wordt deze bestemming nader toegelicht.

### *Wonen*

De tot 'Wonen' bestemde gronden zijn bedoeld voor woningen al dan niet in combinatie met ruimte voor een aan-huis-verbonden beroep met de daarbij behorende aan- en uitbouwen en bijgebouwen, tuinen, erven en verharding, water en waterhuishoudkundige voorzieningen, parkeervoorzieningen, bouwwerken, geen gebouwen zijnde. Op de verbeelding is de bebouwingstypologie en een bouwvlak aangegeven, waarbinnen het hoofdgebouw moet worden gerealiseerd. In de regels zijn nadere bebouwingsregels voor het hoofdgebouw, bijgebouwen en bouwwerken, geen gebouwen zijnde, gegeven.

## **7 Procedure**

## **7.1 Vooroverleg**

Het concept ontwerpwijzigingsplan 'Hoek Kapelweg/St. Franciscusweg Best' is aan diverse overleginstanties gestuurd in het kader van het wettelijk vooroverleg als bedoeld in artikel 3.1.1 Besluit ruimtelijke ordening. In de Nota vooroverleg, zoals opgenomen in de bijlage, zijn de overlegreacties samengevat en van een gemeentelijke reactie voorzien.

## **7.2 Zienswijzen**

Het ontwerpwijzigingsplan 'Hoek Kapelweg/St. Franciscusweg Best' heeft op grond van het bepaalde in artikel 3.8 Wet ruimtelijke ordening van 27 januari 2016 tot en met 8 maart 2016 gedurende 6 weken ter visie gelegen. Gedurende de termijn van ter inzage legging zijn geen zienswijzen ingediend.