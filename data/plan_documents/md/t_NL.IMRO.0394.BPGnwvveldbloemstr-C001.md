## **Nieuw-Vennep Veldbloemstraat**

**bestemmingsplan – november 2021 Toelichting**

V

Plannaam 1

| 1 |      | Inleiding<br>                                      | 4  |
|---|------|----------------------------------------------------|----|
|   | 1.1  | Aanleiding<br>                                     | 4  |
|   | 1.2  | Ligging en begrenzing plangebied                   | 4  |
|   | 1.3  | Doel en planvorm                                   | 5  |
|   | 1.4  | Geldende bestemmingsplannen en regelingen<br>      | 5  |
|   | 1.5  | Planproces                                         | 5  |
|   | 1.6  | Leeswijzer<br>                                     | 5  |
| 2 |      | Beschrijving huidige situatie                      | 6  |
|   | 2.1  | Ruimtelijke structuur<br>                          | 6  |
|   | 2.2  | Functionele structuur                              | 7  |
| 3 |      | Beleid en regelgeving<br>                          | 9  |
|   | 3.1  | Rijksbeleid                                        | 9  |
|   | 3.2  | Provinciaal en regionaal beleid                    | 13 |
|   | 3.3  | Gemeentelijk beleid                                | 18 |
| 4 |      | Nieuwe situatie                                    | 24 |
|   | 4.1  | Visie op het plangebied                            | 24 |
|   | 4.2  | Ruimtelijke structuur<br>                          | 25 |
|   | 4.3  | Functionele structuur                              | 27 |
| 5 |      | Onderzoek en beperkingen<br>                       | 28 |
|   | 5.1  | Water                                              | 28 |
|   | 5.2  | Bodem                                              | 34 |
|   | 5.3  | Flora en fauna<br>                                 | 36 |
|   | 5.4  | Cultuurhistorie en archeologie<br>                 | 40 |
|   | 5.5  | Geluid                                             | 42 |
|   | 5.6  | Lucht<br>                                          | 44 |
|   | 5.7  | Externe veiligheid                                 | 46 |
|   | 5.8  | Geur<br>                                           | 47 |
|   | 5.9  | Licht                                              | 48 |
|   | 5.10 | Bedrijven en milieuzoneringen                      | 48 |
|   | 5.11 | Luchtvaartverkeer                                  | 49 |
|   | 5.12 | Kabels, leidingen en telecommunicatie installaties | 50 |
|   |      |                                                    |    |
|   | 5.13 | Explosieven                                        | 51 |
|   | 5.14 | Milieueffectrapportage<br>                         | 51 |

| 6 |     | Uitvoerbaarheid                      | 52 |
|---|-----|--------------------------------------|----|
|   | 6.1 | Financiële uitvoerbaarheid<br>       | 52 |
|   | 6.2 | Maatschappelijke uitvoerbaarheid<br> | 52 |
| 7 |     | Juridische aspecten<br>              | 55 |
|   | 7.1 | Opzet regels en verbeelding<br>      | 55 |
|   | 7.2 | Inleidende regels                    | 55 |
|   | 7.3 | Bestemmingsregels                    | 55 |
|   | 7.4 | Algemene regels<br>                  | 56 |
|   | 7.5 | Overgangs-<br>en slotregels          | 56 |
|   | 7.6 | Handhaafbaarheid<br>                 | 57 |

## **1 Inleiding**

## **1.1 Aanleiding**

Met het opstellen van het bestemmingsplan Nieuw-Vennep Veldbloemstraat wordt een ruimtelijkjuridisch kader geboden voor de ontwikkeling van 43 sociale huurwoningen op de locatie van de voormalige Rehobothschool aan de Veldbloemstraat te Nieuw Vennep. Het programma bestaat uitsluitend uit appartementen. Voor het mogelijk maken van deze ontwikkellocatie is een wijziging nodig van de bestemming die op de grondenrust.

## **1.2 Ligging en begrenzing plangebied**

Het plangebied ligt aan de zuidoostzijde van Nieuw-Vennep tussen de Veldbloemstraat, Dotterbloemstraat en Madeliefstraat in een bestaande woonwijk. De locatie ligt al enige tijd braak na de sloop van de voormalige basisschool Rehoboth. Direct ten oosten van de locatie liggen sportvelden. Voor het overige ligt de locatie te midden van woningbouw in de vorm van twee onder een kap woningen en vrijstaande woningen.

Hetplangebied heeft een oppervlakte van 4391 m2 en omvat geheel of gedeeltelijk de kadastrale percelen gemeente Haarlemmermeer sectie N 4198 en een deel van gemeente Haarlemmermeer sectie N 4263. In onderstaande afbeelding is de ligging van het plangebied getoond.

*Afbeelding 1 begrenzing (bij banadering) van de locatie*

## **1.3 Doel en planvorm**

De doelstelling van het bestemmingsplan Nieuw-Vennep Veldbloemstraat is het mogelijk maken van woningen in het plangebied. Er is gekozen voor een bestemmingsplan met rechtstreekse bouwmogelijkheden. De planopzet voor de ontwikkellocatie is in een vergevorderd stadium. De verkaveling is als grondlegger gebruikt voor het neerleggen van de bestemmingen.

## **1.4 Geldende bestemmingsplannen en regelingen**

Het bestemmingsplan Nieuw-Vennep Veldbloemstraat vervangt voor een gedeelte – het volgende bestemmingsplan:

| Plannaam     | Vastgesteld | Onherroepelijk |
|--------------|-------------|----------------|
| Nieuw Vennep | 23-05-2013  | 11-06-2014     |

## **1.5 Planproces**

Een bestemmingsplan doorloopt de procedure zoals bedoeld in de Wet ruimtelijke ordening (Wro). Het voorontwerp bestemmingsplan wordt ex art. 3.1.1 Besluit ruimtelijke ordening (Bro) voor advies voorgelegd aan Rijk, provincie en waterschap. Door de gemeente Haarlemmermeer wordt in dit stadium van planvorming ook de betreffende dorps- of wijkraad in de gelegenheid gesteld op het voorontwerp bestemmingsplan te reageren. Binnengekomen reacties uit het wettelijk vooroverleg worden verwerkt in het ontwerp bestemmingsplan.

## **1.6 Leeswijzer**

Het tweede hoofdstuk van deze toelichting geeft een beeld van de bestaande situatie in het plangebied. Er wordt een beschrijving gegeven van de ruimtelijke en functionele structuur van het gebied. In het derde hoofdstuk wordt ingegaan op het relevante beleid en de regelgeving en de invloed hiervan op het bestemmingsplan. Het vierde hoofdstuk gaat in op de nieuwe situatie met de te verwachten ontwikkelingen en de gewenste ruimtelijk-functionele structuur. Het vijfde hoofdstuk gaat in op de onderzoeksgegevens en beperkingen. In het hoofdstuk zes komt de uitvoerbaarheid aan bod en in het laatste hoofdstuk wordt ingegaan op de juridische aspecten van dit bestemmingsplan.

## **2 Beschrijving huidige situatie**

## **2.1 Ruimtelijke structuur**

#### **Algemeen**

Het plangebied ligt in Nieuw-Vennep in een bestaande woonwijk. De wijk kenmerkt zich door een ruime bebouwingsopzet.

#### **Ontstaansgeschiedenis**

Het plangebied ligt in de Haarlemmermeerpolder. Na het droogleggen van de polder in 1852 heeft het plangebied in eerste instantie een agrarische functie gehad. Daarna is het in gebruik genomen ten behoeve van een basisschool.

Op onderstaande afbeeldingen een ontwikkeling van de locatie door de tijd heen in 1900, 1962, 1969,2009.

*Afbeelding 2 Planlocatie door de tijd heen bron: topotijdreis.nl*

## **2.2 Functionele structuur**

16

14

Dotterbloemstraat

**1LHXZ9HQQHS9HOGEORHPVWUDDW**

9DVWJHVWHOG QRYHPEHU 1/,052%3*QZYYHOGEORHPVWU&

**JHW JHZ**

SPZ **YHUVLH**

W

**% & UJ 5*RXG**

**WHN EODG VFKDDO** Op bovenstaande afbeeldingen in respectievelijk een kaartfragment opgenomen van het geldende bestemmingsplan met daarop de plangrenzen ingetekend van het thans voorliggende bestemmingsplan. Tevens is een kaartfragment opgenomen met daarop de voorgestelde bestemmingen ingetekend.

#### **2.2.1 Maatschappelijke voorzieningen**

Het plangebied heeft een maatschappelijke bestemming, waarin het vorige gebruik, namelijk een basisschool paste. Inmiddels is de school gesloopt en is het vrijkomende perceel ingezaaid met gras. Het perceel beschikt over een fraaie bomenstructuur. Ten oosten van de planlocatie ligt een sportpark.

#### **2.2.2 Verkeer**

De locatie wordt ontsloten door buurtontsluitingswegen. Bebouwing en wegen vormen een orthogonale structuur die ook het dorp Nieuw-Vennep kenmerkt.

#### **2.2.3 Wonen**

De locatie ligt in een rechthoekig kader met aan drie zijden bebouwing en aan één zijde het sportpark met parkeerplaats.

Binnen het kader Veldbloemstraat, Madeliefstraat en Dotterbloemstraat is woonbebouwing aanwezig aan de Veldbloemstraat overwegend in de vorm van grondgebonden bebouwing in een aantal rijen, bestaande uit twee verdiepingen en een kap.

#### **2.2.4 Horeca**

Op de hoek van de Veldbloemstraat bevindt zich een horecabedrijf (restaurant).

#### **2.2.5 Commerciële functies**

Aan de Madeliefstraat bevinden zich enkele panden met een commerciële functie (een muziekspeciaalzaak en een fitness-centrum).

#### **2.2.6 Groen**

De bouwlocatie kenmerkt zich door een groen karakter. Thans is deze in gebruik als grasveld als onderdeel van een aantrekkelijke groen wijkstructuur.

## **3 Beleid en regelgeving**

## **3.1 Rijksbeleid**

#### **Structuurvisie Infrastructuur en Ruimte 2040**

De Structuurvisie Infrastructuur en Ruimte 2040 (SVIR, 2012) geeft een totaalbeeld van het ruimtelijk- en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties. Het vervangt onder meer de Nota Ruimte, de Structuurvisie Randstad 2040 en de Nota Mobiliteit. Delen van de structuurvisie die de nationale ruimtelijke belangen borgen en die juridische doorwerking behoeven, zijn uitgewerkt in een algemene maatregel van bestuur, het Besluit algemene regels ruimtelijke ordening (Barro, zie §3.1.2).

In de structuurvisie zijn drie hoofddoelen geformuleerd om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland.
- Het verbeteren, in stand houden en ruimtelijk zeker stellen van de bereikbaarheid waarbij de gebruiker voorop staat.
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Daarnaast vindt het Rijk het belangrijk dat verstedelijking op duurzame wijze plaatsvindt. Daarom wordt gewerkt met de 'ladder voor duurzame verstedelijking' (zie §3.1.3).

Het Rijk wil de ruimtelijke ordening meer overlaten aan gemeenten en provincies, tenzij rijksdoelen en nationale belangen raken aan regionale opgaven. Er worden in de structuurvisie onderwerpen van nationaal belang benoemd, waarvoor het Rijk verantwoordelijk is en waarop het resultaten wil boeken. Betreffende opgaven worden per regio beschreven. Gemeente Haarlemmermeer valt binnen regio Noordwest-Nederland. Opgaven van nationaal belang in dit gebied zijn onder meer:

- Verbetering van de bereikbaarheid van de Metropoolregio Amsterdam (voornamelijk aan de noordkant van Amsterdam en op termijn de achterlandverbinding naar het oosten en het uitvoeren van het Programma Hoogfrequent Spoorvervoer);
- Het versterken van de mainport Schiphol en het bijbehorende netwerk van verbindingen door het opstellen van de Rijksstructuurvisie Mainport Amsterdam Schiphol Haarlemmermeer (SMASH);
- Het samenwerken met decentrale overheden in de generieke deelprogramma's Veiligheid, Zoetwater en Nieuwbouw en Herstructurering van het Deltaprogramma;
- Het voor de lange termijn behouden van een adequate zee toegang van de IJmond (Zeesluis IJmuiden);
- Het robuust en compleet maken van het hoofdenergienetwerk (380 kV) en buisleidingennetwerk;
- Het tot stand brengen en beschermen van de (herijkte) EHS, inclusief de Natura 2000 gebieden.

#### **Besluit algemene regels ruimtelijke ordening**

In het Besluit algemene regels ruimtelijke ordening (Barro), staat een aantal onderwerpen waarvoor het Rijk uit het oogpunt van de nationale belangen in de structuurvisie Infrastructuur en Ruimte regels stelt. Voor gemeente Haarlemmermeer is hierin van belang:

- Toekomstige uitbreiding van het hoofdwegennet en hoofdspoorwegennet;
- De ruimte reservering voor de parallelle kaagbaan;
- Zones onder hoogspanningsverbindingen worden gevrijwaard;
- Aan de provincies is opgedragen om herijkte EHS te beschermen;
- Primaire waterkeringen buiten het kustfundament krijgen ruimtelijke bescherming;
- Nationale landschappen zoals het erfgoed van de Stelling van Amsterdam, worden ruimtelijk beschermd;
- Kaders voor onder meer het bundelen van verstedelijking en voor de bufferzones.

#### **Besluit ruimtelijke ordening**

In het Besluit ruimtelijke ordening (Bro, 2017) is de ladder voor duurzame verstedelijking opgenomen. Met de ladder voor duurzame verstedelijking wordt een zorgvuldige afweging en transparante besluitvorming bij alle ruimtelijke en infrastructurele besluiten nagestreefd. De Ladder voor duurzame verstedelijking is geregeld in artikel 3.1.6 lid 2 en luidt: '*De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.*'

De begrippen "bestaand stedelijk gebied" en "nieuwe stedelijke ontwikkeling", zijn opgenomen in artikel 1.1.1 lid 1 aanhef en onder h en i Bro.

De 'behoefte' is de aantoonbare vraag naar de voorgenomen ontwikkeling (de komende tien jaar looptijd van een bestemmingsplan) verminderd met het aanbod in planologische besluiten, ook als het feitelijk nog niet is gerealiseerd (harde plancapaciteit). De Ladder bepaalt niet voor welke regio de behoefte in beeld moet worden gebracht. De aard en omvang van de stedelijke ontwikkeling bepaalt op welk niveau de afweging moet worden gemaakt. De afbakening van het onderzoeksgebied is dus afhankelijk van het beoogde programma in het bestemmingsplan.

De Ladder biedt de mogelijkheid om in geval van een globaal bestemmingsplan met uitwerkingplichten en/of wijzigingsbevoegdheden, in het moederplan te bepalen dat het Ladderonderzoek pas hoeft te worden verricht bij vaststelling van het uitwerkingsplan of het wijzigingsplan.

#### **Luchthavenindelingsbesluit Schiphol**

De ruimtelijke consequenties van het rijksbeleid voor Schiphol zijn geformuleerd in het Luchthavenindelingsbesluit (LIB). In dit besluit is een beperkingengebied opgenomen waarbinnen beperkingen worden gesteld ten aanzien van het gebruik en de bestemming van de grond voor zover deze noodzakelijk zijn met het oog op veiligheid en geluidsbelasting. In hoofdstuk 5.11 wordt verder ingegaan op de gevolgen van de aanwezigheid van Schiphol en de beperkingen van het LIB voor dit bestemmingsplan.

De gemeente zorgt ervoor dat nieuwe inwoners in een zo vroegtijdig mogelijk stadium deugdelijk en objectief geïnformeerd worden over geluidsbelasting en mogelijke hinder door vliegtuiggeluid (of –uitstoot en kerosinegeur) door de aanwezigheid van de luchthaven Schiphol.

De locatie ligt voor een deel binnen het beperkingengebied als bedoeld in bijlage 3 van het LIB.

*Afbeelding 3 Beperkingengebied bijlage 3 LIB, planlocatie met rode stip aangegeven*

De locatie ligt binnen bestaand stedelijk gebied. Op grond van artikel 2.2.1d van het LIB motiveren gemeenten in de toelichting op het bestemmingsplan de wijze waarop rekening is gehouden met de mogelijke gevolgen van een vliegtuigongeval met meerdere slachtoffers op de grond als gevolg van ruimtelijke ontwikkelingen. In paragraaf 5.11 is op dit risico nader ingegaan.

#### **Inpassingsplan Randstad 380 kV**

De globale ruimtelijke reservering voor de Randstad 380 kV-verbinding heeft plaatsgevonden met de vierde partiële herziening van het Tweede Structuurschema Elektriciteitsvoorziening (SEV II, 1994), de planologische kernbeslissing 'Randstad 380 kV-verbinding' (pkb). In de pkb is het zoekgebied voor het tracé van de Randstad 380 kV-verbindingen globaal omschreven en zijn de uitgangspunten vastgelegd voor de verdere besluitvorming. Het tracé is ongeveer 60 km lang en loopt van het transformatorstation in Beverwijk via het transformatorstation Vijfhuizen tot het transformatorstation in Bleiswijk (transformatorstation 'Zoetermeer'). Deze tracékeuze omvat de beslissing om een deel van de hoogspanningsverbinding ondergronds aan te leggen.

Voor dit plangebied heeft het Inpassingsplan geen consequenties.

#### **Nationaal waterplan 2016-2021**

Het Nationaal Waterplan (2015) geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen. Het Nationaal Waterplan gaat in op het robuust en toekomstgericht inrichten van het Nederlands watersysteem, gericht op een goede bescherming tegen overstromingen, het voorkomen van wateroverlast en droogte en het bereiken van een goede waterkwaliteit en een gezond ecosysteem als basis voor welzijn en welvaart. De volgende onderdelen komen in het plan naar voren:

- De Deltabeslissingen (waterveiligheid, zoetwatervoorziening en ruimtelijke adaptatie);
- De Beleidsnota Noordzee;
- De verankering van afspraken die betrekking hebben op water vanuit het Energieakkoord;
- De Natuurvisie;
- De Internationale Waterambitie;
- De geactualiseerde plannen en maatregelenprogramma's om te voldoen aan de Europese eisen voor waterkwaliteit, overstromingsrisico's en het mariene milieu.

Het plan omvat een integrale benadering, door natuur, scheepvaart, landbouw, energie, wonen, recreatie, cultureel erfgoed en economie (inclusief verdienvermogen) zo veel mogelijk in samenhang met de wateropgaven te ontwikkelen. De ambitie is dat overheden, bedrijven en burgers zich in 2021 meer bewust zijn van de kansen en bedreigingen van het water in hun omgeving.

In de voorliggende situatie wordt een woningbouwplan gerealiseerd dat in de plaats komt van een voormalige school. Er is in het desbetreffende gebied geen specifieke wateropgave vereist. In dit plan zal een nadere verantwoording worden opgenomen voor het aspect water.

#### **Beleidsnota mainport en metropool**

Het Rijk heeft in samenwerking met de zogenaamde regiopartijen en de partijen uit de luchtvaartsector een beleidsnota (2016) opgesteld voor de Schipholregio. Deze beleidsnota is een uitwerking van het programma SMASH (Structuurvisie Mainport Amsterdam Schiphol Haarlemmermeer) en is erop gericht de mainport Schiphol en haar regio te versterken en helderheid te bieden wat betreft de mogelijkheden voor de verdere ruimtelijke en infrastructurele ontwikkeling. De nota heeft de ambitie om de kracht en kwaliteiten van de regio verder uitbouwen, de economische ontwikkeling van de regio en Schiphol te stimuleren en kansen en potenties in de regio beter benutten. Daarnaast willen de partijen binnen de regio de verwachte woningbehoefte van 440.000 geschatte woningen accommoderen. De kracht en kwaliteit van de Schipholregio komt voort uit de compactheid ervan en haar diversiteit aan functies. De focus ligt hierbij op vier beleidsopgaven:

- 1. het versterken van de ruimtelijk-economische structuur;
- 2. het ruimte bieden voor verstedelijking, kwaliteit van leefomgeving en leefbaarheid;
- 3. het ruimte bieden voor verdere ontwikkeling van een veilige, concurrerende en duurzame luchtvaart in combinatie met een optimale netwerk- en mainportkwaliteit.
- 4. meer en betere samenwerking tussen Rijk, regio, marktpartijen en luchtvaartsector.

Het voorliggende plangebied voorziet in een binnenstedelijke woningbouwlocatie, waarmee invulling wordt gegeven aan het streven naar een verantwoordelijke en leefbare voorziening in de woningbehoefte.

## **3.2 Provinciaal en regionaal beleid**

#### **Omgevingsvisie Noord-Holland 2050**

De Omgevingsvisie Noord-Holland 2050 (2018) getiteld Balans tussen economische groei en leefbaarheid, is het integrale provinciale beleidsplan voor de gehele provincie Noord-Holland. In deze visie staat beschreven hoe de provincie de ambities wil realiseren voor de belangrijkste ontwikkelingen die op ons afkomen:

- Klimaatverandering
- Overgang naar duurzame energie
- Verdere verstedelijking
- Bereikbaarheid
- Gezonde leefomgeving
- Economische transitie
- Natuur en biodiversiteit

De hoofdambitie van de provincie is het vinden van een goede balans tussen economische groei en leefbaarheid. Zodanig dat bij veranderingen in het gebruik van de fysieke leefomgeving de doelen voor een gezonde en veilige leefomgeving overeind blijven. Met de sturingsfilosofie 'lokaal wat kan, regionaal wat moet' heeft de provincie de regionale ruimtelijke consequenties van deze ontwikkelingen grotendeels juridisch verankerd in de Provinciale Ruimtelijke Verordening (PRV). Inmiddels is de PRV in verschillende ronden gewijzigd en opnieuw vastgesteld (zie §3.2.2).

Op de locatie zijn de volgende aspecten van toepassing:

*3.2 Nieuwe ontwikkelingen natuurinclusief*: aandacht voor biodiversiteit en verbinding van natuurgebieden

*5.10 Landschap als onderdeel metropolitaan systeem*: bevordering diversiteit landschappen met hoge ecologische, recreatieve en cultuurhistorische waarden. Versterken van het landschappelijk raamwerk rond de stad

*7.14 Optimale energiemix:* benutten van alternatieve vormen van energie

*7.15 Vraag en aanbod gebundeld*: vraag en aanbod van hernieuwbare energie bundelen

*8.20 Robuust ecosysteem*: extra inzet op Kaderrichtlijn water en wederom diversiteit van gebeiden

De planlocatie kenmerkt zich door een aantrekkelijke groene uitstraling. De groene randen ter plaatse blijven behouden en worden versterkt. De functie van het groen is behalve recreatief ook een mogelijkheid voor biodiversiteit en biedt ook kansen voor een goede migratie van soorten. Bij de indeling van het plangebied is ervoor gekozen om openheid tussen de bebouwing te behouden.

*Afbeelding 4 Uitsnede Omgevingsvisie met daarop met rode lijnen de planlocatie*

#### **Omgevingsverordening Noord Holland 2020**

In de Omgevingsverordening Noord Holland 2020 vastgesteld op 22 oktober 2020 en in werking getreden op 17 november 2020 zijn regels samengevoegd op het gebied van natuur, milieu, mobiliteit, erfgoed, ruimte en water.

De provincie wil met de omgevingsverordening ontwikkelingen, zoals woningbouw en de energietransitie, mogelijk maken en zet in op het beschermen van mooie en bijzondere gebieden in Noord-Holland. We zoeken naar een evenwichtige balans tussen economische groei en leefbaarheid. De belangrijkste belangrijke ambities voor Noord-Holland, zoals omschreven in de Omgevingsvisie, zijn verankerd in de nieuwe Omgevingsverordening Noord-Holland.

Voor de doorwerking van het in de omgevingsvisie vastgelegde beleid naar gemeenten toe heeft de provincie de beschikking over de Omgevingsverordening.

In hoofdstuk 6 zijn Instructieregels opgenomen voor de gemeentelijke bestemmingsplannen. Voor dit plangebied is van belang dat nieuwe stedelijke ontwikkelingen alleen mogelijk zijn als die in overeenstemming zijn met regionale afspraken. Dit is geregeld in artikel 6.3 van de Omgevingsverordening De verplichte laddertoepassing is niet opgenomen in de Omgevingsverordening aangezien die al is geregeld in artikel 3.1.6 van het besluit ruimtelijke ordening. Verder is voor dit plangebied van belang de aandacht die wordt gevraagd voor klimaatadaptatie. Tenslotte wordt aandacht besteed aan het bouwen van woningen binnen de LIB 5 zone van Schiphol.

Hiervoor is al bij het onderdeel LIB verwezen naar de ligging van de 20 Ke-contour. Het betreft hier binnenstedelijk gebied. Artikel 6.24 van de Verordening bepaalt dat voor zover een bestemmingsplan nieuwe woningen toestaat op de gronden binnen de 20 Ke-contour (LIB 5-zone) , in de toelichting van dat plan rekenschap wordt gegeven van het feit dat op de betreffende locatie sprake is van geluid vanwege het luchtverkeer en worden de redenen vermeld die er toe hebben geleid om op de betreffende locatie nieuwe woningen te bestemmen.

De planlocatie is gelegen in bestaand stedelijk gebied. In de Omgevingsverordening is een definitie hiervan opgenomen die verwijst naar de definitie in het Besluit ruimtelijke ordening. Er heeft in de Omgevingsverordening bewust geen kaartaanwijzing plaatsgevonden. Nu de locatie binnen een bestaande woonwijk is gelegen, is er geen twijfel dat het hier gaat om bestaand stedelijk gebied.

#### **3.2.3 Overige beleidsnota's**

#### *Provinciale Woonvisie 2010-2020*

Voldoende woningen in 2020, afgestemd op de behoeften van de inwoners van Noord-Holland. Dat is de doelstelling van de provinciale woonvisie (2010). Er is gebrek aan betaalbare huur- en koopwoningen voor starters, jongeren, senioren en zorgvragers. De woonconsument van vandaag neemt geen genoegen meer met zomaar een woning. Doel van de visie is om te komen tot een betere afstemming tussen vraag en aanbod. Samen met de regio's zijn vier Regionale afstemmingsprogramma's (RAP's) ontwikkeld met duidelijke afspraken over de regionale woningbouwprogramma's.

#### *Samenwerkingsagenda wonen 2016-2020*

De portefeuillehouders Wonen van de 15 gemeenten die tot en met 2016 de Stadsregio Amsterdam vormden, hebben opdracht gekregen een regionale woonvisie op te stellen. Daarbij zijn 10 opgaven voor regionale samenwerking geformuleerd:

- Bevorderen van de woningbouwproductie om tegemoet te komen aan de snelgroeiende Woningbehoefte en om de prijzen niet te snel te laten stijgen. Doel is om 20.000 woningen naar voren te halen in de periode 2016-2020.
- Zo veel mogelijk locaties versnellen, naar voren halen en te zorgen voor meer harde plancapaciteit.
- Aanvullend op de huidige locaties nieuwe plekken voor woningbouw zoeken, vooral in binnenstedelijk gebied. Transformatie en benutten van leegstand spelen hierin een belangrijke rol.
- Bevorderen van het aanbod middensegment huur. Er is behoefte aan minimaal 5.000 woningen in het middensegment huur tot prijsgrens €900.
- Werken aan een gezonde woningmarkt. Doel is een 'complete metropool', met aanbod in de verschillende woonmilieus, prijssegmenten en type woningen.
- Op basis van inzicht in de positie van de verschillende doelgroepen te sturen op de ontwikkelingen in het aanbod en de voorraad van 'betaalbare' woningen. Een belangrijk toetspunt hierbij is de spreiding van de sociale voorraad en de beschikbaarheid over de regio, naar deelregio.
- De sociale voorraad beter te benutten door doorstroming te stimuleren en te zorgen voor meer flexibiliteit.
- Investeringen in duurzaamheid bevorderen.
- Zorgen voor een toegankelijke, rechtvaardige en transparante verdeling van sociale huurwoningen. Streven is woningzoekenden één etalage voor sociale huurwoningen te bieden.
- Samen met de corporaties en marktpartijen te werken aan oplossingen om de grote Huisvestingsopgave van vergunninghouders te realiseren. Dit moet niet leiden tot verdringing van 'reguliere' woningzoekenden.

Om aan deze doelen te werken voeren de samenwerkende gemeenten de volgende activiteiten uit:

- Het in beeld brengen van de vraag door woningmarktonderzoek, ook in kwalitatieve zin.
- Het in beeld brengen van het aanbod. Met de jaarlijkse Monitor Plancapaciteit die de Stadsregio en Provincie Noord-Holland samen laten uitvoeren, wordt de geplande woningbouwlocaties en de voorgenomen programmering bijgehouden. Ook participeert de Stadsregio in de Monitor Woningproductie, die de nieuwbouwproductie voor de MRA en de gehele Noordvleugel monitort.
- Het agenderen van de versnellingsopgave. Zo effectief mogelijk gebruik van binnenstedelijke locaties, in het bijzonder transformatielocaties, heeft nadrukkelijk de aandacht de komende jaren.
- Het inzetten van marketing en communicatie over wonen en nieuwbouw.
- Het stimuleren van de realisatie van middeldure huur.
- Het opstellen van een Regionaal Actieprogramma Wonen (RAP) 2016-2020 in opdracht van de provincie Noord-Holland. Met deze regionale samenwerkingsagenda legt de Stadsregio de basis voor het RAP. Vanuit een gezamenlijke strategie wordt gestreefd naar creëren van een woningaanbod dat past bij de kwaliteiten van regio en gemeenten en aansluit op de vraag.
- Het organiseren van de regionale afstemming over nut en noodzaak van woningbouwplannen in het kader van de ladder voor duurzame verstedelijking en gemeenten hierin ondersteunen ten behoeve van woningbouw buiten bestaand stedelijk gebied om aan de vereisten te voldoen vanuit de ladder voor duurzame verstedelijking.

#### *Regionaal Actieprogramma Wonen 2016-2020*

Eind 2016 heeft de voormalige Stadsregio Amsterdam het Regionaal Actieprogramma Stadsregio Amsterdam 2016-2020 (RAP, 2016) aangeboden aan de provincie Noord-Holland. Dit actieprogramma was geënt op het samenwerkingsprogramma van de gemeenten (Samenwerkingsagenda Regionale Woningmarkt 2016-2020) en gericht op nieuwbouw, betaalbare voorraad en woonruimteverdeling. In overeenstemming met de samenhang op de woningmarkt in deze regio is de volgende indeling in marktregio's gemaakt:

- Plannen voor de deelregio Zaanstreek-Waterland worden getoetst aan de behoefte in de marktregio Zaanstreek-Waterland inclusief Amsterdam.
- Voor plannen in Amstelland-Meerlanden is de marktregio het gebied Amstelland-Meerlanden inclusief Amsterdam.

- Voor plannen in Amsterdam is de gehele stadsregio te beschouwen als marktregio.
In het RAP hebben de gemeenten hun gezamenlijke inzet beschreven voor de versnelling van de woningbouw en is een kwantitatieve en kwalitatieve prognose van de woningbehoefte opgenomen per marktgebied in drie scenario's. Dit ten behoeve van de beschrijving van de behoefte aan binnenstedelijke woningbouw. Ten behoeve van buitenstedelijke plannen is een handleiding ontwikkeld met daarin nadere analyses en bouwstenen, waarin is aangegeven in welke milieus en marktsegmenten de behoefte niet volledig binnenstedelijk kan worden opgevangen en hoe daarvoor een goede onderbouwing kan worden gemaakt. De Provincie Noord-Holland heeft hierover aangegeven explicieter in beeld te willen hebben wat de buitenstedelijke plannen voor de komende periode zijn en nogmaals goed te kijken wat de binnenstedelijke potentie is voor woningbouw. De gevraagde aanvullingen zowel ten aanzien van het regionale woningbouwprogramma als beleidsmatige onderwerpen op het gebied van wonen, zijn in de vorm van een oplegger bij de RAP 2016-2020 gevoegd.

#### *Beleidsregel wonen en vliegen*

De beleidsregel wonen en vliegen 20 Ke-contour Schiphol (2017) stelt dat de toelichting van een bestemmingsplan dat woningbouw binnen een 20 Ke-contour mogelijk maakt, de volgende onderdelen bevat:

- Een weergave en beschrijving van de exacte ligging van de woningbouwlocatie in het beperkingen gebied;
- Een beschrijving van de huidige geluidssituatie op die woningbouwlocatie;
- Een beschrijving van de verwachte toekomstige ontwikkelingen die kunnen zorgen voor een verandering van de huidige geluidssituatie op de woningbouwlocatie;
- Een beschrijving van de wijze waarop in het plan rekening is gehouden met de belangen die met de beoogde woningbouw zijn gemoeid, waaronder de actuele behoefte waarin de woningbouw voorziet;
- Een slotconclusie over de bevindingen naar aanleiding van de onderwerpen bedoeld in de voorgaande punten.

In aanvulling op het eerste lid, kan bij de te maken afweging de gecumuleerde geluidsbelasting van vliegtuiglawaai worden betrokken.

In aanvulling op de in het eerste en tweede lid genoemde beschrijvingen, wordt als uitgangspunt gehanteerd dat in het geval maatregelen worden getroffen om geluidsbelasting dan wel geluidhinder te verminderen, de toelichting een beschrijving van die maatregelen en de afweging die daaraan ten grondslag ligt, bevat.

## **3.3 Gemeentelijk beleid**

#### **Structuurvisie Haarlemmermeer 2030 (2012)**

In de Structuurvisie Haarlemmermeer 2030 (vastgesteld in oktober 2012) worden de toekomstige ontwikkelingen van de gemeente beschreven. De Structuurvisie gaat over belangrijke structurerende zaken met ontwerpprincipes voor duurzaamheid, een duurzaam en klimaatbestendig watersysteem, energie, netwerk- en ketenmobiliteit, de synergie met Schiphol, ruimte voor attracties, en de cultuurhistorie en diversiteit als drager van de ontwikkelingen. In de toekomst wil Haarlemmermeer de bestaande diversiteit aan woon- en werkmilieus - haar zogeheten atypische stedelijkheid - versterken. Haarlemmermeer wil een gemeente zijn die verbonden is en verbindt, een samenleving met samenhang. Dat betekent ook dat er samenhang moet zijn tussen alle ontwikkelingen die plaats vinden, zowel de ruimtelijke als de sociale ontwikkelingen. Haarlemmermeer positioneert zich ook in de toekomst als een attractieve ontmoetings- en vestigingsplaats. Duurzaamheid en oog voor bestaande structuren zijn leidend bij de toekomstige ruimtelijke, economische en sociale ontwikkelingen. De ambities voor Haarlemmermeer in 2030 zijn als volgt benoemd:

- sterk gevarieerd en de atypische stedelijkheid benuttend;
- duurzaam en klimaatbestendig;
- fysiek en sociaal verbonden met elkaar en met de omgeving;
- blijvend gepositioneerd als aantrekkelijke ontmoetingsplaats.

De structuurvisie beschrijft daarnaast de grondslagen en ontwerpprincipes die als uitgangspunt worden gehanteerd bij de verdere ontwikkeling van Haarlemmermeer. Deze zijn samengevat in zes kernpunten:

- 1. Een duurzaam en klimaatbestendig watersysteem.
- 2. Energie als speerpunt.
- 3. Netwerk (keten)mobiliteit: de knopen benut.
- 4. Synergie met Schiphol.
- 5. Ontmoeten en verbinden: ruimte voor attracties.
- 6. Cultuurhistorie en diversiteit als drager.

Op de kaart bij de Structuurvisie is de planlocatie aangegeven met de functie "wonen"

*Afbeelding 5 Uitsnede van kaart gemeentelijke Structuurvisie. Planlocatie met rood aangegeven en d.m.v. pijl*

#### **Overige beleidsnota's**

#### *Kaders klimaatbeleid 2008-2020*

In deze nota zijn de kaders voor toekomstig klimaatbeleid vastgelegd. Algemene doelstelling van het klimaatbeleid is

(1) een reductie van de CO2-uitstoot in 2020 van 30 procent ten opzichte van 1990 en

(2) de realisatie van 20 procent duurzame energie in 2020. Bij de ontwikkeling en uitvoering van het klimaatbeleid/ energiebeleid wordt de trias energetica aangehouden als leidend principe:

- 1. Beperking van de energievraag;
- 2. Opwekking noodzakelijke energie door gebruikmaking van duurzame energiebronnen;

3. Indien nodig dient de opwekking van de resterende noodzakelijke energie door middel van gebruikmaking van fossiele brandstoffen, zo efficiënt en zo schoon mogelijk te geschieden.

Het klimaatbeleid is uitgewerkt in tien thema's. Per thema is aangegeven wat de beoogde CO2 reductie of beoogde realisatie van duurzame energie binnen dat thema is. De thema's zijn:

- Gemeentelijke gebouwen, bestaand en nieuwbouw;
- Bestaande woningen;
- Nieuwbouw woningen;
- Bestaande bedrijven;
- Agrarische bedrijven/ Glastuinbouw;
- Nieuwe bedrijven;
- Verkeer en vervoer;
- Windenergie;
- Overige duurzame energie;
- Interne milieuzorg.

Daarnaast zijn twee randvoorwaarden benoemd voor het realiseren van de doelstellingen binnen de thema's. Zo zal de cultuur en de kennis binnen de gemeentelijke organisatie moeten zorgdragen voor voldoende draagvlak. Verder zal het Natuur- en milieucentrum Haarlemmermeer als expertisecentrum fungeren en bijdragen aan klimaatbewustwording en actiebereidheid tot energiezuinig en op duurzaamheid gericht gedrag bij zowel burgers als bedrijven. De uitwerking van thema's en randvoorwaarden zal resulteren in een nog te schrijven gemeentelijk plan van aanpak.

#### *Programma "Duurzaam 2015-2018, Haarlemmermeer naar een circulaire samenleving" Besl.nr. 2015.0008286*

uitgewerkt in:

- Uitvoeringsprogramma 2016-2017
- Samenwerkingsagenda Energie 2016-2018
- Huishoudelijk Grondstoffenplan Haarlemmermeer 2016-2021
- Strategische Samenwerkingsagenda Haarlemmermeer Rijnland 2015-2030
- Monitor Duurzaamheid 2015

De economie is nu nog in hoge mate gebaseerd op een lineaire productie- en consumptiewijze. We kopen, gebruiken en gooien weer weg. Deze manier van handelen is schadelijk voor onze planeet, vooral bij een groeiende wereldbevolking die een aandeel wil hebben in welvaart en welzijn. Gevolgen zijn uitputting van grondstoffen, grootschalige milieuvervuiling, verschraling van biodiversiteit en klimaatverandering. Hierdoor worden de fundamenten van onze welvaart en ons welzijn bedreigd.

De gemeente wil het bewustzijn hiervan vergroten. En het potentieel van de omgeving benutten voor (economische) groei met behoud van natuurlijke hulpbronnen voor de toekomstige generaties. Een gezonde samenleving is een samenleving die deze bronnen niet uitput maar opnieuw gebruikt. Daarom is het belangrijk circulair te gaan denken en bestaande (ontwerp)principes te durven loslaten.

In een circulaire samenleving wordt waarde vernietiging niet geaccepteerd. Centraal staan het zo krachtig mogelijk maken van de economie én het goed doen voor de aarde en mensen. Circulaire economie richt zich ook op nieuwe verdienmodellen en waardecreatie. Nieuwe ketens en samenwerkingsverbanden, zoals productservicesystemen (van bezit naar gebruik), bieden innovaties, werkgelegenheid en nieuwe kansen voor ondernemers.

Met het programma Haarlemmermeer Duurzaam 2015-2018 zet de gemeente de lijn van het programma Ruimte voor Duurzaamheid (kenmerk 2010.0055103) voort. Men werkt samen met lokale, regionale en (inter)nationale partners om de weg naar een circulaire samenleving te realiseren.

Op basis van de uitkomsten en de ervaringen uit het programma Ruimte voor Duurzaamheid weet de gemeente welke activiteiten en projecten men kan voortzetten, waar deze moeten worden uitgebouwd of versterkt en waar meer focus nodig is. Zo heeft de gemeente ervaren dat de kracht van onderaf zeer belangrijk Is. Juist het lokale karakter is belangrijk voor dit Programma Duurzaamheid. Door op andere manieren inwoners, ondernemers en organisaties te stimuleren en te betrekken, verwachten de gemeente meer effect te bereiken.

De gemeente brengt focus aan op inspanningen die voor en vooral met inwoners, ondernemers, en organisaties tot stand komen. Hiervoor vier domeinen onderscheiden: wonen, werken, leren en leven. Binnen deze domeinen wordt gewerkt aan de gemeentelijke ambities voor de thema's water, energie en grondstoffen.

#### *Kadernota Veiligheid, Toezicht en Handhaving Haarlemmermeer 2015-2018 Besl.nr. 2014.0027001*

- Uitvoeringsprogramma veiligheid, vergunningen, toezicht en handhaving 2017
- beleidsregels afwijking bestemmingsplannen 2015, 1e wijziging
- Beleidsregels bestuurlijke sancties gemeente Haarlemmermeer 2016

Deze kadernota geeft de lijnen aan waarbinnen de veiligheid binnen Haarlemmermeer verder vorm wordt gegeven. De visie in deze kadernota geeft aan hoe de gemeente met de gemeentelijke partners het gemeentelijk veiligheidsbeleid vorm willen geven de komende jaren. In de kadernota worden een aantal prioriteiten benoemd waar de gemeente de komende jaren extra op wil investeren en waar doelstellingen aan zijn gekoppeld. De kadernota is daarmee een strategisch document en wordt door de raad vastgesteld. Het college stelt jaarlijks een uitvoeringsprogramma veiligheid, toezicht en handhaving vast met daarin de stand van zaken van de uitvoering van de prioriteiten en een overzicht van wat het komend jaar concreet wordt gedaan op het gebied van veiligheid (prioriteiten en activiteiten).

Op basis van het profiel van onze gemeente hanteert de gemeente de volgende visie in het veiligheidsbeleid:

- *1 Integraal samen werken*
- *2 Burgerparticipatie*
- 3 *Eigen verantwoordelijkheid en zelfredzaamheid*
- 4 *Integrale ketenaanpak*
- 5 *Dorps- en wijkgerichte aanpak*

#### *Mobiliteitsvisie Haarlemmermeer (2018) 2018.0065348*

Het aantal inwoners en ondernemers groeit zowel in Haarlemmermeer als in de regio. De druk op de verkeers- en vervoersnetwerken zal daardoor toenemen. Daarnaast zet de groei van de verkeersstromen van en naar de luchthaven de bereikbaarheid van de Multimodale Knoop Schiphol onder druk.

Uitganspunt voor de Mobiliteitsvisie Haarlemmermeer 2018 is dat de reiziger zelf het beste bepalen met welke vervoersmiddel hij zijn reis kan maken. De visie zal worden gevolgd door een nieuwe meerjarige investeringsagenda waarbij overgebleven Deltaplanprojecten (uit het voorgaande verkeersbeleid) en middelen worden meegenomen en heroverwogen. Ook worden investeringen beter afgestemd met beheer- en onderhoudsplannen en zullen bereikbaarheidseffecten gemonitord blijven worden.

In de Mobiliteitsvisie zijn de volgende ambities opgenomen:

a. Vrijheid van bewegen en vrijheid om een vervoermiddel te kiezen;

b. Ruimte voor innovatie voor het 'nieuwe bewegen';

c. Een efficiënt en flexibel mobiliteitssysteem: klaar voor de toekomst; door een slimme fasering, wat nodig is wordt aangelegd, ruimte voor toekomstige uitbreiding wordt gereserveerd. Uitgangspunt is 'eerst bewegen, dan bouwen';

- d. Bestaande knelpunten in het netwerk oplossen;
- e. Mobiliteit met oog voor de leefomgeving; overlast zoveel mogelijk beperken.

f. Veilig bewegen;

- g. Evenwichtige ontwikkeling op de juiste plek, met de juiste functies;
- h. Mobiliteit in en door Haarlemmermeer: gedeeld belang van gemeente, regio, rijk en bedrijfsleven;
- i. Faciliteren van schone en stille mobiliteit;

j. Monitoring en indicatoren.

De mobiliteitsvisie benoemt vervolgens een aantal thema's waarvoor doelstellingen zijn benoemd. De thema's zijn:

- 1 Netwerken verknopen
- 2 Auto
- 3 Goederenvervoer
- 4 Openbaar vervoer
- 5 Fiets
- 6 Voetgangers
- 7 Verkeersveiligheid
- 8 Parkeren

#### 8. Strategisch parkeerbeleid

De nota Strategisch autoparkeerbeleid Haarlemmermeer (2017) maakt integraal onderdeel uit van de Mobiliteitsvisie Haarlemmermeer. Met het Strategisch autoparkeerbeleid Haarlemmermeer wil de gemeente bereiken dat voorzien wordt in de parkeerbehoefte en dat overlast door onbedoeld gebruik van parkeergelegenheden wordt voorkomen. Om voldoende parkeergelegenheid voor doelgroepen te faciliteren, werkt de gemeente met parkeernormen, als onderdeel van het autoparkeerbeleid. Het autoparkeerbeleid heeft als doel de parkeercapaciteit optimaal te verdelen; "de juiste parkeerder op de juiste plaats".

#### *Welstandsnota Haarlemmermeer 2013*

In de welstandsnota van de gemeente Haarlemmermeer is de visie van de gemeente op de ruimtelijke kwaliteit opgenomen. De welstandsnota baseert zich op het ruimtelijk raamwerk van de Haarlemmermeer. De welstandsnota werkt aanvullend op het bestemmingsplan, waarmee de gemeente op een hoger detailniveau redelijke eisen van welstand kan stellen aan het uiterlijk van bouwwerken. Het gaat hierbij om eisen op het gebied van materiaalgebruik, kleurgebruik, vormgeving en ontwerpdetails.

Binnen de gemeente zijn verschillende welstandsregimes bepaald. Toetsing van het bouwplan aan de uitgangspunten zoals opgenomen in de Welstandsnota vindt plaats in het kader van de omgevingsvergunning.

## **4 Nieuwe situatie**

## **4.1 Visie op het plangebied**

Op onderstaande afbeelding is de planlocatie afgebeeld. Binnen het rode kader was de schoollocatie gelegen. De contouren van de voormalige bebouwing zijn nog goed te zien. De locatie is centraal in de wijk gelegen en kenmerkt zich door de groene randen. Het is de bedoeling om op deze locatie 43 sociale huurwoningen te bouwen in de vorm van appartementen. De appartementen worden circa 50 m2 en gaan alle bestaan uit twee kamer. Er is veel behoefte in de gemeente Haarlemmermeer aan appartementen met een betaalbare huurprijs.

Het is erg belangrijk om de nieuwbouw goed te laten aansluiten op de omgeving. Om die reden is ervoor gekozen het aantal lagen te beperken, de groene randen in stand te laten of te versterken, de woningen niet al te massief te laten ogen en het parkeren op het terrein zelf te organiseren.

*Afbeelding 6 Plangebied (bij bandering) op de luchtfoto (de voormalige schoollocatie)*

#### **Duurzaamheid**

Op de locatie wordt voorzien in een duurzaam plan. De woningen worden gasloos uitgevoerd, voorzien van een warmtepomp en er zullen zonnepanelen worden toegepast. De gevels zullen worden gemetseld en er wordt duurzaam hout toegepast als gevelbekleding op de hoek van het gebouw

## **4.2 Ruimtelijke structuur**

Het plan kenmerkt zich door een aantrekkelijke groene structuur. Deze structuur wordt opgepakt aan alle zijden van het gebouw.

*Afbeelding 7 Ruimtelijke structuur(bij bandering) in de nieuwe situatie*

De bestaande groenstructuur aan de Madeliefstraat (1) blijft in stand. Deze brede groenstrook zorgt zo voor een mooie groene zone tussen de aldaar aanwezige bebouwing en de nieuwbouw. Aan de Veldbloemstraat (2) wordt er gezorgd dat de bebouwing niet doorloopt tot aan de weg maar dat op het voormalige terrein van de school een groenstrook wordt aangelegd. Aan de Dotterbloemstraat wordt ook een groenstrook voorzien (3) en tenslotte wordt tussen de achterzijde van de woningen aan de Veldbloemstraat en de nieuwbouw een groenstrook aangelegd (4). Zo wordt de bebouwing rondom in het groen gezet.

*Afbeelding 8 Structuur en positionering van bouwbokken (bij benadering)*

De bebouwing zal bestaan uit twee bouwblokken van respectievelijk 2 en 3 lagen hoog. Om de bebouwing niet al te gesloten te laten zijn, zal tussen de blokken een open hoek komen die als entree wordt gebruikt.

*Afbeelding 9 Impressie bouwblokken*

*Afbeelding 10 Parkeren*

Op bovenstaande afbeelding is een impressie opgenomen van de plannen, waarop het gebouw in respectievelijk 3 lagen aan de Madeliefstraat en 2 lagen aan de Veldbloemstraat is aangegeven.

Het parkeren zal plaatsvinden aan de binnenzijde van de bouwvlakken. De rijrichting is één richting. Er komt een inrit vanaf de Veldbloemstraat en een uitrit op de Dotterbloemstraat. Het resultaat zal een bebouwingsopzet zijn die zich goed voegt in de bestaande wijk met respect voor de belangen van omwonenden en de omgevingswaarden.

## **4.3 Functionele structuur**

De bebouwing zal slechts één functie krijgen namelijk Wonen. Het omliggende terrein wordt gebruikt als entreezone, parkeerruimte en als groenzone.

## **5 Onderzoek en beperkingen**

## **5.1 Water**

#### **5.1.1 Wet- en regelgeving**

#### *Europese Kaderrichtlijn Water*

De kaderrichtlijn Water richt zich op de bescherming van water in alle wateren. Hiermee wordt beoogd vervuiling te voorkomen en te beperken, duurzaam gebruik van water te bevorderen, het aquatische milieu te beschermen en te verbeteren en de effecten van overstromingen en droogte in te perken. De algemene doelstelling is om een goede milieutoestand te bereiken voor alle wateren.

#### *Waterwet*

De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Ook is via de Invoeringswet Waterwet de saneringsregeling voor waterbodems van de Wet bodembescherming overgebracht naar de Waterwet. Naast de Waterwet blijft de Waterschapswet als organieke wet voor de waterschappen bestaan. Met de Waterwet zijn Rijk, waterschappen, gemeenten en provincies beter uitgerust om wateroverlast, waterschaarste en waterverontreiniging tegen te gaan. Ook voorziet de wet in het toekennen van functies voor het gebruik van water zoals scheepvaart, drinkwatervoorziening, landbouw, industrie en recreatie. Afhankelijk van de functie worden eisen gesteld aan de kwaliteit en de inrichting van het watersysteem.

#### *Waterbeheerplan 5 2016-2021*

In het "Waterbeheerplan 5 2016 – 2021" staat samen werken aan water centraal. Zodat nu en in de toekomst in dit deel van Nederland waar onder zeeniveau gewoond, gewerkt en gerecreëerd kan worden. Het waterschap Rijnland wil samen met zijn omgeving werken aan duurzaam en efficiënt waterbeheer tegen zo laag mogelijke maatschappelijke kosten. Die toekomst wordt mede bepaald

door trends in klimaat en maatschappij en de noodzaak om op duurzame wijze met onze omgeving om te gaan. De verwachte toename van neerslag en droogte, bodemdaling, verzilting zeespiegelrijzing en de verdergaande verstedelijking, leggen een steeds grotere druk op het watersysteem. De hoofdambitie is schoon water en droge voeten. Dit wordt bereikt door:

- Beschermen tegen overstromingen vanuit zee, de rivieren en het regionale watersysteem door een aanpak in drie lagen (meerlaagsveiligheid): preventie, adviseren over het beperken van de gevolgen van overstromingen (gevolgbeperking), en voorbereiden op een calamiteit.
- Zorgen voor schoon en gezond water dat past bij de verschillende functies in een gebied.
- Optimaliseren van de verwerking van het afvalwater en hergebruiken van de grondstoffen uit afvalwater.
- Zorgen voor voldoende water: niet te veel en niet te weinig, passend bij het gebruik.

#### *Riolering en afkoppelen*

Voor zover het bestemmingsplan nieuwe ontwikkelingen mogelijk maakt, is het van belang dat er met Rijnland afstemming plaatsvindt over het omgaan met afvalwater en hemelwater. Overeenkomstig het rijksbeleid gaat Rijnland uit van een voorkeursvolgorde voor de omgang met deze waterstromen. Deze houdt in dat allereerst geprobeerd moet worden het ontstaan van (verontreinigd) afvalwater te voorkomen, bijvoorbeeld door het toepassen van niet uitlogende bouwmaterialen en het vermijden van vervuilende activiteiten op straat zoals auto's wassen en chemische onkruidbestrijding. Vervolgens is het streven vuil water te scheiden van schoon water, bijvoorbeeld door het afkoppelen van hemelwaterafvoeren van gemengde rioolstelsels. De laatste stap in de voorkeursvolgorde is het zuiveren van het afvalwater. De doelmatigheid daarvan wordt vergroot door het scheiden van de schone en de vuile stromen. De gemeente kan gebruik maken van deze voorkeursvolgorde bij de totstandkoming van het gemeentelijk rioleringsplan (GRP), waarin de uiteindelijke afweging wordt gemaakt en waarbij doelmatigheid van de oplossing centraal staat.

#### *Keur Rijnland 2020*

De Keur is een verordening van de waterbeheerder met wettelijke regels voor waterkeringen, watergangen en andere waterstaatwerken (o.a. bruggen, duikers, stuwen, sluizen en gemalen) en voor kwelgevoelige gebieden. Maar ook voor onttrekken en lozen van grondwater en het aanbrengen van verhard oppervlak.

Het uitgangspunt van deze Keur is 'ja, tenzij': in beginsel zijn handelingen en/of werken in het watersysteem toegestaan, tenzij expliciet in deze Keur anders is bepaald. De Keur vermeldt expliciet welke handelingen vergunningplichtig zijn en welke aan algemene regels of aan de zorgplicht moeten voldoen. Wie bijvoorbeeld op een waterkering wil bouwen, moet een watervergunning aanvragen bij Rijnland (én een omgevingsvergunning bij de gemeente). In de Uitvoeringsregels die bij de Keur horen, is dit nader uitgewerkt.

*Afbeelding 11 Waterlopen in omgeving plangebied*

#### *Waterplan Haarlemmermeer 2015-2030*

De Strategische Samenwerkingsagenda Haarlemmermeer-Rijnland (verder Waterplan) is een samenwerkingsdocument tussen de gemeente en het hoogheemraadschap. Het geeft de situatie en problemen weer van het hele watersysteem (oppervlaktewater, hemelwater, grondwater en afvalwater) in Haarlemmermeer. Het stelt doelen met betrekking tot de riolering, het oplossen van infrastructurele knelpunten en nemen van maatregelen. Het Waterplan heeft onder andere als ambitie:

- het scheiden van vuil afvalwater en schoon regenwater;
- het tijdelijk bergen van water om extreme neerslag op te vangen;
- afvalwater als bron te gebruiken waaruit afvalstoffen en energie gewonnen kunnen worden. Haarlemmermeer past bijvoorbeeld innovatieve ontwikkelingen toe bij het inzamelen van afvalwater zoals riothermie, het winnen van warmte uit afvalwater.

In het Waterplan worden ook grondwatermaatregelen beschreven, omdat deze een belangrijke link hebben met de rest van het watersysteem, zoals oppervlaktewater en de ruimtelijke inrichting. Daarnaast is er in het verleden onvoldoende aandacht besteed aan grondwater, waardoor een inhaalslag nodig is om aan de zorgplicht te voldoen.

De maatregelen die genomen moeten worden om de doelstellingen voor het watersysteem te bereiken zijn verzameld in het uitvoeringsprogramma van het Waterplan. De financiering van deze maatregelen komt uit verschillende bronnen, waaronder het Gemeentelijk Rioleringsplan (GRP).

#### *Gemeentelijk Rioleringsplan 2015-2019*

De gemeente is op grond van de Wet milieubeheer verplicht periodiek een Gemeentelijk Rioleringsplan (GRP) vast te stellen om invulling te geven aan haar zorgplichten voor afvalwater, hemelwater en grondwater. Het GRP bevat rioleringsbeleid en een overzicht van alle aanwezige rioleringsvoorzieningen, inclusief de actuele toestand ervan en de te verwachten vervangingsperioden. Ook geeft het plan inzicht in de wijze waarop de riolering wordt beheerd, welke effecten er zijn voor het milieu en hoe het beheer wordt gefinancierd.

De gedachten vanuit de Structuurvisie Haarlemmermeer 2030, Proeftuin klimaatbestendige stad en het integraal Waterplan Haarlemmermeer 2015-2030 zijn ook van toepassing op het gemeentelijke riolerings- en grondwaterbeleid. De rode draad in het beleid is dat de gemeente streeft naar een duurzaam en klimaatbestendig watersysteem.

Het GRP geeft basis voor de planning van nieuwe aanleg, plannen om vuiluitworp te reduceren en plannen voor beheer en onderhoud voor de komende vijfjaar, met een doorkijk naar de verdere toekomst. Bij nieuwbouw en verbouw is het gescheiden aanbieden van het afvalwater en het hemelwater het uitgangspunt. Voor nieuwbouwwijken en grotere reconstructiegebieden wordt uitgegaan van een zwaardere ontwerpnorm voor het rioolstelsel, waardoor zwaardere regenbuien minder snel overlast veroorzaken. Om overlast door grondwater te voorkomen voorziet het GRP in de aanleg van drainage in vijf wijken: Rijsenhout-Zuid, Pax, Graan voor Visch (Hoofddorp), Linquenda, Welgelegen (Nieuw-Vennep), en het uitvoeren van grondwatermaatregelen in Zwanenburg.

Vanuit het Bestuursakkoord Water heeft de gemeente verdere invulling gegeven aan een verbetering van de samenwerking met omliggende gemeenten en met het Hoogheemraadschap van Rijnland.

#### **5.1.2 Onderzoek**

Er is geen oppervlaktewater in het plangebied aanwezig. Ten westen en ten zuiden van de locatie zijn wel belangrijke watergangen gelegen. Ten westen de Hoofdvaart en ten zuiden de Leimuidertocht. Beide watergangen en ook de bijbehorende kernzones liggen buiten het plangebied.

De oppervlakteverharding zal als gevolg van het bouwplan wijzigen. Middels waterbalans is een berekening gemaakt tussen de huidige en de toekomstige situatie in het plangebied om zo de hoeveelheid van watercompensatie vast te stellen.

De in het plangebied aanwezige school is in 2015 gesloopt. Vanaf 2015 tot heden is het terrein braakliggend en ingezaaid met gras. Het nieuwe plan betreft de bouw van 43 woningen met een toegangsweg, parkeerplaatsen en groenvoorzieningen op het perceel Veldbloemstraat. In het plangebied neemt de totale hoeveelheid aan verharding met 3.300 m2 toe. In beleidsregels van het hoogheemraadschap van Rijnland is sprake van 15% compensatieregeling bij verhardingstoename van 500 m2 of meer. Dit betekent dat er 495 m2 gecompenseerd zou moeten worden. Hierbij is het uitgangspunt dat de compensatie binnen het plangebied plaatsvindt. Indien het niet mogelijk is, is het toegestaan watercompensatie binnen hetzelfde peilgebied te realiseren.

Het plangebied ligt midden in kern Nieuw-Vennep, daarom is het ook niet goed mogelijk om op korte afstand binnen het peilgebied extra open water te realiseren. Daarom wordt gebruik gemaakt van de beleidsregel van het hoogheemraadschap waarin toegestaan is om alternatieve wijzen van watercompensatie toe te passen. Deze beleidsregel van toepassing op kleine herstructureringsprojecten in dorpen en steden. Onder de nieuw aan te leggen straat in het plangebied wordt waterberging aangelegd door middel van steenwol platen. Vervolgens wordt een vertraagde afvoer van deze waterberging gerealiseerd op het aanwezige riool. De omvang van de waterberging en de snelheid van de afvoer van het water worden gedimensioneerd op de eisen van het hoogheemraadschap. Bij de aanleg van een gescheiden rioolstelsel in het plangebied zoals weergegeven op bijgevoegde kaart, zal een hemelwaterafvoer gerealiseerd worden naar de Leimuidertocht en of de Hoofdvaart.

#### *Watersysteemkwaliteit en ecologie*

Ter voorkoming van diffuse verontreinigingen van water en bodem is het van belang om duurzame, niet uitloogbare materialen te gebruiken, zowel gedurende de bouw- als de gebruiksfase. Dit betekent dat er geen koper, lood en zink wegens afstroom in het oppervlaktewater terecht mag komen.

#### *Veiligheid en waterkeringen*

De in dit bestemmingsplan mogelijk gemaakte ontwikkeling heeft geen negatieve invloed op de waterveiligheid in de omgeving. Er zijn geen nationale of regionale keringen in of nabij het plangebied aanwezig.

#### *Riolering en afkoppelen*

Overeenkomstig het rijksbeleid (de voorkeursvolgorde uit Wm art 29 a en de doelmatigheidsdoelstelling uit het Bestuursakkoord Waterketen 2007) geeft het hoogheemraadschap van Rijnland de voorkeur aan het scheiden van hemelwater en afvalwater, mits het doelmatig is. De *voorkeursvolgorde* voor de omgang met afvalwater houdt in dat het belang van de bescherming van het milieu vereist dat:

- a. het ontstaan van afvalwater wordt voorkomen of beperkt;
b. verontreiniging van afvalwater wordt voorkomen of beperkt;

c. afvalwaterstromen worden gescheiden gehouden, tenzij het niet gescheiden houden geen nadelige gevolgen heeft voor een doelmatig beheer van afvalwater;

d. huishoudelijk afvalwater en afvalwater dat daarmee wat biologische afbreekbaarheid betreft overeenkomt, worden ingezameld en naar een inrichting als bedoeld in artikel 15a van de Wet verontreiniging oppervlaktewateren getransporteerd;

e. ander afvalwater dan bedoeld in onderdeel d:

- zo nodig na zuivering bij de bron, wordt hergebruikt;
- lokaal, zo nodig na retentie of zuivering bij de bron, in het milieu wordt gebracht;

De gemeente kan gebruikmaken van deze *voorkeursvolgorde* bij de totstandkoming van het gemeentelijk rioleringsplan (GRP). Deze *voorkeursvolgorde* is echter geen dogma. De uiteindelijke afweging zal lokaal moeten worden gemaakt, waarbij doelmatigheid van de oplossing centraal moet staan.

Vertraagde afvoer van hemelwater via alternatieve waterberging is bedoeld om af te wateren naar oppervlaktewateren. Omdat er hier geen sprake is van oppervlaktewater in het plangebied is dit lastig te realiseren. Wel kan dit plaatsvinden door de alternatieve waterberging aan te sluiten aan het hemelwaterriool in een gescheiden rioolstelsel. Het plangebied wordt voorbereid op een gescheiden stelsel. Het huidige rioleringssysteem laat het toe om de afvoer van het hemelwater via de riolering in de omgeving af te voeren. Vanuit klimaatadaptief werken zijn voor het plangebied wel de voorbereidingen getroffen voor een separate afvoer van hemelwater. Voor de uitwerking van een alternatieve waterberging en de vergunningplicht wordt aansluiting gezocht bij de uitvoeringsregel 27 van de Keur Rijnland 2020.

#### *Zorgplicht en preventieve maatregelen voor hemelwater*

Voor de behandeling van hemelwater wijst Rijnland op de zorgplicht en op het nemen van preventieve maatregelen. Het verdient aanbeveling daar waar mogelijk aandacht te besteden aan maatregelen bij de bron. Preventie heeft de voorkeur boven 'end-of-pipe' maatregelen. Uitgangspunt is dat het te lozen hemelwater geen significante verslechtering van de kwaliteit van het ontvangende oppervlaktewater mag veroorzaken en emissie van vervuilende stoffen op het oppervlaktewater waar mogelijk wordt voorkomen. Door bijvoorbeeld:

- duurzaam bouwen;
- het toepassen van berm- of bodempassage;
- toezicht en controle tijdens de aanlegfase en handhaving tijdens de beheerfase ter voorkoming van verkeerde aansluitingen;
- het regenwaterriool uit te voeren met (straat)kolken voorzien van extra zandslibvang of zakputten (putten met verdiepte bodem) op tactische plekken in het stelsel;
- adequaat beheer van straatoppervlak, straatkolken en zakputten (straatvegen en kol- ken/putten zuigen);
- het toepassen van duurzaam onkruidbeheer;
- de bewoners, gebruikers en beheerders voor te lichten over de werking van de riolering en een juist gebruik hiervan;
- het vermijden van vervuilende activiteiten op straat zoals auto's wassen en repareren en chemische onkruidbestrijding.

Daar waar ondanks de zorgplicht en de preventieve maatregelen het te lozen hemelwater naar gescheiden stelsel of – als laatste keus – aansluiten op het gemengde stelsel. Ook kan de gemeente in overleg met het waterschap kiezen voor een generieke 'end-of-pipe'-aanpak. Deze keuze moet dan expliciet gemaakt worden in het GRP.

#### *Graven in kwetsbaar kwelgebied*

Het plangebied bevindt zich in een kwelgebied. Om toename van kwel en mogelijke opbarstrisico's te voorkomen heeft het hoogheemraadschap Rijnland uitvoeringsregels in haar beleid opgenomen. Op grond van deze uitvoeringsregels is er een maatwerkvergunning nodig bij graafwerkzaamheden die dieper gaan dan 1,50 meter onder het maaiveld. Blijft de graafdiepte beperkt tot maximaal 1,50 meter onder het huidige maaiveld en wordt voldaan aan de algemene regel, dan is geen watervergunning of melding nodig.

#### **5.1.3 Conclusie**

Ter compensatie van de verhardingstoename wordt gebruik gemaakt van alternatieve wijzen van watercompensatie. Hier worden afspraken over gemaakt met het hoogheemraadschap. De afspraken en de uitwerking van de compensatiemaatregelen vindt plaats in de anterieure overeenkomst

### **5.2 Bodem**

#### **Wet- en regelgeving**

Het bodembeleid onderscheidt drie soorten grond en bodem met ieder hun eigen beleid en wet- en regelgeving:

- sterk verontreinigde grond (boven interventiewaarden);
- licht verontreinigde grond (boven streefwaarden, na 1 juli 2008 AW2000-waarden);
- schone bodems (beneden streefwaarden, na 1 juli 2008 AW2000-waarden).

Voor alle typen grond speelt de Wet Bodembescherming, het Bouwstoffenbesluit (BsB) en de Vrijstellingsregeling grondverzet een rol. Indien gesaneerd moet worden, bestaan specifieke regels voor het bepalen van de terugsaneerwaarde en de milieuhygiënische kwaliteit van een aan te brengen leeflaag (zogenaamde bodemgebruikswaarden (BGW's). Bodemgebruikswaarden zijn een product van het functiegericht saneringsbeleid "Van Trechter naar Zeef". Sinds 2008 is het Besluit bodemkwaliteit van kracht. Dit besluit hanteert voor het toepassen van grond en bagger, een toets op de ontvangende bodem en aan de gebruiksfunctie. Tevens biedt het besluit meer mogelijkheden voor grondverzet.

#### *Gemeentelijke nota bodembeheer*

Met het Besluit bodemkwaliteit (2015) en de bijbehorende Regeling bodemkwaliteit (2015) is een stap gezet in de richting van duurzaam bodembeheer. Uitgangspunt in de bijbehorende normstelling is de directe relatie tussen de chemische bodemkwaliteit en het gebruik van de bodem, gebaseerd op een risicobenadering. In situaties met een gering risico gelden daarom beperkte regels en minder strenge normen dan in situaties met meer risico's. Haarlemmermeer probeert zoveel mogelijk een afweging te maken op basis van feitelijke risico's.

De Nota Bodembeheer (2018) biedt een praktische richtlijn aan de gemeentemedewerkers, adviesbureaus, aannemers en andere bodemintermediairs hoe in Haarlemmermeer het beste met vrijkomende grond en baggerspecie kan worden omgesprongen, waarbij aan zaken als gezond verstand, kostenbesparing, milieuwinst en voldoen aan geldende wet- en regelgeving veel aandacht is besteed. Een instrument dat inzicht geeft in de bodem is de nieuwe bodemkwaliteitskaart, waarin honderden bodemonderzoeken uit de periode 2010-2017 zijn ingevoerd, afkomstig van onverdachte locaties (niet-brongerelateerde verontreinigingen) en heeft een nieuwe berekening plaatsgevonden van de bodemkwaliteit in de diverse bodemkwaliteitszones. Ook de bodemfunctiekaart is geactualiseerd.

Ondanks toegenomen bedrijvigheid in de polder voldoet de diffuse bodemkwaliteit in het grootste deel van het gebied wat betreft de stoffen uit het standaard stoffenpakket nog altijd aan de Achtergrondwaarde (schoon). Deze grond is in principe geschikt om - onder voorwaarden - overal zonder onderzoek te hergebruiken (zone 1). Een klein gedeelte van het gebied heeft een bodemkwaliteit die voldoet aan de kwaliteitsklasse wonen (zone 2). In deze zones geldt in principe het generieke beleidskader. In enkele deelgebieden voldoet het generieke kader niet, dit zijn Schiphol Trade Park en Park21.

#### **Onderzoek**

Bij het toekennen van bestemmingen aan gronden is het van belang om te weten wat de kwaliteit van de bodem is. In het bijzonder wanneer een nieuw ruimtelijk plan voorziet in nieuwe ontwikkelingen, is het van belang om bij de planvoorbereiding onderzoek naar de bodemkwaliteit te laten uitvoeren. Een bestemming kan pas worden opgenomen als is aangetoond dat de bodem geschikt is voor een nieuwe of aangepaste bestemming. Daarbij is wettelijk bepaald dat een omgevingsvergunningplichtig bouwwerk niet mag worden gebouwd op een zodanig verontreinigd terrein, dat schade of gevaar is te verwachten voor de gezondheid van de gebruikers en het milieu.

Door het bureau Grondslag is op 14 april 2017 een onderzoeksrapport opgesteld naar aanleiding van een uitgevoerd verkennend bodemonderzoek volgens de opzet als is vastgelegd in de NEN 5740. Het resultaat van dit onderzoek is dat in de bodem een matige verhoging aan zink en verder enkele lichte verhogingen zijn aangetroffen. In het grondwater zijn geen verhogingen aangetroffen.

De verhoging aan zink wordt vermoedelijk veroorzaakt door enige bijmenging aan bodemvreemd materiaal (sintels/slakken/baksteen). Op basis van de geringe omvang en het gemeten gehalte dat lager is dan de interventiewaarde is er geen aanleiding gezien voor een nader onderzoek of saneringsmaatregelen.

Zintuiglijk is ook vastgesteld dat er geen aanleiding is om een asbestverontreiniging vast te stellen.

In de gemeente Haarlemmermeer is een bodemkwaliteitskaart voor PFOS en PFOA vastgesteld. Het plangebied ligt binnen de zone "stedelijk/industrieel" waar de achtergrondwaarde voor de bovengrond voor PFOS 0,8 mg/kg d.s. is en voor PFOA 0,6 mg/kg d.s. Deze gehgalten nemen naar de diepte toe af. Er zijn geen achtergrondwaarden voor overige PFAS in de gemeente vastgesteld omdat deze over het algemeen niet op onverdachte locaties in de bodem worden aangetroffen. Voor zover bekend is op de locatie geen PFAS-houdend blusschuim gebruikt en/of is niet gewerkt met PFAS. Tevens is het niet aannemelijk dat de locatie door verspreiding van PFAS vanuit een bronlocatie belast is. Om die reden is uitgegaan van de in de bodemkwaliteitskaart vastgelegde kwaliteit.

#### **Conclusie**

Op basis van het uitgevoerde onderzoek is de conclusie dat de kwaliteit van de bodem zich niet verzet tegen bebouwing voor woningbouw.

## **5.3 Flora en fauna**

#### **5.3.1 Wet- en regelgeving**

#### *Vogel- en Habitatrichtlijn*

De natuurbescherming is onderverdeeld in gebiedsbescherming en soortbescherming.

#### *Wet natuurbescherming: soortbescherming*

Sinds 1 januari 2017 vervangt de Wet Natuurbescherming de Flora & Faunawet, de Natuurbeschermingswet en de Boswet. Het voorgestelde nieuwe stelsel neemt de Europese regelgeving als uitgangspunt. Dat is niet alleen van belang vanwege het feit dat Nederland is gehouden tot nakoming van zijn internationale verplichtingen, maar ook, omdat de Europese regelgeving een hoog beschermingsniveau van de natuur verzekert, hoger dan de bescherming die vóór de totstandbrenging van de Europese kaders werd geboden door de nationale wetgeving. Met het oog op een goede doorwerking van de Europese beschermingskaders en maximale duidelijkheid voor burgers, ondernemers en overheden is ervoor gekozen de kern en reikwijdte van de Europese voorschriften op herkenbare wijze op formeel wetsniveau te regelen. Waar dat noodzakelijk is voor een adequate bescherming van natuurwaarden waarvoor geen specifieke bescherming is voorzien in Europese regelgeving worden op formeel wetsniveau aanvullende, als zodanig kenbare 'nationale' beschermingsvoorschriften verankerd. De verschillende onderdelen van de wettelijke regeling (te weten de regelingen inzake de bescherming van gebieden, van soorten en van houtopstanden) zijn beter afgestemd op elkaar en ook op de voornemens ten aanzien van het omgevingsrecht, onder meer op het punt van procedurele integratie van plannen en besluiten inzake gebiedsontwikkeling. Het instrumentarium voor de aanpak van illegale handel in dieren en planten van beschermde soorten, illegale handel in producten daarvan en handel in illegaal geproduceerd hout of producten daarvan wordt met dit wetsvoorstel versterkt. De normen en maatregelen als voorzien in dit wetsvoorstel strekken tot de bescherming van de kernnatuurwaarden en de houtopstanden. Zij staan niet op zichzelf, maar maken deel uit van veel groter maatregelenpakket gericht op de bescherming van natuurwaarden en het tegengaan van biodiversiteitsverlies. De taken en verantwoordelijkheden worden in het wetsvoorstel zoveel mogelijk bij de provincies neergelegd, overeenkomstig het uitgangspunt 'decentraal tenzij'. Eén van verantwoordelijkheden van de provincie is Natuurnetwerk Nederland een netwerk van bestaande en nieuw aan te leggen natuurgebieden.

Was het in de vorige wetgeving nog zo dat individuele exemplaren van zeldzame soorten werden beschermd, nu betreft het bescherming van de soort. Een belangrijk criterium in de wet is 'gunstige staat van instandhouding van een soort'. Daarvan is sprake als:

- uit populatiedynamische gegevens blijkt dat de betrokken soort nog steeds een levensvatbare component is van de natuurlijke habitat waarin hij voorkomt, en dat vermoedelijk op lange termijn zal blijven, en
- het natuurlijke verspreidingsgebied van die soort niet kleiner wordt of binnen afzienbare tijd lijkt te zullen worden, en
- er een voldoende grote habitat bestaat en waarschijnlijk zal blijven bestaan om de populaties van die soort op lange termijn in stand te houden.

#### **5.3.2 Onderzoek soortbescherming**

Door het bureau IDDS is op 11 februari 2019 een onderzoeksrapport opgesteld naar aanleiding van een quick scan voor de Wet natuurbescherming. Het onderzoek heeft betrekking op de flora- en fauna-aspecten van de Wet natuurbescherming.

Onderzocht is ter plaatse of vleermuizen aanwezig zijn. Daartoe is onderzoek gepleegd aan de gevel van de naastgelegen woning. Vastgesteld is dat daar geen vleermuizen verblijven. Tevens heeft onderzoek plaatsgevonden in de bomen. Er zijn in het plangebied 3 bomen met holtes twee hebben een nestkast welke ook gebruikt kunnen worden door vleermuizen. Deze bomen blijven behouden. De twee te verwijderen bomen bevatten geen holtes of losse stukken schors waar vleermuizen kunnen verblijven. Niet kon worden uitgesloten dat zich in de holtes van een aantal bomen vleermuizen kunnen nestelen. Echter, zo wordt gesteld in het onderzoek de vijf bomen met nestkasten en holtes blijven tijdens en na de ontwikkeling behouden.

Er zijn drie aanvullende veldonderzoeken uitgezet:

Veldbezoek 1: tussen 1 juni en 15 juli

Veldbezoek 2: tussen 15 mei en 15 augustus

Veldbezoek 3: tussen 15 augustus en 15 september.

Als de bouwplannen plaatsvinden buiten de kwetsbare periode (inde winter van november tot april) dan is geen nader onderzoek naar vleermuizen noodzakelijk.

In de bijlage bij deze toelichting is de rapportage van het uitgevoerde nader onderzoek eveneens opgenomen. Uit deze rapportage blijkt dat geen verblijfplaatsen van vleermuizen in de bomen op het perceel aanwezig zijn.

Het rust- en schuilgebied voor de huismus zal behouden blijven. Het is geenszins de bedoeling dat de verblijfplaatsen met de realisering van het voorgenomen plan worden bedreigd. De reden daarvoor is dat ter plaatse niet gesloopt gaat worden en dat alle bomen (op 2 na) gehandhaafd zullen blijven.

Vanwege het streven naar natuurinclusief bouwen zullen in tegenstelling tot de aanbevelingen in de quick scan nestkasten worden geplaatst in plaats van vogelvides.

Op 12 december 2019 is door BTL Bomendienst een effectanalyse uitgevoerd voor 45 bomen die binnen de invloedssfeer van de voorgenomen werkzaamheden zullen vallen. Hieruit blijkt dat 42 bomen een toekomstverwachting van meer dan 15 jaar hebben. Twee bomen hebben een scheefgroei. Deze scheefgroei heeft geen negatief gevolg voor de veiligheid van de omgeving. Eén veldesdoorn heeft een zadelzwam in een oude snoeiwond. Duurzaam behoud van deze boom is gezien de werkzaamheden voor de aanleg van parkeervakken bij deze boom niet mogelijk.

Naar aanleiding van de rapportage zijn de parkeerplaatsen verschoven en er zijn proefsleuven gegraven. De wortels zullen niet worden geraakt. Verder worden tijdens de bouwwerkzaamheden voldoende boombeschermende maatregelen genomen.

#### **5.3.3 Onderzoek gebiedsbescherming**

#### **Juridisch kader**

De locatie is gelegen op ruime afstand van het meest nabijgelegen Natura 2000-gebied Kennemerland-Zuid.

Er is in het algemeen geen rechtstreekse relatie tussen een bestemmingsplan en het effect op een Natura 2000 gebied. Bij het opstellen van een bestemmingsplan is het wel van belang een dergelijk effect te bezien. Indien namelijk sprake is van een significant effect op een Natura 2000-gebied, dan schrijft de Wet milieubeheer voor dat een milieu-effectrapportage dient te worden opgesteld. De Wet natuurbescherming verplicht in dat geval een zogenaamde passende beoordeling op te stellen.

Op vergunningniveau is er een rechtstreekse relatie. Indien een omgevingsvergunning wordt aangevraagd voor de activiteit bouwen, en vaststaat dat sprake kan zijn van een significant effect op een Natura 2000-gebied, dan kan de omgevingsvergunning niet worden verleend zonder een verklaring van geen bedenkingen van gedeputeerde staten van de provincie. Als eerder al een vergunning op grond van de Wet natuurbescherming voor de desbetreffende activiteit is verleend, dan is een dergelijke verklaring niet nodig. Als gelijktijdig of na de aanvraag om omgevingsvergunning tevens een vergunning op grond van de Wet natuurbescherming voor dezelfde activiteit is aangevraagd, dan kan de omgevingsvergunning niet worden verleend, voordat de vergunning op grond van de Wet natuurbescherming is verleend. De vergunning op grond van de Wet natuurbescherming haakt dan zogenaamd aan op de vergunning op grond van de Wet algemene bepalingen omgevingsrecht (Wabo).

#### *Wanneer is nu sprake van een significant effect ?*

De wet zegt niet wanneer sprake is van een significant effect. In de praktijk blijkt dat alle Natura 2000-gebieden overbelast zijn. Voor elk Natura 2000-gebied is namelijk een aanwijzingsbesluit genomen door de Staatssecretaris. Bij dat aanwijzingsbesluit is een lijst opgenomen van natuurdoeltypen en is ook bepaald hoe gevoelig die zijn voor bepaalde stoffen, waaronder stikstof. Voor elk natuurdoeltype wordt de kritische depositiewaarde bepaald en wordt aangegeven of in de huidige situatie reeds sprake is van een overschrijding. Als dat zo is, dan mag op geen enkele manier een toevoeging plaatsvinden waardoor die kritische depositiewaarde nog meer wordt overschreden.

#### *Het PAS*

In 2015 is het Programma Aanpak Stikstof opgesteld. Dit programma bevatte mogelijkheden om toch de kritische depositiewaarden te overschrijden. Het argument daarvoor was dat in de toekomst maatregelen zouden worden genomen die ertoe zouden leiden dat de stikstofbelasting op de diverse natuurdoeltypen zou verminderen. Vooruitlopend daarop zou er onder voorwaarden en binnen marges extra toevoeging als gevolg van activiteiten mogen plaatsvinden. Om die mogelijkheden te benutten, was een rekentool opgesteld, de zogenaamde Aerius calculator. In deze rekentool konden de bronnen worden ingevoerd die voor het effect van de desbetreffende activiteit in aanmerking dienden te worden genomen. Deze bronnen werden dan in het model verwerkt en doorgerekend voor het effect op de diverse natuurdoeltypen inclusief de ruimte die het PAS vanwege toekomstige maatregelen zou bieden.

#### *PAS onverbindend, wat nu ?*

Deze methode, waarin dus vooruitgelopen werd op toekomstig te nemen maatregelen en waarbij dus geaccepteerd werd dat een tijdelijke overschrijding zou plaatsvinden van de kritische depositiewaarde is door de afdeling bestuursrechtspraak van de Raad van State onverbindend verklaard. Dat betekent dus dat, wanneer een activiteit leidt tot enige toevoeging in een overbelast Natura 2000 gebied, direct de conclusie is dat een vergunning vereist is op grond van de Wet natuurbescherming. Of een dergelijke vergunning kan worden verleend is onzeker. De wet biedt wel de mogelijkheid om vergunning te verlenen, maar dat is alleen mogelijk als direct vaststaat dat elders compensatie wordt geboden (extern gesaldeerd) of als de ontwikkeling in de plaats komt voor een bestaande situatie die wordt opgeheven en de nieuwe ontwikkeling minder stikstofdepositie veroorzaakt op het Natura 2000 gebied. (interne saldering).

Als externe saldering en interne saldering niet mogelijk zijn, dan is het toch mogelijk om een vergunning te verlenen. Dat kan in dat geval alleen maar als voldaan wordt aan de zogenaamde ADC-criteria. Aangetoond moet dan worden dat geen alternatieven aanwezig zijn, sprake is van een dringende reden van openbaar belang en elders gecompenseerd wordt. Toepassing van de ADCcriteria is een hoge uitzondering.

#### **Voortoets**

Aan de hand van een voortoets dient te worden beoordeeld of er als gevolg van het bestemmingsplan dat de ontwikkeling mogelijk maakt, kan worden uitgesloten dat sprake is van significant negatieve effecten op gevoelige habitattypen in het nabijgelegen Natura 2000 gebied. Of er sprake is van significant negatieve effecten hangt onder andere af van de instandhoudingsdoelstellingen van het betrokken Natura 2000-gebied en de vraag welke gevolgen de toename van stikstofdepositie heeft voor het bereiken van de instandhoudingsdoelstellingen. De instandhoudingsdoelstellingen zijn te vinden in het aanwijzingsbesluit van het betrokken Natura 2000-gebied en uitgewerkt in het beheerplan voor het desbetreffende gebied.

#### **Beschrijving van de activiteit**

Als bijlage bij deze toelichting is een aerius-berekening uitgevoerd voor de aanleg- en de gebruiksfase.

Uit de opgestelde aerius-berekeningen blijkt dat er geen sprake is van een depositietoename op relevante Natura 2000 gebieden.

De aerius-berekeningen zijn als bijlage bij deze toelichting gevoegd.

#### Conclusie

De regelgeving op het gebied van de soorten- en gebiedsbescherming zoals deze thans is opgenomen in de Wet natuurbescherming staat deze ontwikkeling niet in de weg.

#### **Conclusie**

Ten aanzien van soortenbescherming:

Er bestaat geen aanleiding om te veronderstellen dat beschermde soorten als gevolg van de uitvoering van het bestemmingsplan worden bedreigd. Er is geen ontheffing vereist van de Wet natuurbescherming. Wel zullen de zorgplicht en de overige regels van de Wet natuurbescherming in acht genomen worden.

Ten aanzien van gebiedsbescherming:

Uit de opgestelde aerius-berekeningen blijkt dat er geen sprake is van een depositietoename op relevante Natura 2000-gebieden.

## **5.4 Cultuurhistorie en archeologie**

#### **Wet- en regelgeving**

Nederland tekende in 1992 het Verdrag van Malta dat de omgang met het Europees archeologisch erfgoed regelt. Aanleiding voor dit verdrag was dat het Europese archeologische erfgoed in toenemende mate bedreigd werd. Niet alleen door natuurlijke processen of ondeskundig gebruik van het bodemarchief, maar ook door ontwikkelingen in de ruimtelijke ordening.

Op 1 juli 2016 is de Erfgoedwet in werking getreden. Deze wet vervangt 6 wetten op het gebied van cultureel erfgoed vervangen en sorteert hiermee voor op de komende omgevingswet. Door de wetten te bundelen en een aantal regels te vernieuwen is de wetgeving minder versnipperd. In de Erfgoedwet staat onder andere; wat cultureel erfgoed is; wie welke verantwoordelijkheden heeft en hoe Nederland daar toezicht op houdt. De Erfgoedwet gaat over de bescherming van het cultureel erfgoed. Er is ook erfgoed in ruimtelijke ordening (de leefruimte om ons heen). Hoe Nederland daarmee omgaat staat in de Wet algemene bepalingen omgevingsrecht.

In de gemeentelijke nota Erfgoed op de kaart (2011) ligt de nadruk op de gebieden van materieel erfgoed, waarvoor nog geen beleid bestaat, of waarvoor vanwege wettelijke verplichtingen aanpassingen noodzakelijk zijn. Het gaat hier om drie terreinen: cultuurlandschappen, archeologie en gebouwde monumenten. De gemeente had tot op heden alleen beleid op het gebied van gebouwde monumenten in de vorm van een monumenten- en subsidieverordening. Een beleidsnota op het gebied van monumentenzorg, cultuurlandschappen en archeologie ontbrak. In de nota wordt uiteengezet hoe de gemeente omgaat met de archeologische zorgplicht (bescherming van het bodemarchief) in ruimtelijke plannen en bij vergunningverlening. De archeologische verwachting is voor het grootste deel in de Haarlemmermeer vrij laag, zodat alleen bij grootschalige ontwikkelingendenoodzaakbestaatnaderarcheologischonderzoekuittevoeren.

Op 7 januari 2020 is een nieuw gemeentelijk archeologiebeleid vastgesteld. In dit archeologiebeleid is aangegeven dat de planlocatie is gelegen in een gebied waarvoor uitsluitend archeologisch onderzoek is vereist bij plannen van 10.000 m2 en meer. Aangezien de planlocatie kleiner is dan 10.000 m2 is archeologisch onderzoek niet nodig.

*Afbeelding 12 Uitsnede erfgoedkaart*

#### **Inventarisatie**

Aardkundige monumenten en aardkundig waardevolle gebieden door de provincie aangewezen komen niet voor in Haarlemmermeer. In de gemeente Haarlemmermeer bevinden zich geen door het rijk, provincie of gemeente beschermde archeologische monumenten. Het plangebied ligtineen gebied met een archeologische onderzoeksplicht bij plannen van 10.000 m² en groter. Aangezien de omvang van de bodemverstorende activiteit niet groter is dan 10.000m² is er geen archeologisch

onderzoeknodig.Eris vanuitcultuurhistorieenarcheologiegeenbelemmeringvoordeontwikkeling van de woningbouw in het plangebied.

#### **Conclusie**

In het plangebied zijn geen aardkundige monumenten en waarden, archeologische monumenten en waarden aanwezig.

## **5.5 Geluid**

#### **Wet- en regelgeving**

#### *Wegverkeer*

In de Wet geluidhinder is bepaald dat het bevoegd gezag bij vaststelling van een bestemmingsplan de wettelijke grenswaarden in acht moet nemen. Toetsing aan de ten hoogste toelaatbare geluidbelasting van de Wet geluidhinder vindt plaats per weg. Het geluidsniveau ten gevolge van het wegverkeer dient op de gevels van nieuwe (of te wijzigen) woningen in de geluidszone van een weg te voldoen aan de ten hoogste toelaatbare geluidsbelasting (voorheen: voorkeursgrenswaarde). Deze bedraagt 48 dB. Indien dit geluidsniveau wordt overschreden kan de gemeente een hoger geluidsniveau toestaan de zogenaamde "Hogere waarde". De Hogere waarde mag enkel worden verleend indien uit akoestisch onderzoek is gebleken dat bron-, overdrachts- of gevelmaatregelen om het geluidsniveau terug of onder de ten hoogste toelaatbare geluidsbelasting te brengen niet mogelijk is. Aan de Hogere waarde is een maximum verbonden. Voor de nieuwbouw van woningen in binnenstedelijke situaties is dit 63 dB en in buitenstedelijke situaties is dit 53 dB. Deze niveaus zijn na aftrek van de correctie conform artikel 110g van de Wet geluidhinder.1

#### *Industrielawaai*

Op basis van artikel 40 van de Wet geluidhinder kunnen (delen van) industrieterreinen worden aangewezen als gezoneerd industrieterrein met een zonegrens. Dit betreft industrieterreinen waarop zich gronden bevinden die zijn aangewezen voor mogelijke vestiging van zogenaamde "zware lawaaimakers" als genoemd in artikel 41 lid 3 van de Wet geluidhinder en artikel 2.1 lid 3 van het Besluit omgevingsrecht. Buiten de zonegrens mag de geluidbelasting vanwege het industrieterrein de waarde van 50 dB niet te boven gaan. De op 1 januari 2007 geldende ten hoogste toelaatbare geluidsbelastingen voor woningen, andere geluidsgevoelige gebouwen en geluidsgevoelige terreinen – vastgelegd in eerder genomen besluiten – blijven gelden.

#### *Luchtverkeerslawaai*

<sup>1</sup> Conform artikel 110g Wgh mag een correctie worden toegepast op het berekende geluidsniveau ten gevolge van het wegverkeer. Voor wegen waar 70 km/uur of harder gereden mag worden is de aftrek 2 dB en voor de overige wegen 5 dB. De wettelijk toegestane snelheid is hier van belang. Voor wegen met een snelheidsregime van 30 km/uur geldt geen aftrek aangezien deze wegen geen zone hebben en hierdoor niet onder de werkingssfeer van de Wet geluidhinder vallen. Enkel bij toetsing in het kader van het aspect "goede ruimtelijke ordening" wordt ten behoeve van een goede beoordeling de aftrek wel toegepast.

Op grond van artikel 8.30a van de Wet luchtvaart stelt de minister elk vijfde kalenderjaar een geluidsbelastingkaart vast. Die heeft betrekking op de geluidsbelasting (overdag (Lden) en 's nachts (Lnight) veroorzaakt door de luchthaven op woningen en bij Algemene Maatregel van Bestuur aan te wijzen categorieën van andere geluidgevoelige gebouwen.

#### **Onderzoek**

Op basis van artikel 77 van de Wet geluidhinder is bij de vaststelling van een bestemmingsplan het noodzakelijk dat een akoestisch onderzoek wordt uitgevoerd naar de geluidbelasting op gevels van woningen, andere geluidsgevoelige gebouwen en andere geluidsgevoelige terreinen, die binnen de geluidszone van een weg vallen. Langs wegen bevindt zich een zone, waarvan de breedte is opgenomen in artikel 74 van de Wet geluidhinder. De zonebreedte is bij wegverkeer afhankelijk van het aantal rijstroken en of de weg in stedelijk of buitenstedelijk gebied ligt. Buitenstedelijk is het gebied buiten de bebouwde kom en het gebied binnen de bebouwde kom, voor zover liggend in de zone van een auto(snel)weg. Het overige gebied is binnenstedelijk. Geen zone hebben wegen die zijn gelegen binnen een als woonerf aangeduid gebied of waarvoor een maximumsnelheid geldt van 30 kilometer per uur of waarvan op grond van een door de gemeenteraad vastgestelde geluidniveaukaart vaststaat, dat de geluidbelasting op 10 meter uit de as van de weg 50 dB of minder bedraagt.

Bij het toekennen van nieuwe bestemmingen in het bestemmingsplan, zal de geluidsbelasting onderzocht moeten worden. Vastgesteld zal moeten worden dat de toegekende bestemming op akoestisch gebied realiseerbaar is.

Door bureau Nieman is op 20 maart 2020 een onderzoeksrapport opgesteld naar aanleiding van een akoestisch onderzoek naar de geluidsbelasting op de nieuw te bouwen woningen die dit bestemmingsplan mogelijk maakt. Onderzoek is verricht naar de geluidsbelasting van het luchtvaartlawaai vanwege de ligging in de 20 Ke contour, wegverkeerslawaai en railverkeerslawaai.

#### Wegverkeerslawaai

Uit het onderzoek blijkt dat geen overschrijding van de voorkeursgrenswaarde plaatsvindt vanwege de nabijgelegen gezoneerde wegen. Ook is er geen overschrijding van de voorkeursgrenswaarde van de 30 km/uur wegen. Tenslotte is er ook geen overschrijding van het gecumuleerde verkeerslawaai.

#### Railverkeerslawaai

De geluidsbelasting vanwege het spoorweglawaai bedraagt ten hoogste 54 dB. Dat is lager dan de voorkeursgrenswaarde. Er zijn geen hogere waarden benodigd en daarom kan toetsing van het gecumuleerde geluid (wegverkeerslawaai en railverkeerslawaai) achterwege blijven.

#### Luchtvaartlawaai

In het onderzoek wordt geconcludeerd dat het Bouwbesluit 2012 voldoende bescherming biedt tegen het luchtvaartlawaai.

#### **Conclusie**

Ten behoeve van het bestemmingsplan is vastgesteld dat de geluidsbelasting beneden de wettelijke voorkeursgrenswaarde blijft voor weg- en railverkeerslawaai. Vanwege het luchtvaartlawaai ter plaatse zal een extra geluidweringseis worden vastgelegd in de regels.

Vanwege het feit dat geen overschrijding van de voorkeursgrenswaarde aan de gevel van de nieuwe woningen plaatsvindt, is ook af te leiden dat dit niet het geval zal zijn voor de bestaande woningen. Voor het onderzoek naar de geluidsbelasting aan de gevel van de nieuwe woningen is in het akoestisch onderzoek (bijlage 3) gebruik gemaakt van de verkeersprognoses van de gemeente Haarlemmermeer, zowel qua intensiteiten als qua voertuigverdeling. De nieuw te bouwen woningen zullen een verkeersgeneratie opleveren van 258 woningen pet etmaal. Voor de Veldbloemstraat, de Madeliefstraat en Dotterbloemstraat wordt in de prognoses uitgegaan van een verkeersbelasting van minder dan 500 motovoertuigen pet etmaal. De verkeersgeneratie van dit bestemmingsplan blijft daaronder. Verder is de verkeersgeneratie die het gevolg is van dit bestemmingsplan vergelijkbaar met de verkeersgeneratie die uitging van de geldende bestemming Maatschappelijk.

Voor de verkeersgeneratie binnen de bestemming Maatschappelijk is aansluiting gezocht bij de publicatie nummer 381 van de CROW. Binnen deze bestemming is een basisschool mogelijk, maar ook kinderopvang, gezondheidszorg, openbare dienstverlening etc. Het bouwvlak in het bestemmingsplan is 1500 m2. Binnen dit bouwvlak is 85 % van de oppervlakte bebouwing mogelijk binnen de ruime bestemming Maatschappelijk. Kinderopvang is daarbij een mogelijke invulling. Op grond van de CROW-gegevens geldt voor kinderopvang een norm voor de verkeersgeneratie tussen 33 en 28 parkeerplaatsen per m2. Uitgaande van een bebouwing van 85 % van 1500 m2 1275 m2 bedraagt de verkeersgeneratie uitgaande van 33 voertuigbewegingen per 100 m2 420,75 voertuigbewegingen per etmaal. Deze verkeersgeneratie ten opzichte van de mogelijkheden in het geldende bestemmingsplan zal dus afnemen.

### **5.6 Lucht**

#### **Wet- en regelgeving**

#### *Wet luchtkwaliteit*

De belangrijkste wet- en regelgeving voor luchtkwaliteit is vastgelegd in de Wet luchtkwaliteit. De hoofdlijnen van deze wet zijn te vinden in hoofdstuk 5, titel 5.2 van de Wet milieubeheer. De luchtregelgeving is uitgewerkt in een aantal AMvB's en Ministeriële Regelingen.

#### *Wet Milieubeheer*

In bijlage II van de Wet milieubeheer zijn voor de volgende stoffen grenswaarden voor de concentratie in de buitenlucht opgenomen: stikstofdioxide (NO2), fijn stof (PM10), benzeen (C6H6), zwaveldioxide (SO2), lood (Pb), koolmonoxide (CO). Uit metingen van het Landelijk Meetnet Luchtkwaliteit en berekeningen van het Milieu en Natuur Planbureau blijkt dat aan de grenswaarden voor benzeen, zwaveldioxide, lood en koolmonoxide al geruime tijd in (nagenoeg) geheel Nederland wordt voldaan. In de Nederlandse situatie leveren alleen de concentraties stikstofdioxide (NO2) en fijn stof (PM10) problemen op in relatie tot de wettelijke normen.

De wijze waarop het aspect luchtkwaliteit in acht genomen dient te worden bij planvorming is geregeld in artikel 5.16 en 5.16a van de Wet milieubeheer. Op basis van deze wetgeving kunnen ruimtelijk-economische initiatieven worden uitgevoerd als aan één of meer van de volgende voorwaarden wordt voldaan:

- Grenswaarden uit bijlage II van de Wet milieubeheer worden niet overschreden, of
- Per saldo verbetert de luchtkwaliteit of blijft tenminste gelijk, of
- Het initiatief draagt niet in betekenende mate bij aan de luchtkwaliteit (aan concentratie PM10 en NO2) 2 , of
- Het initiatief is opgenomen in het Nationaal Samenwerkingsprogramma Luchtkwaliteit (NSL)3 .

In aanvulling op het bovenstaande toetsingskader stelt de AMvB '*Gevoelige Bestemmingen (luchtkwaliteitseisen)*' dat bij de voorgenomen realisering van gevoelige bestemmingen, zoals scholen, kinderdagverblijven, verzorgingshuizen en dergelijke op een locatie binnen 300 meter vanaf de rand van rijkswegen of binnen 50 meter vanaf de rand van provinciale wegen, moet worden onderzocht of op die locaties sprake is van een daadwerkelijke of een dreigende overschrijding van de grenswaarden voor PM10 en/of NO2. Blijkt uit het onderzoek dat sprake is van zo'n (dreigende) overschrijding, dan mag het totaal aantal mensen dat hoort bij een 'gevoelige bestemming' niet toenemen. Het maakt voor de vestiging van gevoelige bestemmingen niet uit of het deel uitmaakt van 'niet in betekenende mate' projecten of 'in betekenende mate' projecten. De AMvB 'Gevoelige Bestemmingen' moet in beide gevallen worden nageleefd.

#### **Onderzoek**

De ontwikkeling van een plan voor maximaal 43 woningen draagt niet in betekenende mate bij aan de luchtkwaliteit.

#### **Conclusie**

De ontwikkeling van de 43 woningen is aan te duiden als Niet in betekenende mate. Er is geen luchtkwaliteitsonderzoek nodig. Ook maakt het bestemmingsplan geen gevoelige bestemmingen zoals genoemdindeAMvB'*GevoeligeBestemmingen(luchtkwaliteitseisen)*'mogelijk

<sup>2</sup> De AMvB '*Niet In Betekenende Mate bijdragen*' legt vast, wanneer een project niet in betekenende mate bijdraagt aan de concentratie van een bepaalde stof. Een project is NIBM, als aannemelijk is dat het project een toename van de concentratie veroorzaakt van maximaal 3%. De 3%-grens wordt gedefinieerd als 3% van de grenswaarde voor de jaargemiddelde concentratie van stikstofdioxide (NO2) of fijn stof (PM10). Dit komt overeen met 1,2 µg/m3 voor zowel stikstofdioxide als fijn stof. Voor dergelijke projecten hoeft geen luchtkwaliteitonderzoek te worden uitgevoerd. Ook is toetsing aan normen niet nodig.

<sup>3</sup> Sinds 1 augustus 2009 is het Nationaal Samenwerkingsprogramma Luchtkwaliteit (NSL) van kracht. Met het NSL is in 2005 gestart omdat Nederland niet tijdig aan de grenswaarden voor de luchtkwaliteit kon voldoen. Nederland heeft een plan gemaakt waaruit duidelijk wordt hoe de grenswaarden wel worden bereikt. In het NSL zijn allerlei grote projecten opgenomen die men wil uitvoeren samen met maatregelen die worden uitgevoerd om de concentratiebijdrages van deze grote projecten te compenseren. De concentratiebijdrage van NIBM-projecten wordt tevens gecompenseerd door deze maatregelen. Voor de projecten die in het NSL zijn opgenomen, hoeft geen luchtkwaliteitonderzoek te worden uitgevoerd. Ook is toetsing aan de normen niet nodig.

## **5.7 Externe veiligheid**

#### **Wet- en regelgeving**

Externe veiligheid heeft betrekking op de veiligheid voor de omgeving van een inrichting met gevaarlijke stoffen en/of transport van gevaarlijke stoffen. Elk nieuw ruimtelijk plan moet volgens de Wet ruimtelijke ordening getoetst worden aan de normen voor plaatsgebonden risico en groepsrisico.

In het Besluit externe veiligheid inrichtingen (Bevi) en de bijbehorende Regeling externe veiligheid inrichtingen, zoals deze op dit moment luiden (REVI II), zijn de risiconormen voor externe veiligheid met betrekking tot bedrijven met gevaarlijke stoffen vastgelegd. Denk hierbij aan risico's van onder andere tankstations met LPG, gevaarlijke stoffen (PGS-15)-opslagplaatsen en ammoniakkoelinstallaties. De normstelling voor het vervoer van gevaarlijke stoffen (voor zowel weg, spoor als water) is gebaseerd op de Nota Risico Normering Vervoer Gevaarlijke Stoffen (NRNVGS, 2006). De nota heeft geen wettelijk bindende werking maar is niet vrijblijvend. Daarnaast biedt risicokaart.nl inzicht in risicosituaties in de leefomgeving. Dit instrument kan gebruikt worden als informatievoorziening om te helpen bij het voorkomen, bestrijden en beperken van de gevolgen van rampen en zware ongevallen.

Op 1 januari 2011 is het Besluit externe veiligheid buisleidingen (Bevb) in werking getreden. Dit besluit is gebaseerd op de Wet milieubeheer en de Wet ruimtelijke ordening. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi).

Op 1 april 2015 zijn het Besluit externe veiligheid transportroutes en de Regeling basisnet in werking getreden. Het Besluit externe veiligheid transportroutes (Bevt), stelt regels aan transportroutes en de omgeving daarvan. Hierin wordt ingegaan op het plaatsgebonden risico, het groepsrisico en de verantwoordingsplicht. In de Regeling Basisnet staat waar risicoplafonds liggen langs de transportroutes, hoe hoog ze zijn en welke regels er gelden voor ruimtelijke ontwikkelingen.

#### **Onderzoek**

Het plaatsgebonden risico (PR) is de kans dat een denkbeeldige persoon op een bepaalde plaats overlijdt als rechtstreeks gevolg van een ongeval met gevaarlijke stoffen. De norm (één op één miljoen per jaar) geldt voor kwetsbare objecten4 als grenswaarde en voor beperkt kwetsbare objecten5 als richtwaarde. Dit betekent dat er als gevolg van een ongeval - in theorie - per jaar slechts één persoon op een miljoen mensen mag overlijden.

<sup>4</sup> Hieronder wordt o.a. verstaan: woningen, gebouwen met opvang van minderjarigen, ouderen en zieken en gebouwen waar grote aantallen personen gedurende een groot gedeelte van de dag aanwezig zijn.

<sup>5</sup> Hieronder wordt o.a. verstaan: verspreid liggende woningen, kleinere winkel- en kantoorpanden en sportaccomodaties (zie artikel 1 Besluit externe veiligheid inrichtingen).

Het groepsrisico (GR) is de kans op een ongeval met veel dodelijke slachtoffers. Hierbij wordt gekeken naar de werkelijk aanwezige bevolking en de verspreiding van die bevolking rond een risicobron. Bepaald wordt hoe groot de kans is op tien, honderd of meer slachtoffers tegelijk onder die bevolking. Groepsrisicoberekeningen beogen maatschappelijke ontwrichting inzichtelijk te maken. Het groepsrisico is afhankelijk van de omvang van het ongeval. Bij ruimtelijke ontwikkelingen moet het groepsrisico worden verantwoord (VGR). Vanzelfsprekend speelt de hoogte van het groepsrisico een rol, maar ook de mogelijkheden voor zelfredzaamheid en bestrijdbaarheid maken onderdeel uit van de verantwoordingsplicht. De risicomaten zijn vastgelegd in diverse besluiten en beleidsnotities en -nota's.

#### Inrichtingen

Bij raadpleging van de risicokaart blijkt dat in of nabij het plangebied geen Bewi inrichtingen aanwezig zijn. Op ruim 200 meter afstand is wel een verkooppunt voor vuurwerk, maar dit betreft geen Bevi inrichting.

#### Buisleidingen

Uit de risicokaart blijkt dat in het plangebied of in de omgeving daarvan geen ondergrondse buisleidingen aanwezig zijn die een risico voor externe veiligheid opleveren.

#### Gevaarlijke stoffen

Binnen de gemeente Haarlemmermeer zijn weggedeelten aangewezen voor het vervoer van gevaarlijke stoffen. In en nabij het plangebied bevinden zich dergelijke routes niet.

#### **Conclusie**

Er zijn geen externe veiligheidsrisico's in het plangebied of in de omgeving daarvan die de uitvoerbaarheid van het bestemmingsplan in de weg staan.

### **5.8 Geur**

Het algemene uitgangspunt van het Nederlandse geurbeleid is het voorkomen van nieuwe hinder. Als er geen hinder is, hoeven er geen maatregelen getroffen te worden. De mate van hinder die nog acceptabel is moet worden vastgesteld door het bevoegde bestuursorgaan op grond van de Wet milieubeheer.

#### **Onderzoek**

In het plangebied of de directe omgeving bevinden zich geen bedrijven die geurhinder opleveren voor de directe omgeving, zoals bijvoorbeeld bedrijven die voedingsmiddelen bereiden of agrarische bedrijven met vee.

#### **Conclusie**

Er hoeft geen rekening te worden gehouden met afstanden ten opzichte van bedrijven die mogelijk geurhinder veroorzaken.

## **5.9 Licht**

Strikte normen voor kunstmatige verlichting in de vorm van afstandsbepalingen zijn er niet. De regelgeving richt zich vooral op de lichtbronnen, de veroorzakers van licht. Specifiek voor bestemmingsplannen is voor sommige activiteiten Hoofdstuk 7 Milieueffectrapportage Wm van toepassing. Bijvoorbeeld voor grote projecten waarbij lichthinder kan ontstaan, is kunstmatige verlichting een van de milieuaspecten waarop het een en ander moet worden afgewogen. Denk daarbij bijvoorbeeld aan (auto)wegen, grote oppervlakten met kassen, grote woningbouw projecten, stadsontwikkelingsprojecten of industrie gebieden.

De kern van het beleid ten aanzien van licht is dat donkerte hoort tot een van de kernkwaliteiten van het landschap onder het kopje belevingskwaliteit. Het rijksbeleid is gericht op het in beeld brengen, realiseren en veiligstellen van de gewenste leefomgevingkwaliteit door het terugdringen van verstoring door activiteiten op het platteland (geluid, licht, stank). Ook worden het gebruik van energiezuinige (straat)verlichting bij gemeenten en provincies bevorderd met behoud van kwaliteit en (verkeers)veiligheid.

#### **Onderzoek**

Er zijn geen bedrijven danwel activiteiten in de onmiddellijke omgeving van het plangebied die lichthinder veroorzaken.

#### **Conclusie**

Er hoeft geen rekening te worden gehouden met bedrijven die voor de woonfunctie onaanvaardbare lichthinder veroorzaken.

### **5.10 Bedrijven en milieuzoneringen**

Bij het opstellen van een ruimtelijk plan dient de invloed van bestaande (of nieuw te vestigen) bedrijvigheid op de leefomgeving afgewogen te worden. Door middel van milieuzonering dient een ruimtelijke scheiding te worden aangebracht tussen milieubelastende functies (zoals bedrijven) en milieugevoelige functies (zoals wonen). De VNG-brochure Bedrijven en Milieuzonering (2009) geeft richtlijnen voor de in acht te nemen afstanden. Deze afstanden worden gemeten tussen de grens van de bestemming die bedrijven/milieubelastende activiteiten toestaat en de uiterste situering van de gevel van een woning die volgens het ruimtelijk plan mogelijk is.

#### **Onderzoek**

In de onmiddellijke omgeving van het plangebied zijn de volgende bedrijven aanwezig

| adres                      | bedrijfsactiviteit        | milieucategorie |
|----------------------------|---------------------------|-----------------|
| Madeliefstraat 1           | Horeca (max horeca cat 2) | 1               |
| Madeliefstraat 10          | Nutsvoorziening           | 2               |
| Madeliefstraat 12a en 12 b | Dienstverlening           | 1               |
| Madeliefstraat 14          | Dienstverlening           | 1               |
| Madeliefstraat 16          | Dienstverlening           | 1               |

Op een afstand van 25 meter is een horecabedrijf aanwezig (restaurant de oude Molen) De richtafstand voor een dergelijk bedrijf is 10 meter. De omgeving laat zich kenmerken als gemengd gebied zodat eventueel nog een stap terug kan worden gemaakt en de richtafstand 0 meter is. Aan de afstandseis wordt dus voldaan.

Voor het gebied Madeliefstraat 10-16 is een bouwplan in voorbereiding voor 19 nieuwe woningen De gemeente heeft reeds aangegeven hieraan medewerking te verlenen. De minimale afstand tot de planlocatie is 50 meter. Aan de richtafstand wordt dus voldaan.

#### **Conclusie**

Aan de richtafstand uit de Brochure bedrijven en milieuzonering wordt voldaan.

## **5.11 Luchtvaartverkeer**

#### **Wet- en regelgeving**

Het Luchthavenindelingbesluit (LIB) bevat ruimtelijke maatregelen op rijksniveau die verband houden met de luchthaven Schiphol. Het Luchthavenverkeerbesluit is gericht op de beheersing van de belasting van het milieu door het luchthavenluchtverkeer. Tezamen vormen deze besluiten een uitwerking van het hoofdstuk 8 van de Wet luchtvaart.

#### **Inventarisatie**

Het LIB legt het beperkingengebied en het luchthavengebied vast. Indien het plangebied gelegen is binnen het beperkingengebied gelden beperkingen met het oog op veiligheid en milieu. Nieuwe ruimtelijke ontwikkelingen moeten in overeenstemming zijn met het LIB. Het gaat hierbij om afwegingen die moeten worden gemaakt met betrekking tot externe veiligheid, hoogtebeperkingen, beperkingen bij het toelaten van functies (bestemmingen), het voorkomen van geluidhinder en het voorkomen van het aantrekken van vogels.

Het LIB legt het beperkingengebied en het luchthavengebied vast. Indien het plangebied gelegen is binnen het beperkingengebied gelden beperkingen met het oog op veiligheid en milieu. Het gaat daarbij om afwegingen die moeten worden gemaakt met betrekking tot hoogtebeperkingen, beperkingen bij het toelaten van functies (bestemmingen), het voorkomen van geluidhinder en het voorkomen van het aantrekken van vogels.

In het vigerende bestemmingsplan Nieuw Vennep is voor de locatie een gebiedsaanduiding lib opgenomen.

Bij raadpleging van het LIB blijkt dat de planlocatie is gelegen in:

Bijlage 2: het beperkingengebied

- Bijlage 3: beperking bebouwing
- Bijlage 4: maatgevende kaart toetshoogtes
- Bijlage 4a: toetshoogtes i.v.m. radar
- Bijlage 6: toetszones voor windturbines en laser

In Bijlage 2 wordt verwezen naar de kaart in bijlage 3. Op deze kaart valt een deel van de planlocatie in categorie 5: afwegingsgebied geluid en externe veiligheid. Dat betekent dat gemeenten motiveren in de toelichting van het bestemmingsplan de wijze waarop rekening is gehouden met de gevolgen van een vliegtuigongeval met meerdere slachtoffers op de grond als gevolg van ruimtelijke ontwikkelingen.

Hierbij gaathet omeen integrale beleidsmatige toelichtingop het omgaanmetrisico's en niet om een groepsrisicoberekening zoals bedoeld in de besluiten met betrekking tot externe veiligheid.

Het risico neemt toe naarmate de intensiteit van het ruimtegebruik toeneemt. Van belang hierbij is ookde aanwezigheid van gevaarlijke of ontplofbare objecten op de grond, waardoor vervolgschade kan ontstaan (kettingreacties of domino-effecten). Onderdeel van de motivering bij de locatiekeuze voor een nieuw kwetsbaar object vormen mitigerende maatregelen, zoals maatregelen om de bestrijdbaarheid van gevolgen van een ongeluk te bevorderen, vluchtwegen en bereikbaarheid voor hulpdiensten, (inrichtings)maatregelen om de zelfredzaamheid van personen te bevorderen, training van bestuurders in crisismanagement, voorlichting, rampenbestrijdingsplannen en oefeningen.

Vooropgesteld: de bouwlocatie voor 43 woningen komt in de plaats van een basisschool met een hoger risicoprofiel. De 43 woningen zijn gedeeltelijk in 2 en gedeeltelijk in 3 lagen uitgevoerd. Dat betekent dat bewoners in geval van een calamiteit snel kunnen vluchten. Daarnaast is rondom de locatie een ruime hoeveelheid openbaar groen aanwezig, zodat bewoners snel een veilig heenkomen kunnen zoeken. Ter plaatse van het plangebied zijn geen ontplofbare objecten aanwezig die kunnen leidentot kettingreacties ofdomino-effecten.

Het plangebied is via meerdere ontsluitingswegen vanuit twee verschillende windrichtingen bereikbaar voor de hulpdiensten en is binnen de wettelijke opkomsttijd aan te rijden door de hulpdiensten. Het plangebied zelf ligt aan een 30 km/u wegenstructuur ter ontsluiting van de aanliggende percelen. Het plangebied is goed ontsloten op de doorgaande wegen.

In de nabijheid van het plangebied is voldoende open water waaruit de brandweer bluswater kan onttrekkenomhetincident endeontstane effecteninhetplangebied tebestrijden.

Op dit moment is niet bekend wie de bewoners zullen zijn en in hoeverre deze toekomstige bewonerszelfredzaamzijn. Het zal een combinatie zijn van jong en oud waardoor er niet uitsluitend sprake zal zijn van kwetsbare groepen. Daarbij wordt ervan uitgegaan dat de aanwezige bewoners elkaar zullen begeleiden in het geval van een noodsituatie.

De overige bijlagen geven een maximale hoogte aan. De in dit plan toegestane hoogte is veel lager dan de toetshoogtes uit het LIB.

#### **Conclusie**

Het LIB levert geen beperkingen op voor de planlocatie

## **5.12 Kabels, leidingen en telecommunicatie installaties**

Haarlemmermeer wil dat vergunning plichtige antenne-installaties op een stedenbouwkundig en maatschappelijk verantwoorde wijze ingepast worden in het landschap en de bebouwde omgeving. Daarom stelt Haarlemmermeer beleidsregels vast voor de plaatsing van antenneinstallaties. De belangrijkste uitgangspunten voor deze beleidsregels zijn:

- 1. Haarlemmermeer verleent medewerking aan het opbouwen van netwerken voor mobiele telecommunicatie;
- 2. Met de stedenbouwkundige beleidsregels waarborgen we dat de antenne-installaties op een maatschappelijk aanvaardbare wijze worden geplaatst;
- 3. Plaatsing van antenne-installaties vindt op planologisch en landschappelijk verantwoorde wijze plaats zodat de aantasting van landschap en horizon zoveel mogelijk wordt beperkt.

#### **Inventarisatie**

Binnen het plangebied zijn geen kabels en leidingen aanwezig die een beperking geven voor de planontwikkeling.

#### **Conclusie**

Vanuit het aspect kabels en leidingen zijn er geen beperkingen voor dit bestemmingsplan.

## **5.13 Explosieven**

Op de opslag van munitie en/of explosieven is de "Circulaire Opslag ontplofbare stoffen voor civiel gebruik" van toepassing. Deze circulaire kent een effectbenadering in tegenstelling tot het Besluit externe veiligheid inrichtingen (Bevi), dat een risicobenadering kent. Er worden categorieën explosieven onderscheiden waarvoor per categorie aan te houden afstanden gelden. Binnen deze afstanden mogen geen kwetsbare of beperkt kwetsbare objecten aanwezig zijn.

#### **Onderzoek**

Er is geen sprake van opslag van ontplofbare stoffen voor civiel gebruik. Reeds eerder is vermeld dat op een afstand van 200 meter een verkooppunt voor consumentenvuurwerk aanwezig is. Dit is een dermate grote afstand dat geen invloed voor de planlocatie bestaat.

#### **Conclusie**

Uit een oogpunt van opslag van ontplofbare stoffen is er geen belemmering voor dit plangebied.

## **5.14 Milieueffectrapportage**

Milieueffectrapportage is geregeld in hoofdstuk 7 van de Wet milieubeheer (Wm) en in het Besluit m.e.r. De Wm is een kaderwet waarin de uitgangspunten van het milieubeleid staan beschreven. In het Besluit m.e.r. staat wanneer een m.e.r. moet worden toegepast. Het besluit bevat bijlagen waaronder de C- en D-lijst. Door middel van deze lijsten kan bij het opstellen van een ruimtelijk plan worden beoordeeld of het plan een ontwikkeling omvat die een m.e.r.-(beoordelings)plicht kent. Voor activiteiten die voldoen aan de diverse criteria uit de C- en D-lijst geldt een m.e.r.-plicht. Bij sommige ontwikkeling met activiteiten uit de D-lijst is een vormvrije m.e.r.-plicht mogelijk. Als een voorgenomen ontwikkeling activiteiten bevat zoals opgenomen in de D-lijst van het besluit m.e.r. (kolom 1), maar ligt beneden de drempelwaarden in deze lijst (kolom 2) dan is er een vormvrije m.e.r. mogelijk. Er dient bij elke m.e.r.-vorm een aanmeldnotitie te worden opgesteld. In overleg met de aanvrager van het bijbehorende plan of besluit wordt beoordeeld of er aanleiding is voor het uitvoeren van een m.e.r.-beoordeling (als sprake is van een besluit) of het direct uitvoeren van een m.e.r. (als sprake is van een plan). Overigens moet daarnaast worden bezien of een ruimtelijke ontwikkeling aanzienlijke milieueffecten kan hebben, waarbij naast de drempelwaarden ook de omstandigheden ter plaatse worden betrokken. Dit in verband met het arrest van het Hof van Justitie van de EU van 15 oktober 2009 (C-225/08).

Bij een m.e.r.-plicht dient een milieueffectrapportage gemaakt te worden en bij een m.e.r. beoordelingsplicht dient een afweging te worden gemaakt door het bevoegd gezag of een m.e.r. opgestart zal worden.

#### **Onderzoek**

Ten behoeve van dit plan is een aanmeldnotie gemaakt. Op basis van de aanmeldnotitie kunnen burgemeester en wethouders besluiten dat geen Milieueffectrapportage behoeft te worden uitgevoerd.

#### **Conclusie**

Ten behoeve van het bestemmingsplan is een aanmeldnotitie MER opgesteld. Op basis van die aanmeldnotitie hebben burgemeester en wethouders besloten dat geen MER behoeft te worden opgesteld.

## **6 Uitvoerbaarheid**

## **6.1 Financiële uitvoerbaarheid**

De Wet ruimtelijke ordening stelt verplicht dat de gemeenteraad tegelijk met de vaststelling van een bestemmingsplan een exploitatieplan vaststelt voor kostenverhaal in het geval het bestemmingsplan nieuwe, bij Algemene Maatregel van Bestuur (AMvB) aangewezen bouwplannen mogelijk maakt. Hierbij gaat het bijvoorbeeld om de bouw van één of meer woningen, de bouw van één of meer andere hoofdgebouwen of de uitbreiding of verbouwing van gebouwen. In de wet is aangegeven welke kosten verhaald kunnen worden. Het vaststellen van een exploitatieplan is niet nodig indien het kostenverhaal anderszins verzekerd is, bijvoorbeeld door gronduitgifte of een anterieure overeenkomst.

#### **Aangewezen bouwplannen in plangebied**

Voor dit plan is een anterieure overeenkomst gesloten, zodat het kostenverhaal voor dit plan anderszins is verzekerd.

## **6.2 Maatschappelijke uitvoerbaarheid**

De maatschappelijke uitvoerbaarheid van een bestemmingsplan wordt getoetst aan het vooroverleg met de reguliere overlegpartners en een zienswijzenperiode voor reacties van bewoners en andere belanghebbenden. Het gemeentebestuur hecht veel waarde aan een breed gedragen en haalbaar bestemmingsplan. Bij het vooroverleg met de reguliere overlegpartners wordt daarom ook de dorps- en wijkraden van het plangebied betrokken. De reacties uit zowel het vooroverleg als de zienswijzenperiode worden voorzien van een beantwoording en verwerkt in het bestemmingsplan.

#### **Participatie**

De kernboodschap van het participatiebeleid (2014) is:

"Kennis en mensen verbinden, door meedenken, meepraten en meebeslissen over zaken die spelen in de leefomgeving te stimuleren én ruimte te bieden aan initiatieven vanuit de samenleving". Goede communicatie naar omwonenden wordt zowel door gemeente als Ymere ondersteund. Na het ondertekenen van de ontwikkelovereenkomst tussen Gemeente Haarlemmermeer en Ymere (waarin staat dat partijen de ontwikkelingen van 43 appartementen op deze locatie zullen onderzoeken) zijn alle omwonenden in een straal van 500 meter om het project per brief daarover ingelicht. In deze brief werden mensen uitgenodigd om het filmpje op de website van de gemeente Haarlemmermeer te bekijken, ook kon men daar een reactie formulier indienen. Na het verzamelen van alle reacties hebben Ymere en de Gemeente alle vragen in een overzicht gezet en beantwoord. Dit overzicht is per brief naar alle omwonenden gegaan. Na het versturen van deze brief hebben een aantal omwonenden zich gemeld met aanvullende vragen en opmerkingen. Met deze omwonenden gaan de Gemeente Haarlemmermeer en Ymere individueel in overleg.

Tegelijk aan bovenstaand communicatie traject worden planologische stappen gevolgd voor het wijzigen van het bestemmingsplan. Zodra er een ontwerpbestemmingsplan ligt gaan de Gemeente Haarlemmermeer en Ymere in overleg hetzij schriftelijk hetzij mondeling met haar 'overlegpartners' lees: omwonenden en dorpsraad of buurtvereniging voordat de plannen ter visie worden gelegd.

De gebiedsmanager van de Gemeente Haarlemmermeer heeft inmiddels telefonisch contact gehad met de voorzitter van de dorpsraad. Ook de dorpsraad is dus ingelicht en fungeert als gesprekpartner voor deze ontwikkeling.

#### **Resultaten watertoets**

In paragraaf 5.1 is de watertoets opgenomen. De gemeente heeft ten behoeve van het bouwrijp aanleveren van de grond voor Ymere overleg gehad met het Hoogheemraadschap van Rijnland. Het betreft een binnenstedelijk gebied en er wordt voorzien in een alternatieve wijze van waterberging.

#### **Resultaten wettelijk vooroverleg**

Een voorontwerpbestemmingsplan wordt in het kader van het wettelijk verplichte vooroverleg ex artikel 3.1.1 Besluit ruimtelijke ordening voorgelegd aan de rijksoverheid, de provincie en het waterschap. Niet in alle gevallen is het echter nodig een voorontwerp bestemmingsplan voor te leggen aan provincie en rijk. Alleen als er rijks- of provinciale belangen in het geding zijn is vooroverleg nodig.

Concreet zijn de volgende instanties verzocht uiterlijk voor 19 november 2020 op het plan te reageren: Hoogheemraadschap van Rijnland, Provincie Noord-Holland, Veiligheidsregio Kennemerland

Daarnaast is de dorpsraad van Nieuw Vennep in de gelegenheid gesteld op het plan te reageren.

#### **Resultaten inspraak op ontwerp bestemmingsplan**

Hoogheemraadschap van Rijnland: Er is inhoudelijk overleg geweest waarna de opmerkingen en uitgangspunten van Hoogheemraadschap van Rijnland zijn verwerkt in hoofdstuk 5.1

Veiligheidsregio Kennemerland: Geen opmerkingen. Provincie Noord-Holland: Geen opmerkingen. Dorpsraad van Nieuw Vennep: Geen opmerkingen

## **7 Juridische aspecten**

## **7.1 Opzet regels en verbeelding**

De regels en de verbeelding vormen samen het juridisch bindende gedeelte van het bestemmingsplan. De toelichting is niet juridisch bindend, maar kan wel gebruikt worden als nadere uitleg bij de regels.

Op de bij het bestemmingsplan behorende verbeelding zijn alle noodzakelijke gegevens ingetekend. Er wordt onderscheid gemaakt in (dubbel)bestemmingen en aanduidingen. De bestemmingen zijn de belangrijkste elementen. De op de verbeelding opgenomen bestemmingen zijn in overeenstemming met de Standaard Vergelijkbare Bestemmingsplannen (SVBP2012). Door deze standaarden wordt de kleur en de codering van de bestemmingen bepaald. De bestemmingen zijn op het renvooi weergegeven in alfabetische volgorde. Elke op de verbeelding weergegeven bestemming is gekoppeld aan een bestemmingsregel in de regels. De regels laten vervolgens bij elke bestemming zien op welke wijze de gronden binnen de desbetreffende bestemming gebruikt en bebouwd mogen worden. Daarbij wordt onder meer verwezen naar aanduidingen op de verbeelding. Aanduidingen in samenhang met de regels, geven duidelijkheid over datgene wat binnen een bestemmingsvlak al dan niet is toegestaan.

De regels zijn onderverdeeld in vier hoofdstukken:

- De 'Inleidende regels', bestaande uit een begrippenlijst en regels met betrekking tot de 'wijze van meten';
- De 'Bestemmingsregels', die in dit bestemmingsplan te onderscheiden zijn in regels voor 'gewone', rechtstreekse bestemmingen en dubbelbestemmingen;
- De 'Algemene regels' die in principe betrekking hebben op alle bestemmingen die in het plangebied voorkomen;
- De 'Overgangs- en slotregels' die bestaan uit het overgangsrecht (voor bestaande bouwwerken en bestaand gebruik dat van het bestemmingsplan afwijkt) en de naam waaronder het bestemmingsplan moet worden aangehaald.

## **7.2 Inleidende regels**

Het eerste hoofdstuk bevat inleidende regels. In artikel 1 is een aantal in de regels gehanteerde begrippen gedefinieerd. In artikel 2 is de wijze van meten vastgelegd met betrekking tot de verschillende hoogte en oppervlakte van gebouwen.

## **7.3 Bestemmingsregels**

#### **Bestemmingen**

Verkeer

Binnen deze bestemming is het mogelijk om naast wegen en groen ook parkeervoorzieningen aan te brengen.

#### Wonen - Gestapeld

Binnen deze bestemming is het mogelijk om gestapelde woningbouw te realiseren. De maximale bouwhoogte bedraagt 7 meter, respectievelijk 10 meter.

#### Groen

Binnen deze bestemming zijn groenvoorzieningen toegestaan, met daarbij behorende wegen en paden, speelvoorzieningen, bergbezinkbassins, water en waterhuishoudkundige objecten en kunstvoorzieningen .

#### **Dubbelbestemmingen**

Op de verbeelding zijn de luchtvaartverkeerzones opgenomen.

## **7.4 Algemene regels**

In dit hoofdstuk zijn de regels opgenomen die betrekking hebben op het gehele plangebied en alle andere regels in het bestemmingsplan. Ook de parkeerregels zijn opgenomen in dit hoofdstuk. In deze regel wordt dynamisch verwezen naar het geldende parkeerbeleid van de gemeente Haarlemmermeer. Dit heeft tot gevolg dat, indien in het kader van het bestemmingsplan gebouwd kan worden, op basis van het bestemmingsplan altijd het op dat moment actuele geldende parkeerbeleid van de gemeente Haarlemmermeer gehanteerd moet worden bij het verlenen van de benodigde omgevingsvergunning.

## **7.5 Overgangs- en slotregels**

#### *Overgangsrecht*

Het overgangsrecht heeft tot doel de rechtszekerheid te verzekeren ten aanzien van bouwwerken die op het tijdstip van de terinzagelegging van het ontwerpbestemmingsplan gebouwd zijn of op grond van een reeds verleende of een nog te moeten afgeven bouwvergunning, gebouwd mogen worden en afwijken van de bebouwingsregels in dit plan. Zij mogen blijven staan of, als een bouwvergunning is verleend, worden gebouwd zolang de afwijking maar niet wordt vergroot en het bouwwerk niet (grotendeels) wordt vernieuwd of veranderd.

Ook het gebruik van gronden en de daarop staande opstellen dat – op het tijdstip dat het bestemmingsplan rechtsgeldig wordt – afwijkt van de gegeven bestemming, is in het overgangsrecht geregeld. Het afwijkende gebruik mag worden voortgezet of gewijzigd in een ander gebruik, zolang de afwijking van het bestemmingsplan niet wordt vergroot.

#### *Slotregel*

In de slotregel wordt aangegeven op welke wijze de regels van het bestemmingsplan kunnen worden aangehaald.

## **7.6 Handhaafbaarheid**

Het bestemmingsplan is het juridisch instrument om te bepalen welke ruimte voor welke bouw- en gebruiksactiviteiten aangewend mag worden. In dit bestemmingsplan zijn voorschriften opgesteld waarbij het bestaande gebruik van gebouwen en bouwwerken in principe het uitgangspunt vormt. Dit betekent dat de huidige situatie in regels is vastgelegd. Het handhavingsbeleid is erop gericht dat deze regels ook worden nageleefd. Het bestemmingsplan bindt zowel burgers als de gemeente en is dan ook de basis voor handhaving en handhavingsbeleid.

Handhaving is van cruciaal belang om de in het plan opgenomen ruimtelijke kwaliteiten ook op langere termijn daadwerkelijk te kunnen 'vasthouden'. Daarnaast is de handhaving van belang uit een oogpunt van rechtszekerheid: alle grondeigenaren en gebruikers dienen door de gemeente op eenzelfde manier aan het plan gehouden te worden.

Met deze oogmerken is in het bestemmingsplan allereerst gestreefd naar een zo groot mogelijke eenvoud van de regels. Hoe groter de eenvoud (en daarmee de toegankelijkheid en leesbaarheid), hoe groter de mogelijkheden om in de praktijk toe te zien op de naleving van het bestemmingsplan. Onder handhaving wordt niet alleen het repressief optreden verstaan, maar ook preventie en voorlichting. Repressief optreden bestaat uit toezicht en opsporing en in het verlengde daarvan – na afweging van belangen waaronder de effectiviteit van optreden – correctie, bestaande uit sancties en maatregelen. De sancties en maatregelen kunnen bestaan uit het stilleggen van activiteiten, aanschrijvingen, bestuursdwang, strafrechtelijk optreden en de dwangsom. Preventief handelen bestaat uit voorlichting en vooroverleg voor het indienen van een aanvraag om een vergunning en voorts het weigeren van de vergunning en eventuele afwijkingen.

Veldbloemstraat 58

# -