# Bestemmingsplan Woningbouw De Erven

Gemeente Bernheze

Bestemmingsplan Woningbouw De Erven Gemeente Bernheze

Croonen Adviseurs

# Bestemmingsplan Woningbouw De Erven

# Gemeente Bernheze

Toelichting

Regels

Verbeelding 1:2.000

Datum 13 maart 2018

# Projectgegevens

TOE03-0253489-01C REG03-0253489-01C TEK03-0253489-01B

# Identificatienummer

NL.IMRO.1721.BPWoningbDeErven-vg01

Datum Opsteller(s) Projectleider Vrijgave 13-3-2018 RD/MB/AdV/PD C. Stolzenbach

Vestiging Oosterhout Beneluxweg 125 4904 SJ Oosterhout T: +31 (0)162 48 75 00 www.croonenburo5.com Vestiging Maastricht Wim Duisenbergplantsoen 21 6221 SE Maastricht T: +31 (0)43 325 32 23 info@croonenburo5.com

# Inhoud

| 1 | Inleiding                                   |                                          |    |  |
|---|---------------------------------------------|------------------------------------------|----|--|
|   | 1.1                                         | Aanleiding en doel                       | 1  |  |
|   | 1.2                                         | Ligging en begrenzing van het plangebied | 1  |  |
|   | 1.3                                         | Vigerend bestemmingsplan                 | 1  |  |
|   | 1.4                                         | Bij het plan behorende stukken           | 2  |  |
|   | 1.5                                         | Leeswijzer                               | 2  |  |
| 2 | Bestaande situatie                          | 5                                        |    |  |
|   | 2.1                                         | Inleiding                                | 5  |  |
|   | 2.2                                         | Gemeente Bernheze                        | 5  |  |
|   | 2.3                                         | De kern Heesch                           | 5  |  |
|   | 2.4                                         | Huidig gebruik plangebied                | 6  |  |
| 3 | Toekomstige situatie                        |                                          |    |  |
|   | 3.1                                         | Algemeen                                 | 8  |  |
|   | 3.2                                         | Woningtype en verdeling                  | 8  |  |
|   | 3.3                                         | Verkeer                                  | 9  |  |
|   | 3.4                                         | Parkeren                                 | 9  |  |
|   | 3.5                                         | Groen en water                           | 10 |  |
|   | 3.6                                         | Beeldkwaliteit                           | 10 |  |
|   | 3.7                                         | Ruimtelijke kwaliteitsverbetering        | 10 |  |
| 4 | Beleidskader                                | 12                                       |    |  |
|   | 4.1                                         | Nationaal beleid                         | 12 |  |
|   | 4.2                                         | Provinciaal beleid                       | 16 |  |
|   | 4.3                                         | Gemeentelijk beleid                      | 19 |  |
| 5 | Milieuhygiënische en planologische aspecten |                                          |    |  |
|   | 5.1                                         | Bodem                                    | 27 |  |
|   | 5.2                                         | Geluid                                   | 28 |  |
|   | 5.3                                         | Externe veiligheid                       | 30 |  |
|   | 5.4                                         | Luchtkwaliteit                           | 35 |  |
|   | 5.5                                         | Volksgezondheid                          | 36 |  |
|   | 5.6                                         | Bedrijven en milieuzonering              | 37 |  |
|   | 5.7                                         | Geurhinder                               | 44 |  |
|   | 5.8                                         | Flora en Fauna                           | 44 |  |
|   | 5.9                                         | Water                                    | 47 |  |
|   | 5.10                                        | Archeologie & cultuurhistorie            | 49 |  |
|   | 5.11                                        | Kabels en leidingen                      | 54 |  |
|   | 5.12                                        | Besluit milieueffectrapportage           | 55 |  |
| 6 | Juridische planopzet                        | 58                                       |    |  |
|   | 6.1                                         | Plansystematiek                          | 58 |  |
|   | 6.2                                         | Opzet van de regels                      | 58 |  |
|   | 6.3                                         | Bestemmingsregels                        | 60 |  |

| 7 | Haalbaarheid | 63                            |    |
|---|--------------|-------------------------------|----|
|   | 7.1          | Financiële haalbaarheid       | 63 |
|   | 7.2          | Economische haalbaarheid      | 63 |
|   | 7.3          | Maatschappelijke haalbaarheid | 63 |

# Bijlagen:

- 1. Flora en fauna-inspectie, Faunaconsult, 18 januari 2017
- 2. Inspectie groot vogelnest, Faunaconsult, 31 mei 2017
- 3. Inventariserend veldonderzoek archeologie, Bureau voor Archeologie, 9 februari 2017
- 4. Diverse actualiserende bodemonderzoeken, Verhoeven Milieutechniek, 17 februari 2017
- 5. Waterparagraaf, Antea Group, 4 augustus 2017
- 6. Rapport akoestisch onderzoek, CroonenBuro5, 30 november 2017
- 7. Beeldkwaliteitsplan De Erven, 14 augustus 2017
- 8. Beoordeling volksgezondheid (endotoxine), Omgevingsdienst Brabant Noord, 17 augustus 2017
- 9. Landschappelijk inpassingsplan, Bureau Elfenboom, november 2017
- 10. Advies Externe veiligheid, Veiligheidsregio Brabant-Noord, 22 november 2017
- 11. Akoestisch onderzoek Van den Heuvel, Omgevingsdienst Brabant Noord, 25 januari 2018
- 12. Akoestisch onderzoek Remote Rental, Omgevingsdienst Brabant Noord, 21 november 2017
- 13. Spuitzone onderzoek Bosscheweg Heesch, Windmill, 22 december 2017
- 14. Geurcontouren, Omgevingsdienst Brabant Noord, 26 september 2017
- 15. Nota van Zienswijzen
- 16. Nota van Wijzigingen

Figuur 1.1 Ligging locatie De Erven binnen Heesch (Globespotter 2016)

Figuur 1.2 Begrenzing plangebied De Erven (Globespotter 2016)

# <span id="page-8-0"></span>1 Inleiding

# 1.1 Aanleiding en doel

<span id="page-8-1"></span>De gemeente Bernheze is voornemens circa 470 woningen op de locatie De Erven in de kern Heesch te realiseren. Voor deze gronden zijn al diverse jaren plannen voor de omvorming naar een woongebied. Hiervoor is in 2012 een stedenbouwkundig plan opgesteld, echter door de marktomstandigheden van deze tijd, is destijds gekozen voor het opstellen van een deels consoliderend bestemmingsplan en een deel ten behoeve van de ontwikkeling die de eerste fase van De Erven mogelijk maakt. De eerste fase, waarin 60 woningen worden ontwikkeld, is reeds in uitvoering.

Inmiddels is de woningmarkt weer aan het aantrekken en wil het gemeentebestuur overgaan tot het in ontwikkeling nemen van deze locatie. De uitbreidingslocatie maakt plek voor 408 woningen in een mix van verschillende woontypologieën; vrijstaande woningen, tweekappers, rijwoningen en gestapelde woningen.

Om de resterende fasen van De Erven te realiseren is voorliggend bestemmingsplan opgesteld. Het bestemmingsplan voorziet in een passende juridisch-planologische regeling ten behoeve van de ontwikkeling.

# 1.2 Ligging en begrenzing van het plangebied

<span id="page-8-2"></span>Het plangebied van onderhavig bestemmingsplan is gelegen ten westen van de kern Heesch. Het plangebied wordt in het noorden en oosten begrensd door woningen en diverse bedrijfsgebouwen. In het zuiden en westen grenst het plangebied aan het buitengebied van de gemeente Bernheze.

De ligging en begrenzing van het plangebied zijn weergegeven op figuur 1.1 en 1.2 op nevenstaande pagina.

# 1.3 Vigerend bestemmingsplan

<span id="page-8-3"></span>Ter plaatse van het plangebied vigeren twee bestemmingsplannen:

- − De Erven, vastgesteld op 6 februari 2014;
- − Buitengebied Bernheze, vastgesteld op 26 juni 2012, onherroepelijk op 8 oktober 2014.

Zoals in de aanleiding reeds is aangegeven maakt het bestemmingsplan 'De Erven' de eerste fase van de ontwikkeling van De Erven mogelijk. Het overige deel van het bestemmingsplan is consoliderend, waardoor de bestemming 'Agrarisch' hier vigeert. Ook het deel van het plangebied dat gelegen is in het bestemmingsplan 'Buitengebied Bernheze' kent de bestemming 'Agrarisch'.

# 1.4 Bij het plan behorende stukken

<span id="page-9-0"></span>Dit bestemmingsplan bestaat uit drie delen:

- − deze toelichting, waarin de keuzes die in het bestemmingsplan worden gemaakt nader gemotiveerd en verantwoord worden. Hierin staat ook beschreven wat het vigerend beleid inhoudt en hoe bij de ontwikkeling met (milieu)planologische aspecten rekening is gehouden.
- − een verbeelding, waarop onder meer de bestemmingen in het plangebied zijn aangegeven;
- − een set regels, waarin de bouw- en gebruiksmogelijkheden van de op de verbeelding vermelde bestemmingen zijn opgenomen;

De verbeelding vormt samen met de regels het juridisch bindende deel van het bestemmingsplan.

# 1.5 Leeswijzer

<span id="page-9-1"></span>In hoofdstuk 2 wordt de bestaande situatie van het plangebied beschreven. Hoofdstuk 3 geeft een doorkijk naar de toekomstige situatie van het gebied. In hoofdstuk 4 is het relevante beleidskader geschetst. Vervolgens komen in hoofdstuk 5 de betreffende milieuhygiënische en planologische aspecten aan bod. Hierna wordt in hoofdstuk 6 aandacht besteed aan juridische planopzet. Tot slot wordt in hoofdstuk 7 de haalbaarheid beschreven.

#### CroonenBuro5

3

Figuur 2.1 3D-view van het noordelijke deel van het plangebied, met in het noordoosten de eerste fase van De Erven (Bron: Globespotter 2016)

Figuur 2.2 3D view zuidelijke zijde met in het oosten een deel van het bedrijventerrein (Bron: Globespotter 2016)

# <span id="page-12-0"></span>2 Bestaande situatie

# 2.1 Inleiding

<span id="page-12-1"></span>In dit hoofdstuk wordt een integraal gebiedsprofiel gegeven van het gebied dat de omgeving vormt van het onderhavige plangebied. Om de onderhavige ontwikkeling in zijn ruimtelijke en functionele context te plaatsen wordt per aspect beschreven hoe deze structuur er uit ziet. De structuren worden beschreven voor de omgeving van het plangebied en eveneens voor de afzonderlijke delen van het plangebied.

# 2.2 Gemeente Bernheze

<span id="page-12-2"></span>De gemeente Bernheze wordt omsloten door de gemeenten 's-Hertogenbosch, Oss, Sint-Michielsgestel, Uden, Landerd en Meierijstad. In het noorden wordt de begrenzing duidelijk vormgegeven door de A59, welke nabij het plangebied is gelegen. De westgrens wordt gevormd door de Heeswijkse Bossen en de Leijgraaf. Aan de zuidzijde vormen de Zuid-Willemsvaart en de A50 heldere grenzen. In het oosten loopt de grens tussen Vorstenbosch en Bedaf, langs de Slabroekseweg, door de Schaykse Heide naar het knooppunt Paalgraven (A50-A59).

De gemeente is in 1994 ontstaan door de samenvoeging van de voormalige gemeenten Heesch, Heeswijk-Dinther en Nistelrode. Het grondgebied van de gemeente Bernheze heeft een kenmerkend landelijk karakter, waarin, naast de landbouw, de natuur- en bosgebieden en het water dominant aanwezig zijn. Bedrijvigheid komt op bedrijventerreinen in de drie grotere kernen voor, zo ook ten noorden en oosten van het plangebied. De gemeente is in alle richtingen goed ontsloten op het landelijke snelwegennet (A50/A59). Recreatie en toerisme is voor de gemeente van betekenis, vooral routegebonden vormen (fietsen, wandelen, paardrijden) zijn van belang. In de gemeente Bernheze is een landschappelijke zonering te onderscheiden die bestaat uit hogere zandgronden in het noorden, oosten en zuiden van de gemeente en de lagere zandgronden van de Centrale Slenk hier tussenin. De grote zandrug in het noorden is de overgang van het dekzandgebied naar het rivierengebied. Tevens vormt de zandrug de overgang tussen de Peelhorst aan de oostkant en de oeverwallen van de Aa aan de zuidkant.

# 2.3 De kern Heesch

<span id="page-12-3"></span>Heesch is de grootste kern en de hoofdkern van de gemeente Bernheze. In de stedenbouwkundige structuur en de groenstructuur zijn de geschiedenis en ontwikkeling van het dorp afleesbaar. Heesch ligt op de overgang van de Peelhorst in het oosten, de jonge ontginningen in het zuiden en het dekzandlandschap in het noorden. De oudste bebouwing staat aan de noordrand van het dorp, met de slingerende Mgr. van den Hurklaan als centrale ontsluiting. Na de aanleg van de doorgaande wegen Bosschebaan, "t Dorp - Graafsebaan en de Nistelrodeseweg - Osseweg is Heesch sterk uitgebreid met woonwijken uit verschillende perioden. Ten westen van het dorp zijn bedrijventerreinen gerealiseerd. Het huidige dorpscentrum bevindt zich aan De Misse, het centrale plein in Heesch. De kern Heesch heeft uitgebreide winkel- en sportvoorzieningen. Het groen in de kern bestaat voornamelijk uit laanbeplanting langs de linten.

De noordrand van Heesch, tussen de kern en de A59, is een overgangszone, waar naast wonen met name agrarische gronden liggen. De randen van Heesch zijn vanaf het buitengebied nauwelijks waar te nemen. Andersom geldt ook dat het buitengebied vanuit de kern nauwelijks te ervaren is. Ten zuidoosten van de kern ligt het bosgebied van de Maashorst. Ten zuiden en westen van de kern liggen agrarische gronden. Cultuurhistorisch waardevolle elementen in de kern zijn met name de oude dorpslinten.

<span id="page-13-0"></span>Figuur 2.3 topografische kaart Heesch (Bron: opentopo.nl)

# 2.4 Huidig gebruik plangebied

Het plangebied kent in de huidige situatie een divers gebruik. Zo wordt in het noorden van het plangebied de grond gebruikt ten behoeve van een bomenkwekerij behorende bij het naastgelegen tuincentrum. Voor het overgrote deel kent het plangebied echter een agrarisch gebruik. Verspreid tussen deze gronden zijn enkele woningen gesitueerd. Grenzend aan het plangebied zijn diverse bedrijfsgebouwen aanwezig, welke grotendeels deel uitmaken van bedrijventerrein 'De Beemd'. Ook zijn langs de randen van het plangebied enkele (bedrijfs)woningen gelegen, zo ook de eerste fase van De Erven.

Van een waterstructuur is nagenoeg geen sprake, er lopen enkele sloten langs akkers, maar van een feitelijke structuur kan niet worden gesproken. Op het gebied van groen kan wel gesproken worden over een groenstructuur. In het plangebied is langs de Zoggelsestraat, Nieuwe Erven/Verbindingsweg en het verlengde van de Beemdstraat sprake van een lanenstructuur. Ook langs de Kruishoekstraat is sprake van een groene afscherming, mede in de vorm van een houtwal.

In en rondom het plangebied liggen een aantal cultuurhistorische waarden. Zoggelsestraat 55 is een Beeldbepalend object. Zoggelsestraat 57 en 68 zijn gemeentelijke monumenten en ook een aantal wegen staan vermeld op de Cultuurhistoriekaart. In paragraaf 5.9.3 Gemeentelijke cultuurhistoriekaart wordt dit beschreven.

Binnen het plangebied zijn verder geen voorzieningen als winkels, of bedrijven te vinden.

# <span id="page-15-0"></span>3 Toekomstige situatie

# 3.1 Algemeen

<span id="page-15-1"></span>Het plangebied De Erven ligt op de grens van de bebouwde kern van Heesch en het buitengebied. De locatie kan gezien worden als overgangsgebied van het dorpse naar het landelijke gebied. Dit vormt het vertrekpunt van de stedenbouwkundige visie. Het plangebied kent een rechte planmatige structuur die doorkruist en begrensd wordt door daaraan parallel liggende wegen. Het merendeel van deze wegen kent een van oudsher aanwezige lanenstructuur. Tussen deze wegen ontstaan open velden, die de bouwvelden definiëren. De laanbomen en diepe achtertuinen van de reeds aanwezige woningen vormen, mede met de ligging aan het buitengebied het groene en landelijke karakter van de wijk.

# 3.2 Woningtype en verdeling

<span id="page-15-2"></span>In het plan De Erven komt een verscheidenheid aan woningtypen voor. De bestaande wegen en de nieuw in te richten Kruishoekstraat vormen, in combinatie met de groenstructuur verschillende bouwvelden, die gefaseerd kunnen worden ontwikkeld. Ieder bouwveld kan op eigen wijze worden verkaveld, rekening houdend met de toegestane woningtypologieën en marktbehoefte. Het plangebied is bij de indicatieve invulling onderverdeeld in 3 fases.

Het onderhavige bestemmingsplan kent een flexibele invulling met de mogelijkheid om rijwoningen, twee-onder-een-kapwoningen en vrijstaande woningen te realiseren. De definitieve invulling van het gebied wordt per fase bepaalt en gebaseerd op de actuele marktbehoefte. De woningen en openbare ruimte krijgen een informele uitstraling passend bij Heesch. In totaal worden 408 woningen gerealiseerd.

In het noordelijk deel van het gebied, met zicht op de Bosschebaan, ten zuiden van de te realiseren rotonde, is een markant zichtpunt in de vorm van een appartementencomplex gesitueerd.

<span id="page-16-0"></span>Figuur 3.1 Indicatieve invulling stedenbouwkundige visie

# 3.3 Verkeer

De ontsluiting van het gebied vindt plaats door een herinrichting en verlegging van de Kruishoekstraat. De Kruishoekstraat heeft daarnaast ook een ontsluitende functie waar het gaat om het gebied ten zuiden van De Erven. Ten behoeve van de aansluiting op de Bosschebaan wordt de rotonde aangepast. Secundaire ontsluitingen van het gebied zijn de Zoggelsestraat, Beemdstraat, Nieuwe Erven en de Bunderstraat. Deze wegen behouden de landelijke uitstraling, mede door de blijvende aanwezigheid van de laanbeplanting. De ruime voortuinen van de woningen en de woningen aan de weg dragen bij aan de groene uitstraling. Van noord naar zuid is een langzaam verkeersroute aanwezig.

### 3.4 Parkeren

<span id="page-16-1"></span>Parkeren vindt bij de vrijstaande woningen en twee-onder-een-kapwoningen zoveel mogelijk op eigen terrein plaats. In de bebouwingsvelden met rijwoningen zal het parkeren in de straat plaatsvinden. Bij grote concentraties van parkeren wordt door parkeerhoven naast of achter de woningen de parkeervraag opgelost. Zodoende wordt het groen aan de voorzijde maximaal beleefd.

### 3.5 Groen en water

<span id="page-17-0"></span>In het plangebied wordt de groene aankleding voor een groot deel gevormd door de laanbeplanting. Langs de Kruishoekstraat, Zoggelsestraat, Bosschebaan en voor een gedeelte langs de Nieuwe Erven is deze structuur aanwezig. Door de ligging en de aanwezige zichtlijnen vanuit het plangebied richting het aangrenzende akkerland wordt de landelijke en groene uitstraling van het gebied vergroot.

In het noorden van het plangebied, ten zuiden van de kwekerij, is een waterloop aanwezig. Deze waterloop wordt in de toekomstige situatie verstevigd.

# 3.6 Beeldkwaliteit

<span id="page-17-2"></span>

<span id="page-17-1"></span>Er wordt gestreefd naar een samenhangende structuur met een herkenbare identiteit van het gebied en voldoende ruimte voor differentiatie en expressie. In het beeldkwaliteitsplan zoals dat door de gemeenteraad zal worden vastgesteld, 'Beelkwaliteitsplan De Erven', wordt uitgegaan van vier deelgebieden, elk met zijn eigen stedenbouwkundige opzet: De Lanen, Vlindererf, Rieterf en Boserf. Daarnaast zijn kwaliteitseisen gesteld op het gebied van parkeren, erfscheidingen langs openbaar gebied en zonnepanelen en – collectoren.

De woningen en openbare ruimte krijgen een informele uitstraling passend bij Heesch. De woningen zijn hoofdzakelijk traditioneel van opbouw met over het algemeen twee bouwlagen met kap. Het architectuurbeeld kan wisselend zijn binnen een samenhangend architectonisch concept of als duidelijk ensemble worden ontworpen. Qua materialisering worden traditionele en nieuwe materialen toegepast als baksteen, beton, hout en gebakken pannen.

# 3.7 Ruimtelijke kwaliteitsverbetering

In de Verordening ruimte van de provincie Noord-Brabant (art. 3.2) is vastgelegd dat iedere ontwikkeling in het buitengebied gepaard moet gaan met een fysieke kwaliteitsverbetering van het landschap. Dit betekent dat een concreet voorstel over de invulling van de kwaliteitsverbetering ook onderdeel moet uitmaken van de planvorming. Ten behoeve van de ontwikkeling van Woongebied De Erven wordt er een investeringsregeling ruimtelijke kwaliteit opgesteld. Er wordt daarbij naar een balans gezocht tussen de impact van de ruimtelijke ontwikkeling enerzijds en de (tegen)prestatie die geleverd moet worden voor de kwaliteit van het landschap anderzijds.

#### Benodigde kwaliteitsinvestering

De ontwikkeling van Woongebied De Erven kan gezien worden als een stedelijke uitbreiding, waardoor voor de berekening van de benodigde kwaliteitsinvestering wordt uitgegaan van 1% van de uitgifteprijs. Hiertoe is er een bijdrage in de grondexploitatie opgenomen van €218.720,-.

Door Bureau Elfenboom is een Landschappelijk inpassingsplan opgesteld. De totale oppervlakte van het toekomstige groenplan bestaat uit verschillende elementen, waar bij een aantal zijn overgenomen van het bestaande groen.

Het totaalbeeld zal een nostalgische uitstraling krijgen met oog voor beleving en gebruik door bewoners. De elementen die de groenstructuur vorm gaan geven zullen qua aanleg, beheer en gebruik behoorlijk afwijken van hetgeen doorsnee gangbaar is. Gelet op de oppervlakte die er voor groen beschikbaar is wordt vooral ingezet op kwaliteit van beleving, het gebruik en biodiversiteit ook in relatie tot educatie.

De toekomstige groenstructuur wordt thematisch uitgewerkt voor de verschillende elementen, die wederom allemaal een relatie hebben met het thema 'voedselbos'.

Hierbij staat de relatie mens-natuur centraal, waarbij beleving, kwaliteit van wonen en het woongenot, oogst, beheer en educatie in de nieuwe woonwijk worden geïntegreerd. De landschapsmaatregelen bestaan uit de volgende onderdelen:

- Struweel- en plukbosjes
- Heggen
- Laanbomen met noten en fruitbomen
- Boomgaard
- Knotbomenrijen
- Bloemrijke bermen en kruidenranden voor bijen
- Ommetjes en elzensingels
- Insectenhotels
- Educatie

De geraamde kosten bedragen € 234.350,-, waarmee wordt voldaan aan het uitgangspunt (1% van de uitgifteprijs).

De rapportage is als bijlage bij de regels opgenomen. In de regels is een voorwaardelijke verplichting opgenomen die regelt dat het gebruik van de gronden en de daarop aanwezige bebouwing binnen de woonbestemming uitsluitend is toegestaan indien de kwaliteitsverbetering van het landschap binnen 3 jaar na de ingebruikname is gerealiseerd, wordt beheerd en in stand wordt gehouden overeenkomstig het Landschappelijk inpassingsplan. De uitvoering van de landschapsmaatregelen is gekoppeld aan de fasering van de 3 deelgebieden.

# <span id="page-19-0"></span>4 Beleidskader

De voorgenomen ontwikkeling van het plangebied moet passen binnen het geldend beleid op nationaal, provinciaal, regionaal en gemeentelijk niveau. Onderhavig bestemmingsplan maakt de bouw van 408 woningen in de kern Heesch mogelijk. In dit hoofdstuk zijn de belangrijkste bevindingen uit het (ruimtelijk) beleid beschreven en wordt aangegeven hoe voorliggend ontwikkeling hierop inspeelt.

# <span id="page-19-1"></span>4.1 Nationaal beleid

#### 4.1.1 Structuurvisie Infrastructuur en Ruimte

De Structuurvisie Infrastructuur en Ruimte (SVIR), die op 13 maart 2012 door de minister is vastgesteld, is de overkoepelende rijksstructuurvisie voor de ruimtelijke ontwikkeling van Nederland tot 2028, met een doorkijk naar 2040. Het rijksbeleid zoals opgenomen in de SVIR richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personenen goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap laat het Rijk, onder het motto 'decentraal wat kan, centraal wat moet', over aan provincies en gemeenten. Sturing op verstedelijking, waaronder afspraken over binnenstedelijk bouwen, rijksbufferzones en doelstellingen voor herstructurering, heeft het Rijk grotendeels losgelaten. Er is enkel nog sprake van een 'ladder voor duurzame verstedelijking', die is vastgelegd in het Besluit ruimtelijke ordening.

Het Rijk streeft naar een concurrerend, bereikbaar, leefbaar en veilig Nederland, door middel van een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. Om dit doel te bereiken, werkt het Rijk samen met andere overheden. In de SVIR zijn ambities tot 2040 en doelen, belangen en opgaven tot 2028 geformuleerd. In de realisatieparagraaf van de SVIR zijn per nationaal belang de instrumenten uitgewerkt die hiervoor worden ingezet. Eén van deze instrumenten is het Besluit algemene regels ruimtelijke ordening (Barro).

#### 4.1.2 Besluit en regeling algemene regels ruimtelijke ordening

Het Besluit algemene regels ruimtelijke ordening (Barro) en de bijbehorende Regeling algemene regels ruimtelijke ordening (Rarro) vormen de juridische vertaling van de kaderstellende uitspraken die in de SVIR zijn geformuleerd. Het Besluit en de Regeling bevatten regels ter bescherming van de nationale belangen. De regels van het Barro moeten in acht worden genomen bij het opstellen van provinciale ruimtelijke verordeningen en bestemmingsplannen, zodat ze doorwerken tot het niveau van de lokale besluitvorming.

#### *Beoordeling:*

Ten aanzien van het onderhavige plangebied zijn er regels omtrent radarverstoringsgebieden uit het Barro van toepassing. Dit betreft de regeling met betrekking tot het radarverstoringsgebied van de Vliegbasis Volkel (zoals weergegeven in de wijziging van het Rarro per 1 oktober 2012, art. 2.4). Het plangebied is gelegen in zowel het radarverstoringsgebied van de vliegbasis Volkel als de daaromheen liggende ring.

Voor het radarverstoringsgebied geldt dat teneinde het ongestoord functioneren van radar- en communicatieapparatuur op de vliegbasis te waarborgen, er rond de vliegbasis een cirkel met een straal van 15 nautische mijl (= 27,8 km) geldt, gemeten vanaf de positie van de radar. Binnen dit radarverstoringsgebied dient voor ieder obstakel, hoger dan 65 m +NAP, te worden berekend of er verstoring van de radar optreedt. Binnen het plangebied worden geen objecten gerealiseerd met een hoogte boven 65 m +NAP. Daarnaast geldt voor de daaromheen liggende ring uitsluitend bouwhoogtebeperkingen voor windmolens. Het radarverstoringsgebied legt, aangezien er geen bebouwing van deze hoogte mogelijk wordt gemaakt, daarom geen beperkingen op aan bebouwing binnen het plangebied.

Het radarverstoringsgebied van de vliegbasis Volkel wordt door het plan derhalve niet belemmerd. Geconcludeerd kan worden dat de onderhavige ontwikkeling binnen de gestelde kaders van het Barro en de Rarro past.

# 4.1.3 Ladder voor duurzame verstedelijking

Het roer moet om in de gebiedsontwikkeling. De daadwerkelijke vraag van bewoners, bedrijven en organisaties wordt daarin leidend. Om een zorgvuldig gebruik van de schaarse ruimte te bevorderen, is in artikel 3.1.6 lid 2 van het Besluit ruimtelijke ordening een 'ladder voor duurzame verstedelijking' (gebaseerd op de 'SER-ladder') geïntroduceerd.

#### Het lid luidt als volgt:

*"De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien."*

Dat betekent: eerst bepalen of een nieuwe ontwikkeling een nieuwe stedelijke ontwikkeling betreft, vervolgens kijken of er vraag is naar een bepaalde nieuwe ontwikkeling, en daarna analyseren of het bestaande stedelijk gebied of bestaande bebouwing kan worden hergebruikt.

#### *Relevantie voor het plangebied*

Onderhavig bestemmingsplan voorziet in een flexibele juridisch-planologische regeling voor de ontwikkeling van maximaal 408 woningen. Ingevolge jurisprudentie is er vanaf de ontwikkeling van 12 woningen sprake van een nieuwe stedelijke ontwikkeling die getoetst moet worden aan de ladder voor duurzame verstedelijking. Voorliggend bestemmingsplan is daarmee dus 'ladderplichtig'.

#### *Aantonen behoefte*

In Noord-Brabant wordt jaarlijks per regio de kwantitatieve ontwikkelingsopgave voor woningbouw van gemeenten voor de komende 10 jaar in beeld gebracht en afgestemd in het Regionaal Ruimtelijk Overleg. Deze verdeling is gebaseerd op de meest actuele bevolkings- en woningbouwprognoses van de Provincie. Hiermee wordt verzekerd dat er wordt gebouwd naar behoefte. De meest recente regionale woningbouwafpraken gelden voor de periode 2016-2025 en deze zijn op 8 december 2016 vastgesteld in de 'Regionale Agenda Wonen'.

Bernheze behoort tot de regio 's-Hertogenbosch e.o. Deze regio kent een behoorlijke ontwikkelingsopgave in de periode tot en met 2025. In totaal moet de woningvoorraad in de regio toenemen met 19.125 woningen, waarvan er 16.330 gerealiseerd moeten worden in gemeentes binnen het stedelijk concentratiegebied en 2.795 in gemeentes in het landelijk gebied. De gemeente Bernheze ligt deels binnen het stedelijk concentratiegebied, de hoofdkern Heesch behoort hier namelijk toe. Hierdoor heeft de gemeente een behoorlijke ontwikkelingsopgave toebedeeld gekregen. In de periode 2016-2026 dient de woningvoorraad in Bernheze toe te nemen met 1.685 woningen om in de kwantitatieve behoefte te voorzien. In de Regionale Agenda Wonen is geconstateerd dat de harde plancapaciteit in Bernheze slechts 35% van de totale behoefte kan voorzien (peildatum 1-1-2016), waardoor er dringend behoefte is aan woningbouwplannen.

In de Woonvisie Bernheze 2016-2021 (nader toegelicht in paragraaf 4.3.3) is een ontwikkelingsopgave per kern opgenomen voor de behoefte op de korte termijn (periode van 5 jaar). In de periode 2016-2021 worden in Bernheze maximaal 900 woningen toegevoegd aan de voorraad. Gedurende deze termijn is voor Heesch een actuele vraag naar 395 woningen vastgesteld. De gemeente heeft voor het ondervangen deze behoefte tot 2021 de meerderheid van de te bouwen woningen in Heesch toebedeeld aan woningbouwplan De Erven, namelijk 276 woningen. In de periode na 2021 zullen gemeentebreed nog ongeveer 785 woningen moeten worden gebouwd om te voldoen aan de opgave die is vastgelegd in de Regionale Agenda Wonen tot 2026. De resterende ca. 132 woningen die in onderhavig bestemmingsplan mogelijk worden gemaakt zijn dus noodzakelijk om in de behoefte tussen 2021-2026 te kunnen voorzien. De ontwikkeling voorziet zodoende in een kwantitatieve behoefte.

Naast de kwantitatieve behoefte vraagt de ladder ook een beschouwing van de kwalitatieve behoefte waarin een ontwikkeling voorziet. Aangaande woningbouw betreft dit voornamelijk type woningen voor een bepaalde doelgroep of het ontwikkelen van onderscheidende woonmilieus. In de Woonvisie 2016-2021 is specifiek gekeken naar de kwalitatieve opgave per kern. De actuele vraag naar type nieuwbouw woningen in Heesch bestaat voornamelijk uit woningen voor starters, sociale huur en levensloopbestendige woningen. Onderhavig bestemmingsplan is flexibel. Behalve voor de sociale woningen (minimaal 20% en maximaal 30%) wordt geen aantal of percentage woningen per woningtype vastgesteld. Daardoor kan in een voldoende mate worden ingespeeld op de actuele kwalitatieve behoefte.

Hiermee kan worden geconcludeerd dat voldaan wordt aan de eis om de behoefte aan te tonen.

#### *Ontwikkelen in bestaand stedelijk gebied*

In lid twee van artikel 3.1.6. van het Besluit ruimtelijke ordening dient te worden gemotiveerd of de beoogde ontwikkeling plaats kan vinden binnen het bestaand stedelijk gebied. In het kader van duurzaam ruimtegebruik wordt de ruimtelijke ontwikkeling bij voorkeur opgevangen in het bestaand stedelijk gebied. Dit kan door op lege plekken de ruimte 'in te vullen', een andere bestemming te geven aan een gebied, door herstructurering van bestaande terreinen of door transformatie van bestaande gebouwen of gebieden.

De definitie van het 'bestaand stedelijk gebied' is vastgelegd in artikel 1.1.1, lid 1 van het Bro en luidt als volgt: *bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur"*.

In de huidige situatie zijn de gronden binnen het plangebied grotendeels onbebouwd en in gebruik voor agrarische doeleinden. De ontwikkeling vindt dus niet plaats binnen het bestaand stedelijk gebied van Heesch zoals bedoeld in het Bro. Daarentegen is de behoefte aan woningen in Heesch aanzienlijk en de inbreidingscapaciteit beperkt. Heesch kent binnen de bebouwde kom geen omvangrijke 'lege plekken' waarmee een substantiële bijdrage aan de actuele woningbehoefte kan worden geleverd. Bovendien is Heesch de hoofdkern van de gemeente. Het ligt niet in de lijn der verwachting dat het draagvlak voor voorzieningen komt te vervallen waardoor transformatie of herbestemming van bebouwing tot woningen binnen het bestaand stedelijk gebied plaats kan vinden. In de gemeentelijke woonvisie is reeds gesteld dat nieuwbouw benodigd is om in de behoefte te kunnen voorzien in zowel aantal als type woningen. Dit leidt tot de conclusie dat een uitbreidingslocatie noodzakelijk is om de vraag naar woningen te kunnen ondervangen. Onderhavig bestemmingsplan betreft de verdere ontwikkeling van een uitbreidingslocatie die reeds in 2014 in gang is gezet. Feitelijk betreft onderhavig bestemmingsplan hiermee een verdichting binnen de contouren van bestaande (stedelijke) functies die gevestigd zijn aan de randen van het plangebied. De ontwikkeling vormt daarmee zowel in ruimtelijk als in planologisch opzicht een logische afronding van het bestaand stedelijk gebied in Heesch.

# *Conclusie:*

Vanuit het oogpunt van de ladder voor duurzame verstedelijking zijn er geen belemmeringen voor onderhavig bestemmingsplan.

# <span id="page-23-0"></span>4.2 Provinciaal beleid

## 4.2.1 Structuurvisie ruimtelijke ordening Noord-Brabant

In 2010 is de Structuurvisie Ruimtelijke Ordening (Svro) vastgesteld door Provinciale Staten. De Svro bevat de hoofdlijnen van het provinciaal ruimtelijk beleid tot 2025, met een doorkijk naar 2040. De Svro is in 2014 partieel herzien, waarbij onder andere het gewijzigde beleid op het gebied van natuur (realisering van het natuurnetwerk) en veehouderij (transitie naar een zorgvuldige veehouderij) zijn verwerkt. De Svro 2014 is in werking getreden op 19 maart 2014. De visie is bindend voor het ruimtelijk handelen van de provincie Noord-Brabant en vormt de basis voor de wijze waarop de provincie de instrumenten inzet die de Wet ruimtelijke ordening biedt. Eén van deze instrumenten is de Verordening ruimte, waarin de kaderstellende elementen uit de Svro zijn vertaald in concrete regels die van toepassing zijn op (gemeentelijke) bestemmingsplannen.

De Svro gaat in op de ruimtelijke kwaliteiten van de provincie Noord-Brabant. Mens, markt en milieu zijn binnen de provincie in evenwicht. Daarom kiest de provincie in haar ruimtelijk beleid tot 2025 voor de verdere ontwikkeling van gevarieerde en aantrekkelijke woon-, werk- en leefmilieus en voor een kennisinnovatieve economie met als basis een klimaatbestendig en duurzaam Brabant. Het principe van behoud en ontwikkeling van het landschap is in de structuurvisie de 'rode' draad die de ruimtelijke ontwikkelingen stuurt. De provincie wil het contrastrijke Brabantse landschap herkenbaar houden en verder versterken. Daarom wordt ingezet op de ontwikkeling van robuuste landschappen, een beleefbaar landschap vanaf het hoofdwegennet en behoud en versterking van aanwezige landschapskwaliteiten. Binnen de stedelijke structuur worden twee ontwikkelingsperspectieven onderscheiden:

- − Stedelijk concentratiegebied (stedelijke regio's): in het stedelijk concentratiegebied, inclusief de bijbehorende zoekgebieden voor verstedelijking, wordt de bovenlokale verstedelijkingsbehoefte opgevangen. Enerzijds om de steden voldoende draagvlak te geven voor hun functie als economische en culturele motor, anderzijds om het dichtslibben van het landelijk gebied tegen te gaan.
- − Overig stedelijk gebied (landelijke regio's): het overig stedelijk gebied, met de bijbehorende zoekgebieden voor verstedelijking, voorziet in de opvang van de lokale verstedelijkingsbehoefte. Grootschalige verstedelijking is ongewenst en voor woningbouw geldt het principe 'bouwen voor migratiesaldo-nul'.
Het plangebied is deels gelegen in het stedelijk concentratiegebied wat deel uit maakt van het stedelijk concentratiegebied rond Oss en deels in het gemengd gebied wat als zoekgebied voor verstedelijking is aangewezen.

De concentratie van verstedelijking vindt onder andere plaats in het zogenaamde 'kralensnoer' van steden (met omliggende kleinere kernen) op de overgang van zand naar klei (van Bergen op Zoom tot aan Oss). Door de nabije ligging tot Oss, wordt Heesch ook gezien als stedelijk concentratiegebied. In deze gebieden wordt de bovenlokale groei van de verstedelijking opgevangen. Het plangebied maakt de ontwikkeling in en tegen het stedelijk concentratiegebied mogelijk. In het woningbouwprogramma is rekening gehouden met de beoogde realisatie.

De ruimtelijke belangen en keuzes zijn in de Svro geordend in vier ruimtelijke structuren: de groenblauwe structuur, het landelijk gebied, de stedelijke structuur en de infrastructuur. Binnen deze structuren worden de belangrijkste maatschappelijke ontwikkelingen opgevangen. Samen vormen de structuren de provinciale ruimtelijke structuur. De structuren geven een hoofdkoers aan: een ruimtelijk ontwikkelingsperspectief voor een combinatie van functies. De structuren geven ook aan waar functies worden uitgesloten of welke randvoorwaarden de provincie aan functies stelt. Binnen de structuren is ruimte voor regionaal maatwerk.

#### 4.2.2 Verordening ruimte 2014

Ruimtelijke ordening zijn verdeeld tussen rijk, provincies en gemeenten. Provincies kunnen door middel van een planologische verordening regels formuleren waarmee gemeenten bij het opstellen van ruimtelijke plannen rekening moeten houden. De provincie Noord-Brabant heeft hiertoe de Verordening ruimte opgesteld. De Verordening ruimte bevat regels ter bescherming van de provinciale belangen en wordt periodiek geactualiseerd. Op 19 maart 2014 is de Verordening ruimte 2014 in werking getreden. Provinciale Staten van Noord-Brabant hebben in hun vergadering van 10 juli 2015 de Verordening ruimte 2014 opnieuw vastgesteld. De gewijzigde verordening is op 15 juli 2015 in werking getreden. In de Verordening ruimte zijn onder andere regels opgenomen met betrekking tot stedelijke ontwikkeling, natuurgebieden en agrarische ontwikkelingen (waaronder de zorgvuldige veehouderij).

De regels in de Verordening ruimte 2014 zijn een doorvertaling van het provinciaal beleid zoals opgenomen in de Structuurvisie ruimtelijke ordening (Svro). De regels van de Verordening ruimte zijn er - in lijn met het beleid van de Svro - op gericht om het leeuwendeel van de stedelijke ontwikkelingen plaats te laten vinden in de stedelijke regio's en in het bestaand stedelijk gebied. De begrenzingen van de stedelijke en landelijke regio's zijn vastgelegd op de kaarten behorende bij de Verordening ruimte. In de verordening zijn ook het bestaand stedelijk gebied, de zoekgebieden voor stedelijke ontwikkeling en de

17

ecologische hoofdstructuur begrensd. Een belangrijk onderdeel van de Verordening ruimte is de zorgplicht voor ruimtelijke kwaliteit. Ruimtelijke ontwikkelingen moeten, zowel in het stedelijk gebied als in het landelijk gebied, bijdragen aan de ruimtelijke kwaliteit van het gebied en de naaste omgeving. In samenhang hiermee bevat de verordening een investeringsregel voor landschapsontwikkeling: bij ontwikkelingen buiten het bestaand stedelijk gebied dient inzichtelijk te worden gemaakt hoe deze ontwikkeling gepaard gaat met een kwaliteitsverbetering van het landschap.

# Structuren en aanduidingen

Op de kaartbeelden van de Verordening ruimte 2014 wordt onderscheid gemaakt in vier structuren en diverse aanduidingen. De vier structuren zijn het bestaand stedelijk gebied, de ecologische hoofdstructuur, de groenblauwe mantel en het gemengd landelijk gebied.

Bestaand stedelijk gebied, stedelijk concentratiegebied

Figuur 4.2 uitsnede kaart 'stedelijke ontwikkeling' Verordening ruimte 2014

Het plangebied is voor het leeuwendeel in gebruik als agrarische grond en is gelegen in het gemengd landelijk gebied. Deze gronden zijn aangeduid als zoekgebied voor stedelijke ontwikkeling in het stedelijk concentratiegebied. Het noordoostelijke deel van het plangebied is gelegen in het bestaand stedelijk gebied, stedelijk concentratiegebied.

Het provinciaal beleid is gericht op het bundelen van de verstedelijking in de gebieden die zijn aangeduid als bestaand stedelijk gebied of als zoekgebied voor stedelijke ontwikkeling. Binnen het bestaand stedelijk gebied zijn gemeenten vrij om te voorzien in stedelijke ontwikkelingen, met inachtneming van de aanvullende regels die de verordening stelt, onder andere op het gebied van de plancapaciteit voor woningbouw en bedrijventerreinen. Door inbreiding, verdichting en herstructurering binnen het bestaand stedelijk gebied kan nieuw ruimtebeslag in het buitengebied worden voorkomen. Zorgvuldig ruimtegebruik is hierbij het streven.

Wanneer stedelijke ontwikkelingen niet binnen het bestaand stedelijk gebied plaats kunnen vinden, is uitbreiding van stedelijke functies mogelijk in de zoekgebieden voor stedelijke ontwikkeling. Bij de realisering van nieuwe stedelijke functies buiten het bestaand stedelijk gebied dient rekening te worden gehouden met de aanwezige ruimtelijke kwaliteiten en structuren. Daarnaast geldt voor ontwikkelingen buiten het stedelijk gebied, nog sterker dan voor ontwikkelingen binnen het bestaand stedelijk gebied, de zorgplicht voor ruimtelijke kwaliteit. Bij ontwikkelingen buiten het bestaand stedelijk gebied moet onder andere worden voorzien in een kwaliteitsverbetering van het landschap.

### *Consequenties voor het bestemmingsplan*

De ontwikkeling van De Erven valt deels binnen het bestaande stedelijk concentratiegebied en deels in het zoekgebied hiervan. De woningbouwopgave is niet in het bestaand stedelijk gebied te realiseren. Uitbreiding buiten het bestaand stedelijk gebied is daarom noodzakelijk, hierop is in paragraaf 4.1.3 uitgebreid ingegaan op de 'Ladder voor duurzame Verstedelijking'.

De Erven wordt gerealiseerd in het zoekgebied voor stedelijke ontwikkeling en stedelijk concentratiegebied. Door de ligging in dit zoekgebied dient te worden voldaan aan het in de Verordening ruimte omschreven lid 3.2 'kwaliteitsverbetering van het landschap'. In de paragraaf 3.3.5. wordt omschreven hoe hier aan voldaan wordt.

# <span id="page-26-0"></span>4.3 Gemeentelijk beleid

# 4.3.1 Structuurvisie Bernheze

De Structuurvisie Bernheze is op 11 februari 2010 vastgesteld door de gemeenteraad van Bernheze. De Structuurvisie Bernheze vervangt de StructuurvisiePlus 'Bernheze op koers' uit 2003. De Structuurvisie Bernheze geeft een samenhangend beeld van de gewenste ruimtelijke ontwikkeling van de hele gemeente. De structuurvisie is een visie op hoofdlijnen en vormt daarmee een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen, zoals bestemmingsplannen en projecten. In de structuurvisie staan de belangrijkste ruimtelijke ontwikkelingen beschreven voor de komende jaren.

De gemeente Bernheze beoogt met de actualisatie van de Structuurvisie meerdere doelen te bereiken:

- integrale visievorming voor de lange termijn;
- bijeenbrengen en afwegen van belangen (inhoudelijk en procesmatig);
- toetsings- en inspiratiekader voor ruimtelijke beslissingen;
- 'bottom up' voor regionale en provinciale planvorming;
- 'top down' voor ruimtelijke initiatieven;
- basis voor uitwerking in juridisch-planologische kaders;
- basis voor uitvoering: stellen van locatie-eisen, verhalen bovenplanse kosten en vestigen voorkeursrecht.

Om zo goed mogelijk bij de doelstellingen aan te sluiten, wordt deze Structuurvisie onderscheiden in twee delen die qua globaliteit, flexibiliteit en planperiode sterk van elkaar verschillen.

#### Deel A: Ruimtelijk Casco

In deel A wordt vanuit een bondige analyse een visie geformuleerd op de gemeente. Deze visie bestaat uit het ontwikkelingskader (bestaand en nieuw beleid) en droombeeld (mission statement) voor de lange termijn en komt tot stand door een locatieoverstijgende discussie. Het Ruimtelijk Casco beoogt de samenhangende structuren naar boven te halen en hieraan logische strategieën te koppelen, waarmee het een casco vormt voor concrete projecten en plannen. Het is een afwegingskader, maar tegelijkertijd ook een inspiratiekader voor ruimtelijke ontwikkeling. Het Ruimtelijk Casco geeft richting zonder te spreken over een programma. Het geeft de mogelijkheden weer en is flexibel wat betreft de exacte invulling op de korte termijn.

#### Deel B: Uitvoeringsprogramma

In deel B worden de ruimtelijke opgaven voor de korte en middellange termijn benoemd en de meest geschikte locaties hiervoor aangewezen. Daarnaast formuleert de gemeente welke concrete projecten en plannen op korte termijn richting uitvoering worden gebracht en hoe deze gerealiseerd gaan worden. Het uitvoeringsprogramma zal periodiek worden geactualiseerd en geeft daarmee steeds voor een bepaalde periode weer, op welke wijze het droombeeld tot uitvoering wordt gebracht.

Figuur 4.3 Uitsnede ruimtelijk cascokaart Structuurvisie Bernheze: Heeswijk-Dinther (bron: gemeente Bernheze, 2010)

Het gebied dat is aangeduid als 'zoekgebied wonen' kan worden getransformeerd van onbebouwd gebied naar bebouwd gebied in de vorm van wonen en daarbij behorende voorzieningen. Het betreft een locatie grenzend aan de bestaande bebouwing waar geen of beperkt duurzame waarden uit de onderste lagen voorkomen. Voorwaarden waaraan ruimtelijke plannen in dit gebied moeten voldoen zijn hierna geformuleerd:

- De voorgestelde plannen moeten aansluiten bij de bestaande ruimtelijke en stedenbouwkundige structuur van de kern.
- Bij de inrichting van ruimtelijke plannen moet rekening worden gehouden met de kwaliteiten en structuren in het gebied en de omgeving. Bij het ontwikkelen van ruimtelijke plannen is het uitgangspunt zorgvuldig met de ruimte om te gaan.
- De natuurlijke ondergrond en de historisch gegroeide structuur van Bernheze moeten meegenomen worden bij de planvorming.

Het voorgestane initiatief sluit aan bij de uitgangspunten zoals gesteld in de Structuurvisie Bernheze.

# 4.3.2 Duurzaam Mobiliteitsplan 2016-2022

Bernheze wil graag een prominente rol innemen als het gaat om duurzaamheid. Hiertoe heeft de gemeenteraad 26 mei 2016 het Duurzaam Mobiliteitsplan vastgesteld. In het Duurzaam Mobiliteitsplan (2016-2022 met een doorkijk naar 2030) krijgen alle facetten van verkeer- en vervoer een plaats, zoals verkeersveiligheid en bereikbaarheid en de modaliteiten openbaar vervoer, auto, fiets, voetganger, vrachtverkeer en landbouwverkeer. Een totaalplan dat diverse beleidsplannen zal vervangen. In het bijbehorende uitvoeringsplan (2016-2022) zijn alle bestaande en nieuwe beleidsvoornemens tegen elkaar afgewogen om tot een goede prioriteitstelling te komen voor de komende jaren. Zo ontstaat er een goed overzicht van wat de gemeente Bernheze de komende jaren voor ogen heeft.

# *Relevantie voor het plangebied*

Binnen het plangebied worden een aantal nieuwe wegen voorzien, zo ook de aansluiting op de Rotonde op de Bosschebaan. Deze rotonde zal een extra 'poot' krijgen, om zo een van de ontsluitingen van De Erven te vormen. De overige hoofdinfrastructuur hoeft niet te worden gewijzigd om het verkeer van de nieuwe woonwijk op te vangen. Wel worden er enkele kruisingen gerealiseerd, om zo de nieuwe infrastructuur op de oude infrastructuur aan te sluiten.

#### *Conclusie*

Geconcludeerd kan worden dat het onderhavige plan geen invloed heeft op de wegencategorisering van Heesch.

# 4.3.3 Woonvisie Bernheze 2016-2021

Op 24 mei 2016 heeft de gemeenteraad van Bernheze de woonvisie 'Creatief naar een nieuw evenwicht' vastgesteld.

De woningmarkt is de afgelopen jaren grondig veranderd. Hierdoor sluit de vraag niet altijd aan bij het woningaanbod in Bernheze. We streven daarom de komende jaren naar een nieuw evenwicht, waarbij we woningen willen toevoegen en aanpassen, aan de hand van de wensen die er zijn. Om dit te bereiken botsen we soms tegen belemmeringen vanuit de markt of (Rijks)beleid. We gaan daarom geregeld op zoek –samen met onze partners in het wonen o.a. corporaties, particuliere woningbezitters, zorgaanbieders, ontwikkelaars) - naar creatieve oplossingen om het wonen in Bernheze nog aantrekkelijker te maken. Met andere woorden: we gaan creatief op weg naar een nieuw evenwicht in onze woningmarkt!

Ruim wonen in het groen; dat typeert Bernheze! Onze inwoners zijn op dit moment over het algemeen redelijk tevreden over het wonen in Bernheze. Maar het is zaak om dat zo te houden en knelpunten op de woningmarkt aan te pakken. Als gemeente moeten we samen met onze partners in het wonen daarvoor tijdig inspelen op de woningbehoefte die op ons af komt. De verwachting is dat het aantal huishoudens de komende jaren toeneemt. Dat betekent dat er ruimte is om woningen aan onze voorraad toe te voegen. De woningbehoefteprognose van de Provincie Noord-Brabant laat voor de periode 2016- 2026 een behoefte aan 1.635 extra woningen zien (inmiddels geactualiseerd in het Regionaal Ruimtelijk Overleg naar 1.785 woningen), waarvan 900 in de eerste vijf jaar. Dit is exclusief de taakstelling voor statushouders. Deze geprognosticeerde behoefte ligt wel aanzienlijk hoger dan we in de afgelopen jaren hebben gezien. Als gemeente monitoren we daarom de markt goed om te zien of het mogelijk is om deze verwachte woningproductie te realiseren.

Het aantal kwetsbare groepen op de woningmarkt is de afgelopen jaren toegenomen, denk aan mensen met een zorgvraag, lage inkomens en statushouders. Met name deze laatste groep zorgt voor een extra woningvraag bovenop de reguliere woningbehoefte. Op dit moment is de verwachting is dat de komende vijf jaar ongeveer 150 extra woningen voor statushouders en overige doelgroepen gerealiseerd moeten worden. Belangrijk is dat er een flexibel woonconcept wordt gecreëerd dat ook voor andere doelgroepen ingezet kan worden, mocht de woningbehoefte vanuit statushouders op termijn afnemen.

Veel inwoners vinden het dus prettig wonen in onze gemeente. Toch zijn er enkele doelgroepen waarvan de woningbehoefte niet ingevuld kan worden met onze huidige woningvoorraad. Zo zien we dat er voor starters die in onze gemeente willen blijven wonen te weinig aanbod in de goedkope (koop- en huur)voorraad aanwezig is. Daarnaast is onze gemeente aantrekkelijk voor gezinnen, maar met name voor jonge gezinnen is het woningaanbod nog relatief duur in Bernheze. Tot slot zien we dat de groep 55-plussers de komende jaren verder toeneemt. Zij blijven ook steeds vaker en langer zelfstandig wonen. Het is zaak om voor deze groep de voorraad levensloopgeschikte woningen te vergroten. In eerste instantie via het aanpassen van de bestaande voorraad, maar ook via nieuwbouw. Met name door het aanpassen van bestaande woningen maken we onze voorraad ook aantrekkelijker. We zien dat vooral ruime grondgebonden koopwoningen (in het duurdere prijssegment) moeilijk verkoopbaar zijn. De gemeente wil sterker inzetten op het duurzaam aantrekkelijk houden van deze categorie woningen. Dat kan via het levensloopgeschikt maken van woningen, maar ook door het vergroten van de energiezuinigheid. Omdat onze nieuwbouw- en financiële mogelijkheden niet oneindig zijn gaat de gemeente daarbij op zoek naar creatieve oplossingen, samen met onze partners in het wonen. Hoe we dit gaan doen, lichten we toe bij onze vier speerpunten. Deze speerpunten zijn:

- Inspelen op woonwensen;
- Betaalbaar wonen voor wie nodig heeft;
- Onbezorgd wonen;
- Een duurzame woningvoorraad.

Daarnaast is specifiek bekeken wat voor de kern Heesch de accenten zijn, dit zijn namelijk de volgende:

*Inspelen op woonwensen*

- Vergroting woningvoorraad met 395 woningen (excl. statushouders) tussen 2016 en 2021;
- Nieuwbouw goedkope koopwoningen voor starters;

*Betaalbaar wonen voor wie dat nodig heeft*

- Nieuwbouw van 100 sociale huurwoningen;
- Mogelijkheden nieuwbouw vrije sector huur onderzoeken;
- *Onbezorgd wonen*
	- Kleinschalige vormen wonen met zorg bij zorglocaties.

#### *Relevantie voor het plangebied*

In de woonvisie van Bernheze wordt niet specifiek ingegaan op de uitbreidingslocatie De Erven te Heesch. In de woonvisie wordt vooral ingegaan op de strategie die de gemeente voor ogen heeft en welke doelen nagestreefd worden. Twee doelstelling worden nadrukkelijk belicht, namelijk dat tegemoet wordt gekomen aan de specifieke doelgroepen en de duurzaamheidsaspecten van de woningen. Op de woningbouwlocatie van De Erven wordt aan deze specifieke doelstellingen tegemoet gekomen. Tot 2021 dienen er in de kern Heesch nog 395 woningen (excl. statushouders) bijgebouwd te worden. Door de tweede fase van locatie De Erven in één keer uit te voeren, worden circa 408 woningen toegevoegd. Door deze toevoeging van deze woningen wordt voorzien in de woningbehoefte van de kern Heesch. De onderhavige ontwikkeling is flexibel ingesteld om zo de mogelijkheid te behouden om het plan aan te passen aan de volkshuisvestelijke eisen.

# *Conclusie*

Het onderhavige plan past binnen de kaders zoals gesteld in de woonvisie van Bernheze.

# 4.3.4 Duurzaam bouwen 2013 -2016

De gemeente Bernheze streeft bij nieuwe bouwplannen naar "duurzaam bouwen". Dit houdt in dat het volledige bouwproces zodanig wordt ingericht, dat de directe en indirecte schadelijke gevolgen voor het milieu zo beperkt mogelijk blijven. Voorts betekent het, dat de mogelijkheden voor milieu- en energiebesparende activiteiten zo breed mogelijk blijven. Duurzaamheid betekent dat een bouwplan voldoende ruimte biedt om, ook op de langere termijn, tegemoet te komen aan eventuele toekomstige woonwensen.

In het kader van duurzaam bouwen, heeft de gemeente Bernheze, samen met andere gemeenten van Omgevingsdienst Brabant Noord en bijna 40 regionale marktpartijen het regionaal convenant duurzaam bouwen afgesloten. Met dit convenant willen de deelnemende partijen duurzaam bouwen in de regio stimuleren en een hogere kwaliteit van de gebouwde omgeving krijgen, door te zorgen voor meer gelijke kwaliteitseisen voor nieuwbouwwoningen.

De gemeente Bernheze wil in 2030 energieneutraal zijn. Dat wil zeggen dat alle energie die binnen de grenzen van de gemeente wordt gebruikt, duurzaam wordt opgewekt. Duurzaam opwekken kan bijvoorbeeld met zonnepanelen of door gebruik te maken van energie uit de bodem. Voor het bepalen, realiseren en meten van de ambitie gebruikt het convenant de systematiek van Energielabels, de Gemeentelijke Praktijk Richtlijn (GPRgebouw versie 4.1 en 4.2) en de criteria voor Duurzaam Inkopen.

#### *Beoordeling en conclusie*

Eventuele toekomstige ontwikkelingen in het plangebied dienen te voldoen aan het convenant. Dit geldt ook voor de initiatieven welke in dit bestemmingsplan meegenomen worden. Deze toets vindt plaats in het kader van de omgevingsvergunning.

#### 4.3.5 Welstandsnota Bernheze

De aanleiding van de nieuwe welstandsnota is de wens om de regeldruk voor inwoners en bedrijven in Bernheze te verminderen. Dit doen we door de welstandstoets voor grote delen van de gemeente af te schaffen. De nota regelt uitsluitend hetgeen wat noodzakelijk wordt geacht. De administratieve en bestuurlijke lasten worden hierdoor beperkt. Ook wordt de keuzevrijheid voor inwoners en bedrijven vergroot.

In de gemeente Bernheze worden veel gebieden welstandsvrij. Voor enkele locaties blijft

CroonenBuro5 Figuur 4.4: De Welstandskaart met in het blauw omcirkeld de globale ligging van het plangebied

#### *Relevantie voor het plangebied*

Het plangebied De Erven is gelegen in een welstandsvrij gebied. In de welstandsnota is aangegeven dat er voor nieuwbouwwijken een beeldkwaliteitsplan opgesteld kan worden ter bevordering van de ruimtelijke kwaliteit. Voor De Erven is een beeldkwaliteitsplan opgesteld. Dit zal samen met het bestemmingsplan als ontwerp ter inzage worden gelegd, en daarna door de gemeenteraad worden vastgesteld als welstandsnota voor dit gebied. Dit beeldkwaliteitsplan zal als daarna als wettelijk toetsingskader voor nieuwe bouwplannen gaan fungeren.

Een korte toelichting op de procedure die het beeldkwaliteitsplan samen met het bestemmingsplan doorloopt, is op zijn plaats. Gedurende een periode van zes weken hebben het ontwerpbestemmingsplan en het ontwerp-beeldkwaliteitsplan ter inzage gelegen. Wat betreft het bestemmingsplan, is dit de zienswijzeprocedure die hoort bij artikel 3.8 van de Wet ruimtelijke ordening (de voorbereiding van het vaststellen van een bestemmingsplan). Wat betref het beeldkwaliteitsplan, is dit de inspraakprocedure die hoort bij artikel 12 lid 4 van de Woningwet (de voorbereiding van het vaststellen van een wijziging / aanvulling van de gemeentelijke Welstandsnota). Beide procedures komen uiterlijk overeen: zes weken terinzagelegging, waarbij zienswijzen op het bestemmingsplan kunnen worden ingediend door "een ieder", en inspraakreacties op het beeldkwaliteitsplan door "belanghebbenden en ingezetenen". Beide procedures monden uit in een vaststellingsbesluit door de gemeenteraad, op dezelfde datum. Daarna lopen de twee procedures echter uiteen. Voor het bestemmingsplan is er een beroepsmogelijkheid bij de Afdeling Bestuursrechtspraak van de Raad van State. Voor het vastgestelde beeldkwaliteitsplan (als nieuw onderdeel van de Welstandsnota) volgt echter alleen nog een bekendmaking van het vaststellingsbesluit. Daarbij hoort een pro forma terinzagelegging waarop geen bezwaar of beroep mogelijk is. Anders dan een bestemmingsplan, is de Welstandsnota een verordening. Op de vaststelling van verordeningen volgt geen bezwaar- of beroepsmogelijkheid.

25

#### *Conclusie*

Volgens de kaart behorende bij de welstandsnota valt het plangebied van De Erven in een welstandsvrij gebied. Zoals in de welstandsnota is aangegeven is voor deze locatie een beeldkwaliteitsplan opgesteld. Het gaat hier immers om een nieuwe ontwikkeling. Dit beeldkwaliteitsplan wordt als welstandsnota voor dit gebied vastgesteld en is daarmee een toetsingskader voor nieuwe bouwplannen.

# <span id="page-34-0"></span>5 Milieuhygiënische en planologische aspecten

Op grond van het bepaalde in het Besluit ruimtelijke ordening (Bro) is het bij het opstellen van een bestemmingsplan verplicht om inzicht te bieden in de relevante planologische en milieuhygiënische aspecten. In dit hoofdstuk is een verantwoording voor deze aspecten opgenomen.

# 5.1 Bodem

<span id="page-34-1"></span>Voor elke functiewijziging, al of niet naar een gevoelige functie, dient een onderzoek te worden verricht naar de bodem- en grondwaterkwaliteit. Door Verhoeven Milieutechniek is in februari 2017 actualiserend en aanvullend onderzoek voor planlocatie De Erven uitgevoerd. De conclusies van dit onderzoek zijn hierna weergegeven. De rapportage is als bijlage bij deze toelichting opgenomen.

# Conclusies

Voor de algemene bodemkwaliteit werd de hypothese gesteld van onverdachte locaties met betrekking tot het voorkomen van bodemverontreiniging, aangezien maximaal licht verhoogde gehalten werden verwacht.

# *Zintuiglijk (inclusief asbest)*

Uit de resultaten blijkt dat over het algemeen zintuiglijk geen bijzonderheden zijn waargenomen. Ter plaatse van deellocatie 2 zijn plaatselijk sporen puin waargenomen. In de grond met sporen puin (dammetje boring B205) is visueel (fractie> 20 mm) geen asbest waargenomen. Analytisch (fractie <20 mm) is asbest aangetoond in een gehalte van 31 mg/kg d.s. Er is hier sprake van een dammetje (puntbron), waarin geen gehalte voor asbest is aangetroffen die een nader onderzoek naar asbest verplicht (50 mg/kg d.s.) of de interventiewaarde van 100 mg/kg d.s. overschrijdt. Aanvullend onderzoek wordt dan ook niet noodzakelijk geacht.

# *Actualiserend onderzoek deellocatie 2*

Uit de resultaten van de onderzoeken is gebleken dat ter plaatse van fase 2 in zowel de boven- als de ondergrond geen verhoogde gehalten met de onderzochte parameters zijn aangetoond. In het grondwater zijn maximaal licht verhoogde gehalten voor de onderzochte parameters aangetoond.

# *Actualiserend onderzoek deellocatie 4*

Uit de resultaten van de onderzoeken is gebleken dat ter plaatse van fase 4 in de grond geen verhoogde gehalten voor de onderzochte parameters zijn aangetoond. In het grondwater zijn licht tot plaatselijk sterk verhoogde gehalten voor zware metalen aangetoond. Op basis van de volgende argumenten kunnen de aangetroffen gehalten voor zware metalen, ons inziens, worden gerelateerd aan regionaal verhoogde achtergrondgehalten:

- In de omgeving worden vaker matig tot sterk verhoogde gehalten voor zware metalen aangetroffen;
- Uit het historisch onderzoek zijn geen lokale bronnen naar voren gekomen die een metalenverontreiniging in het grondwater hebben kunnen veroorzaken;
- In de grond zijn geen verhoogde gehalten voor metalen aangetroffen ten opzichte van de achtergrondwaarden.

Op basis hiervan is geen aanvullend en/of nader grondwateronderzoek noodzakelijk.

#### *Aanvullend onderzoek deellocaties 1 en 3*

Uit de resultaten van de onderzoeken is gebleken dat ter plaatse van de fases 1 en 3 in de grond ter plaatse van de dammetjes maximaal licht verhoogde gehalten voor onderzochte parameters zijn aangetoond. Ter plaatse van de gedempte sloten zijn in zowel de boven- als de ondergrond geen verhoogde gehalten voor onderzochte parameters zijn aangetoond.

Met de uitgevoerde actualiserende onderzoeken is de milieuhygiënische kwaliteit van de bodem ter plaatse van het plangebied De Erven te Heesch in voldoende mate vastgelegd.

# 5.2 Geluid

<span id="page-35-0"></span>Door CroonenBuro5 is een akoestisch onderzoek behorende bij voorliggend bestemmingsplan verricht. Op deze locatie wordt de bouw van 408 woningen mogelijk gemaakt. Conform de Wet geluidhinder hebben de Cereslaan, de Bosschebaan en de Kruishoekstraat (50 km/uur weg) een zone van 200 meter aan weerszijde van de weg. Omdat toekomstige woningen binnen de zone van een of meerdere wegen zijn geprojecteerd is voorliggend akoestisch onderzoek opgesteld. De rapportage hiervan is als bijlage bij deze toelichting opgenomen. De conclusie is hieronder weergegeven.

Uit de resultaten van de berekeningen vanwege de Bosschebaan blijkt dat de voorkeursgrenswaarde op de gevels van 11 toekomstige woningen wordt overschreden. De maximale belasting is 60 dB. Vanwege de Cereslaan wordt de voorkeursgrenswaarde op de gevels van 1 toekomstige woning overschreden. De maximale belasting is 52 dB. Vanwege de Kruishoekstraat wordt de voorkeursgrenswaarde op de gevels van ca 80 toekomstige woningen overschreden. De maximale belasting is 53 dB.

Omdat een aantal woningen niet voldoet aan de voorkeursgrenswaarde van 48 dB zijn geluidbeperkende maatregelen overwogen. De Kruishoekstraat wordt met een stil asfalt verharding uitgevoerd. Daarnaast worden er vanwege stedenbouwkundige, verkeerskundige en financiële redenen geen geluidbeperkende maatregelen uitgevoerd.

Voor de woningen die niet aan de voorkeursgrenswaarde voldoen wordt bij het college van burgemeester en wethouders een hogere waarde verzocht. De maximaal te verzoeken hogere waarde wordt nergens overschreden.

Alle woningen waarvoor een verzoek hogere waarde wordt gedaan, hebben een geluidluwe gevel en buitenruimte. Het is mogelijk om de meest geluidgevoelige ruimten aan de geluidluwe gevels te realiseren. Voor de woningen zal in een later stadium aangetoond moeten worden dat wordt voldaan aan de binnenwaarde conform het Bouwbesluit.

# *Woon en leefklimaat*

In het kader van de Wet ruimtelijke ordening dient aangetoond te worden dat er sprake is van een goed woon- en leefklimaat. Derhalve kunnen 30 km wegen waarvan verwacht wordt dat zij een substantiële bijdrage leveren aan de geluidbelasting op de gevels van de te projecteren woningen in het onderzoek te worden betrokken. Daarom zijn de Nieuwe Erven, Beemdstraat en Zoggelsestraat in het onderzoek opgenomen. Uit de resultaten van de berekeningen blijkt dat de, in de Wet geluidhinder gehanteerde voorkeursgrenswaarde van 48 dB, wordt overschreden met maximaal 3 dB op de gevels van een gering aantal geprojecteerde woningen. Voor deze woningen dient aangetoond te worden met welke gevelisolatie de woningen voldoen aan het Bouwbesluit. De woningen hebben een geluidluwe gevel en buitenruimte waardoor gesteld kan worden dat er sprake is van een goed tot redelijk woon- en leefklimaat.

Vanwege alle wegen is een cumulatieberekening gemaakt. Daaruit blijkt dat ook vanwege alle wegen de maximaal te verzoeken hogere waarde nergens wordt overschreden. De maximale cumulatieve waarde is niet significant hoger dan die van de individuele wegen.

# *Reconstructie*

Omdat er fysieke veranderingen aan de Kruishoekstraat en de rotonde Bosschebaan plaatsvinden kan er sprake zijn van een reconstructie in het kader van de Wet geluidhinder. Er is sprake van een reconstructie als er een toename is van 1,5 dB (afgerond 2 dB) en meer op de gevels van de bestaande woningen. Het gaat daarbij om een toename in de toekomstige situatie (10 jaar na reconstructie, incl. autonome groei en plan) ten opzichte van de huidige situatie (1 jaar voor reconstructie). Uit de berekening blijkt dat ter plaatse van 5 woningen sprake is van een reconstructie in het kader van de Wet geluidhinder. De toename van de geluidbelasting ten opzichte van de grenswaarde (huidige situatie) bedraagt maximaal 3 dB.

Uit de berekeningen blijkt dat er nergens sprake is van een reconstructie in het kader van de Wet geluidhinder. Weliswaar zijn er enkele waarneempunten waarop de geluidbelasting toeneemt maar in die gevallen voldoet de geluidbelasting in de toekomstige situatie aan de voorkeursgrenswaarde. Voor de woningen die, in het kader van de reconstructie, een toename van meer dan afgerond 2 dB kennen en daarmee niet voldoen aan de voorkeursgrenswaarde zijn geluidbeperkende maatregelen onderzocht. De Kruishoekstraat wordt met een stil asfalt verharding (SMA NL8G+) uitgevoerd. Daarnaast worden er vanwege stedenbouwkundige, verkeerskundige en financiële redenen geen geluidbeperkende maatregelen uitgevoerd. Voor de woningen die niet aan de voorkeursgrenswaarde voldoen wordt bij het college van burgemeester en wethouders een hogere waarde verzocht. De maximaal te verzoeken hogere waarde wordt nergens overschreden. Alle woningen, op één na, waarvoor een verzoek hogere waarde wordt gevraagd hebben een geluidluwe gevel en buitenruimte. Het is bij deze woningen mogelijk om de meest geluidgevoelige ruimten aan de geluidluwe gevels te situeren. Voor de woning

29

zonder geluidluwe gevel kan geconcludeerd worden dat in de huidige situatie reeds geen sprake is van een geluidluwe gevel, zo blijkt uit de berekening van de huidige situatie. Er is op deze gevels sprake van een toename van circa 2 dB. Indien een geluidluwe gevel en buitenruimte is gewenst, kan bijvoorbeeld een tuinmuur worden gesitueerd. Voor de woningen zal in een later stadium aangetoond moeten worden dat wordt voldaan aan de binnenwaarde conform het Bouwbesluit.

### *Uitstralingseffect*

Er is sprake van een uitstralingseffect indien er vanwege een uitbreidingsplan en/of reconstructie van een weg sprake is van een significante toename van verkeersbewegingen vanwege het plan/de ontwikkeling en daarmee van de geluidbelasting op de gevels van bestaande woningen in de nabije omgeving. Bij de beoordeling van het uitstralingseffect wordt doorgaans de normering uit de Wet geluidhinder gehanteerd. Uit de berekening naar het uitstralingseffect op de wegen blijkt dat er geen sprake is van een uitstralingseffect.

Alles overwegend kan gesteld worden dat vanwege het bestemmingsplan sprake is van een goed woon en leefklimaat en daarmee van een goede ruimtelijke ordening.

# <span id="page-37-0"></span>5.3 Externe veiligheid

#### Inleiding

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico:

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een

ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

# *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR wordt bepaald binnen het invloedsgebied van een risicovolle activiteit en kent geen vaste norm, maar een oriëntatiewaarde (= '1'). Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

# *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                                    | Wanneer groepsrisicoverantwoording?                                                                                                                                                                                                                                                                                                                                                                                                                                         |  |
|-----------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|
| Inrichtingen (Bevi)                     | Altijd wanneer binnen invloedsgebied ruimtelijk besluit wordt<br>genomen.                                                                                                                                                                                                                                                                                                                                                                                                   |  |
| Buisleidingen (Bevb)                    | Altijd wanneer binnen invloedsgebied een ruimtelijk besluit<br>wordt genomen. Er kan echter worden volstaan met een be<br>perkte verantwoording wanneer:<br>1) het groepsrisico lager is dan 0,1 keer de oriëntatiewaarde,<br>of<br>2) de toename minder is dan 0,1 keer de oriëntatiewaarde, of<br>3) personen zich buiten de 100% letaliteitgrens bevinden.<br>Bij een beperkte verantwoording hoeven alleen zelfredzaam<br>heid en bestrijdbaarheid beschouwd te worden. |  |
| Weg, spoorweg of bin<br>nenwater (Bevt) | Altijd wanneer binnen invloedsgebied een ruimtelijk besluit<br>wordt genomen. Er kan echter worden volstaan met een be<br>perkte verantwoording wanneer:<br>1) het groepsrisico lager is dan 0,1 keer de oriëntatiewaarde,<br>of<br>2) de toename minder is dan 0,1 keer de oriëntatiewaarde, of<br>3) personen zich buiten de 200 meter-zone bevinden.                                                                                                                     |  |

#### *Wanneer verantwoorden?*

Bij een beperkte verantwoording hoeven alleen zelfredzaamheid en bestrijdbaarheid beschouwd te worden.

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat benodigde de veiligheidsverhogende maatregelen genomen zijn.

Tot slot wordt in het kader van een 'goede ruimtelijke ordening ' (art. 3.1 Wro) getoetst aan eventueel van toepassing zijnde veiligheidsafstanden uit het Activiteitenbesluit en effectafstanden uit de '*Circulaire effectafstanden LPG-tankstations*'.

#### Beleidsvisie externe veiligheid gemeente Bernheze

De gemeente Bernheze beschikt over een beleidsvisie externe veiligheid (*Beleidvisie externe veiligheid gemeenten Lith, Maasdonk, Bernheze en Landerd* ). Hierin zijn aanvullende kaders gegeven voor de gemeentelijke aanpak van externe veiligheid.

Bij de besluitvorming rond externe veiligheid wordt een integrale belangenafweging van diverse beleidsvelden verwacht. Dit komt concreet tot uitdrukking in de verantwoording van het groepsrisico bij ruimtelijke plannen. Hiervoor moet nadrukkelijk afstemming plaatsvinden tussen de beleidsvelden ruimtelijke ordening, milieubeheer en de rampenbestrijding. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming.

Het plan voldoet aan de vereisten uit de beleidsvisie externe veiligheid van de gemeente Bernheze.

#### Beschouwing risicobronnen

Om de risico's in (de omgeving van) het plangebied te inventariseren is de nationale risicokaart geraadpleegd. Uit onderstaand kaartje blijkt dat in de omgeving van het plangebied (groen omcirkeld) enkele risicobronnen aanwezig zijn:

- 2x LPG-tankstation
- Opslag chloorbleekloog (zwembad)
- Rijksweg A59

#### *Uitsnede risicokaart*

#### *2x LPG-tankstations*

In de omgeving van het plangebied zijn twee LPG-tankstations aanwezig (ten noordoosten en – westen). De risicocontouren (plaatsgebonden risico, invloedsgebieden en effectafstand) reiken niet tot het plangebied. De LPG-tankstations zijn niet relevant voor het plan.

#### *Opslag chloorbleekloog (zwembad)*

Ten oosten van het plangebied bevindt zich een zwembad met een opslagtank chloorbleekloog. Hiervoor gelden geen risicocontouren (plaatsgebonden risico en invloedsgebied). De opslag chloorbleekloog is niet relevant voor het plan.

#### *Rijksweg A59*

Over de Rijksweg A59 ten noorden van het plangebied wordt de stofcategorie LT2 (toxische vloeistof) vervoerd. Hiervoor geldt een invloedsgebied van 880 meter. Een deel van het plangebied valt hierbinnen. Gelet op de afstand (ca. 550 m.) kan worden volstaan met een beperkte verantwoording van het groepsrisico. Hierbij dient enkel ingegaan te worden op de bestrijdbaarheid en zelfredzaamheid (conform art. 7 van het Bevt). De Veiligheidsregio is hierbij verplicht om advies gevraagd (bijlage 10). De uitwerking van de beperkte verantwoording in onderstaand weergegeven.

Overige relevante risicocontouren van inrichtingen, transportroutes (spoor of water) en/of buisleidingen zijn niet aanwezig.

# Verantwoording groepsrisico

Vanwege de ligging van het plan in het invloedsgebied van de Rijksweg A59 dient een beperkte verantwoording van het groepsrisico plaats te vinden.

#### *Bestrijdbaarheid*

De bestrijdbaarheid wordt op twee aspecten beoordeeld:

#### 1. Is het rampscenario te bestrijden?

Gezien de afstand van het plangebied tot de A59 is het vrijkomen van een toxische wolk het maatgevende scenario. Bij (zeer) toxische vloeistoffen is het scenario dat ten gevolge van een ongeval de wagon/ tankwagen lek raakt en een vloeistofplas vormt. Vervolgens verdampen deze toxische vloeistoffen waardoor een gaswolk ontstaat (met dezelfde gevolgen als een gaswolk van toxisch gas). Bij een ongeval met een toxisch gas ontstaat direct een toxische gaswolk. Bij een percentage aanwezige personen zal letaal letsel optreden door blootstelling aan de gaswolk. Bij de toxische scenario's zit er enige tijd tussen het ontstaan van het ongeval en het optreden van letsel bij aanwezigen. Daarbij is ook de duur van de blootstelling van invloed op de ernst van het letsel. De omvang, verplaatsingsrichting en verstrooiing van de gaswolk is mede afhankelijk van de weersgesteldheid op dat moment.

Voor de Veiligheidsregio heeft de beoogde ontwikkeling geen negatieve gevolgen voor de benodigde inzet van hulpverleningsdiensten. Extra maatregelen zijn daarom niet nodig.

#### 2. Is de omgeving voldoende ingericht om bestrijding te faciliteren?

Rond het plangebied zijn voldoende aan- en afvoerroutes beschikbaar voor de inzet van hulpdiensten.

#### *Zelfredzaamheid*

Zelfredzaamheid is het zichzelf kunnen onttrekken aan een dreigend gevaar, zonder daadwerkelijke hulp van hulpverleningsdiensten. Het zelfredzame vermogen van personen is een belangrijke voorwaarde om grote calamiteiten bij een incident te voorkomen. De mogelijkheden voor zelfredzaamheid bestaan globaal uit schuilen en ontvluchting en zijn afhankelijk van het maatgevende scenario.

#### 1. Mogelijkheden zelfredzaamheid

Voor het toxische scenario geldt schuilen als beste handelingsperspectief.

2. Is het gebied voldoende ingericht om de zelfredzaamheid te kunnen faciliteren? Behalve de vraag of zelfredzaamheid mogelijk is, zijn de fysieke eigenschappen van gebouwen en omgeving van invloed op de vraag of die zelfredding optimaal kan plaatsvinden.

- *Maatregelen aan gebouwen.* Nieuwbouwwoningen zijn als gevolg van de eisen in het Bouwbesluit goed geïsoleerd, waardoor deze een goede bescherming bieden tegen het binnendringen van toxische stoffen.
- *Goede alarmering van het plangebied.* In geval van een calamiteit kan NL-alert worden ingezet. NL-alert is een alarmmiddel van de overheid voor de mobiele telefoon. Met NL-alert kan de overheid mensen in de directe omgeving van een noodsituatie met een tekstbericht informeren. In het bericht staat specifiek wat er aan de hand is en wat je op dat moment het beste kunt doen.
### Conclusie

- De beoogde ontwikkeling voldoet aan de grenswaarde voor het plaatsgebonden risico en aan de kaders die zijn vastgelegd in de beleidsvisie externe veiligheid van de gemeente Bernheze. Het plangebied ligt gedeeltelijk binnen het invloedsgebied van de A59. Het groepsrisico is verantwoord en wordt aanvaardbaar geacht. De volgende overwegingen spelen daarbij een rol:de rekenkundige hoogte van het groepsrisico neemt niet toe;
- er zijn geen negatieve gevolgen voor de bestrijdbaarheid en zelfredzaamheid

# 5.4 Luchtkwaliteit

<span id="page-42-0"></span>In de Wet milieubeheer is de regelgeving met betrekking tot luchtkwaliteit vastgelegd. In artikel 5.16 is vastgelegd dat bestuursorganen bevoegdheden, zoals het vaststellen van een bestemmingsplan of het verlenen van een omgevingsvergunning, mogen uitoefenen wanneer sprake is van één van de volgende gevallen:

- a er is geen sprake van een (dreigende) overschrijding van de grenswaarden;
- b de concentratie van de desbetreffende stoffen in de buitenlucht verbetert of blijft ten minste gelijk;
- c het plan draagt 'niet in betekenende mate' bij aan de concentratie van de desbetreffende stoffen in de buitenlucht;
- d de ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

Een nadere uitwerking van de regelgeving met betrekking tot het begrip 'niet in betekende mate' is vastgelegd in het 'Besluit niet in betekende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. Voor ontwikkelingen die 'niet in betekenende mate' bijdragen aan de luchtverontreiniging hoeft niet te worden getoetst aan de grenswaarden. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is volgens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

De voorgenomen ontwikkeling heeft betrekking op de toevoeging van 408 woningen aan de rand van Heesch. Hiermee wordt ruimschoots onder de aantallen gebleven zoals genoemd in de 'Regeling niet in betekende mate bijdragen'.

Geconcludeerd kan worden dat de voorgenomen ontwikkeling niet in strijd is met het bepaalde in de Wet milieubeheer. Er bestaan voor wat betreft het aspect luchtkwaliteit geen belemmeringen.

# 5.5 Volksgezondheid

<span id="page-43-0"></span>De intensieve veehouderijen binnen de agrarische sector dragen bij aan de emissies van fijn stof PM10 in Nederland. Dit geëmitteerde fijn stof bestaat uit een aantal stoffen, waarvan endotoxinen onderdeel uit (kunnen) maken. Op 7 juli 2016 zijn onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een relevante component in de (fijn)stof emissie uit veehouderijen.

De ontwikkeling van een landelijk toetsingskader voor endotoxine door het Rijk, op advies van de Gezondheidsraad, is nog niet afgerond. Vooruitlopend daarop is door het Ondersteuningsteam Veehouderij en Volksgezondheid van het Bestuurlijk Platform Omgevingsrecht de 'Notitie Handelingsperspectieven Veehouderij en Volksgezondheid: Endotoxine toetsingskader 1.0' opgesteld. Deze notitie haakt in op de lopende ontwikkeling van het landelijke endotoxinetoetsingskader en maakt gebruik van de daaruit voortkomende onderzoeksresultaten.

De resultaten zijn voor de Gezondheidsraad in 2012 aanleiding geweest om voor de algemene bevolking een gezondheidskundige advieswaarde voor endotoxine van 30 EU/m³ aan het Rijk te adviseren. Deze advieswaarde wordt tevens gehanteerd in de notitie.

Uitgangspunt in de ruimtelijke ordening is dat sprake moet zijn van een aanvaardbaar woon- en leefklimaat en derhalve de advieswaarde van 30 EU/m³ niet wordt overschreden. Door de Omgevingsdienst Zuidoost-Brabant (ODZOB) is een berekeningsmodel opgesteld waarmee de individuele afstandscontour of endotoxine-risicocontour van 30 EU/m³ eenvoudig bepaald kan worden. Voor de berekening van de fijnstofemissie zijn enkel varken en pluimvee relevant.

Binnen 500 meter van de planlocatie is een veehouderij gelegen, te weten de pluimveehouderij aan de Bosschebaan 27. Door de omgevingsdienst Brabant Noord is een beoordeling volksgezondheid (endotoxine) uitgevoerd. Deze beoordeling is als bijlage opgenomen.

Op basis van de totaal fijnstofemissie conform de vigerende milieuvergunning Bosschebaan 27 is er sprake van een (geringe) overschrijding van de individuele richtafstand endotoxine. De richtafstand reikt net tot in het plangebied wonen. De inrichtinghouder heeft momenteel een nieuwe aanvraag ingediend. Uit de hieruit ingediende informatie blijkt dat de fijnstofemissie zal afnemen. Dusdadig dat conform het endotoxine toetsingskader blijkt dat er geen individuele richtafstanden endotoxine tot aan het plangebied reiken. Uitgaande van de nieuwe aanvraag kan worden geconcludeerd dat de pluimveehouderij niet wordt belemmerd vanwege de nieuwe woonbestemming en ter plaatse is er geen aanleiding om aan te nemen dat er onaanvaardbare gezondheidsrisico's zijn.

Het aantal, de onderlinge nabijheid van elkaar, en de omvang van omliggende veehouderijen zijn zodanig dat er cumulatief geen aanleiding is om aan te nemen dat er ongewenste gevolgen voor de volksgezondheid op kunnen treden. De ontwikkeling is alleen nabij een pluimveehouderij gelegen.

# Geitenhouderijen

Uit VGO-2 onderzoek1 is gebleken dat zich in een straal van circa 2 km rond geitenbedrijven een verhoogd aantal gevallen van longontsteking voordoet. Er zijn geen geitenhouderijen met een omvang van meer dan 50 geiten binnen 2 kilometer van het plangebied gesitueerd. Dit is dus geen belemmering en er is geen sprake van een verhoogd volksgezondheidsrisico voor dit plan.

Overige veehouderijen zijn op voldoende afstand gelegen.

# 5.6 Bedrijven en milieuzonering

### <span id="page-44-0"></span>Algemeen

Om te bepalen welke bedrijfsactiviteiten uit oogpunt van milieuhinder kunnen worden toegestaan, kan gebruik worden gemaakt van de systematiek van de VNG-brochure 'Bedrijven en milieuzonering' (editie 2009). In de VNG-brochure is een bedrijvenlijst opgenomen, die informatie geeft over de milieukenmerken van verschillende typen bedrijven. In de lijst is op basis van een aantal factoren (waaronder geluid, geur en gevaar) een indicatie gegeven van de afstand tussen bedrijven en hindergevoelige functies waarmee gemeenten bij ruimtelijke ontwikkelingen rekening kunnen houden. Het doel van milieuzonering is tweeledig:

- door het toepassen van milieuzonering wordt hinder ter plaatse van woningen of andere gevoelige objecten al in het ruimtelijk spoor voorkomen;
- door het toepassen van milieuzonering wordt aan bedrijven voldoende zekerheid geboden dat zij hun activiteiten duurzaam en binnen aanvaardbare voorwaarden kunnen uitoefenen.

Op basis van de indicatieve afstanden zijn de bedrijven op de bedrijvenlijst in de VNGhandreiking ingedeeld in milieucategorieën die variëren van categorie 1 (indicatieve afstand van 10 meter) tot categorie 6 (indicatieve afstand van 1.500 meter). Als aan de indicatieve afstand kan worden voldaan, is een activiteit qua milieuhinder inpasbaar. Enerzijds is dan ter plaatse van omliggende milieugevoelige objecten (waaronder woningen) sprake van een aanvaardbaar woon- en leefklimaat, anderzijds heeft het bedrijf voldoende zekerheid dat de bedrijfsactiviteiten binnen aanvaardbare voorwaarden kunnen worden uitgeoefend.

# Omgevingstype

In de VNG-brochure worden twee omgevingstypen onderscheiden, namelijk 'rustige woonwijk'/'rustig buitengebied' en 'gemengd gebied'. De richtafstanden uit de VNGbrochure zijn afgestemd op de omgevingskwaliteit zoals die wordt nagestreefd in een

 *1 RIVM, 2017, Veehouderij en Gezondheid Omwonenden (aanvullende studies) Analyse van gezondheidseffecten, risicofactoren en uitstoot van bio-aerosolen*

rustige woonwijk of een daarmee vergelijkbaar omgevingstype (zoals een rustig buitengebied). De indicatieve afstanden zijn de afstanden die moeten worden aangehouden tot de gevels van woningen in een 'rustige woonwijk'. Voor woningen in een 'gemengd gebied' mag de indicatieve afstand worden gecorrigeerd en kan de afstand met één trede worden verlaagd, zonder dat dit ten koste gaat van het woon- en leefklimaat.

Figuur 5.1 Indicatieve zones bedrijfshinder en de ligging van de pluimveehouderij aan de Bosschebaan 27

Het omgevingstype van de woningen in het plangebied kan worden getypeerd als 'rustige woonwijk'/'rustig buitengebied'. Waardoor de indicatieve afstanden niet kunnen worden gecorrigeerd.

#### Toetsing initiatief

### *Richtafstanden*

Het plangebied is gelegen in omgeving omringd door verschillende bedrijven met verschillende richtafstanden. In vorenstaand figuur zijn deze richtafstanden zichtbaar gemaakt. Omdat niet op voorhand is aan te geven dat deze bedrijven geen belemmeringen vormen voor de nog op te richten woningen en anderzijds dat het bouwen van woningen deze bedrijven niet in hun bedrijfsvoering belemmeren, zal onderzoek worden uitgevoerd naar deze verschillende bedrijven.

# *Feitelijke bedrijfssituatie*

Aangezien de richtafstanden in de maximaal planologische situatie op een aantal plaatsen overlappen met milieugevoelige functies in het plangebied, is (waar sprake is van overlap) ook een inventarisatie gemaakt van de feitelijke situatie van de bedrijvigheid. De richtafstanden van de feitelijke bedrijfssituaties zijn weergegeven op de volgende figuur.

Figuur 5.2 Richtafstanden feitelijke situatie

# *Bedrijventerrein ten noorden van de Bosschebaan*

Het bedrijventerrein ten noorden van de Bosschebaan kent een afstand van 100 en 200 meter die deels over het plangebied ligt, vanwege de aspecten stof en geluid. De dichtstbijzijnde bestaande beoordelingslocatie is de bedrijfswoning van het tuincentrum aan de Bosschebaan 23 op circa 80 meter van het bedrijf. De woningen in het plangebied zijn op grotere afstand gelegen, waardoor het bedrijf niet extra wordt belemmerd en ter plaatse van het plangebied sprake zal zijn van een aanvaardbaar woon- en leefklimaat.

# *Rioolgemaal Kruishoekstraat*

Voor het rioolgemaal geldt volgens de VNG-brochure een richtafstand van 30 meter voor het aspect geur. Om een aanvaardbaar woon- en leefklimaat ter plaatse van de woningen te garanderen zijn in de zone van 30 meter rond het rioolgemaal geen nieuwe woningen toegestaan. Dit is geborgd in de regels en op de verbeelding.

#### *Tuincentrum*

Ten noordwesten/westen van het plangebied is een tuincentrum met bijbehorende boomkwekerij gelegen, voor dit bedrijf geldt volgens de VNG-brochure een indicatieve richtafstand van 30 meter voor het aspect geluid. Het deel van deze bestemming dat het dichtst bij het plangebied ligt, is in gebruik als bedrijfswoning en de tuin (behorende bij de bedrijfswoning), waardoor de bedrijfsactiviteiten met geur- en geluidhinder op ruime afstand plaatsvinden.

Ten behoeve van een goede productie en bescherming van de gewassen kunnen bespuitingen met gewasbeschermingsmiddelen plaatsvinden. Om de invloed op het woon- en leefklimaat ter plaatse van het plangebied te bepalen is door Windmill onderzoek uitgevoerd. Dit onderzoek is als bijlage bij de toelichting opgenomen. Gebleken is dat het beoogde bouwplan deels binnen de spuitzone (50 meter) van de kwekerij is gelegen. Binnen de spuitzone kan een goed woon- en leefklimaat niet zonder meer worden gegarandeerd. De spuitzone kan worden verkleind door het treffen van aanvullende afschermende maatregelen, waardoor de drift wordt gereduceerd. Indien een wintergroene haag (of een voorziening met een vergelijkbare filterende werking, bv. een muur of dichte schutting) op grens van de percelen wordt geplaatst, is direct achter de haag sprake van een voldoende woon- en leefklimaat. De haag dient minimaal één meter hoger te zijn dan het gewas. De aanleg en instandhouding van de haag (of vergelijkbare voorziening) worden gewaarborgd in het bestemmingsplan.

#### *Bedrijvigheid aan de Kruishoekstraat, Zoggelsestraat, Nieuwe Erven*

Ten zuidoosten van het plangebied is het bedrijventerrein 'De Beemd' gelegen. Op deze gronden zijn bedrijven tot milieucategorie 3.1 en 3.2 toegestaan. De meest bedrijven hebben feitelijk een lagere milieucategorie of worden reeds belemmerd door de bedrijfswoningen van de naastgelegen bedrijfspercelen. Voor twee bedrijven, Van den Heuvel Aannemingsbedrijf B.V. en Remote Rental B.V., is dat niet het geval.

#### *Van den Heuvel Aannemingsbedrijf B.V.*

Het perceel van Van den Heuvel Aannemingsbedrijf B.V. heeft de functieaanduiding bedrijf tot en met categorie 2 en de functieaanduiding specifieke vorm van bedrijf – aannemersbedrijf. Een aannemersbedrijf is conform de VNG-brochure een categorie 3.1 bedrijf met een richtafstand van 50 meter voor geluid en 30 meter voor stof. Voor de aspecten geur en gevaar geldt een richtafstand van 10 meter. De richtafstand van 10 meter reikt niet tot aan de nieuwe woningen.

#### Onderbouwing stof:

Het aspect stof bij aannemersbedrijven is relevant wanneer er sprake is van de op- en overslag van stuifgevoelig materiaal. Hier is in deze situatie geen sprake van zodat er geen stofhinder te verwachten is.

#### Akoestisch onderzoek:

Om de huidige en toekomstige bedrijfsvoering van Van den Heuvel Aannemingsbedrijf B.V. op adres Kruishoekstraat 13 te beschermen zodat deze niet kan worden beperkt of worden belemmerd door de realisatie van nieuwe woningen in de directe omgeving én om bij de nieuwe woningen een aanvaardbaar woonen leefklimaat te borgen, worden er specifieke regels in het bestemmingsplan opgenomen. Deze regels zijn een vereiste bij het verlenen van de omgevingsvergunning activiteiten bouwen. Op deze manier is geborgd dat de gevels van de nieuwe woningen een minimale geluidswering verkrijgen waarmee het binnengeluidsniveau in de woning wordt beschermd. Uit de geluidsberekeningen, uitgaande van een worstcase bedrijfsvoering, blijkt dat het opnemen van een geluidswering van 33 dB voor de voor- en zijgevels voor de woningen aan de Kruishoekstraat en 30 dB voor de voor- en zijgevels voor de woningen aan de Beemdstraat voldoende is voor zowel het langtijdgemiddelde beoordelingsniveau als voor bescherming van optredende maximale geluidsniveaus (piekgeluiden). Hiermee worden de woningen voldoende beschermd en wordt de bedrijfsvoering niet belemmerd. Het bedrijf kan voor haar aan te vragen bedrijfsvoering maatwerkvoorschriften verkrijgen welke leiden tot een hoger geluidsniveau dan de grenswaarden in het Activiteitenbesluit. Dit maatwerk is toepasbaar als aangetoond wordt dat het binnengeluidsniveau geborgd is. Hiertoe worden de gevels van de woningen dus van voldoende geluidswering voorzien.

Met een gevelwering van 33 dB bij de westelijke woningen en 30 dB bij de noordelijke woningen kan er naar verwachting nog sprake zijn van enige geluidsoverlast ten gevolge van handeling zwaar materieel in de dagperiode, deze is namelijk van toetsing uitgezonderd in het Activiteitenbesluit. De optredende piekgeluiden zijn maximaal 84 dB (1e lijns noordelijke woningen) en 76 dB (1e lijns westelijke woningen) wat resulteert in een binnengeluidsniveau, bij een gevelwering van 30 respectievelijk 33 dB, van 54 dB respectievelijk 43 dB. Aangezien deze handelingen maar incidenteel (kunnen) voorkomen en plaatsvinden in de dagperiode, wordt een binnengeluidsniveau van 54 dB en 43 dB als piekgeluid in de dagperiode, als aanvaardbaar beoordeeld. Dit blijft onder de grenswaarden voor piekgeluiden. Het opleggen van een hogere geluidswering van de gevel wordt als niet doelmatig beoordeeld. Met deze geluidswering van:

- 33 dB van de betreffende gevels van de 1e lijns westelijke woningen;
- 26 dB van de betreffende gevels van de 2e lijns westelijke woningen;
- 30 dB van de betreffende gevels van de 1e lijns noordelijke woningen;

 25 dB van de betreffende gevels van de 2e lijns noordelijke woningen; wordt een aanvaardbaar woon- en leefklimaat beoogd en wordt de bedrijfsvoering van Van den Heuvel Aannemingsbedrijf niet belemmerd. Een hogere geluidwering kan bij de bouw van de woningen door de eigenaren worden overwogen om een akoestisch klimaat van een hoger niveau in de woning te waarborgen.

Eventuele optredende piekgeluiden ten gevolge van handelingsactiviteiten in de achtertuinen van de woningen zullen duidelijk waarneembaar zijn (ondanks dat er sprake is van afscherming door de woningen) maar worden aanvaardbaar geacht.

#### *Remote Rental B.V.*

Het perceel van Remote Rental B.V. (een bedrijf gespecialiseerd in verhuur en de technische realisatie van licht, geluid en beeld bij presentaties, evenementen, feesten en festivals) is vergelijkbaar met een categorie 3.1 bedrijf met een richtafstand van 50 meter voor geluid.

#### Onderbouwing geur, gevaar en stof:

De aspecten geur, gevaar en stof reiken niet tot in het plangebied, uitgaande van richtafstanden van 0 of 10 meter2.

#### *Akoestisch onderzoek:*

De geluidsbelasting afkomstig van de toekomstige bedrijfsvoering van Remote Rental B.V. is inzichtelijk gemaakt op de nieuwe woningen. Uit de geluidsberekeningen blijkt dat de nieuwe woningen ten westen van Remote Rental B.V. een geluidswering van minimaal 26 dB moeten verkrijgen. Dit geldt voor zowel de voorgevels als de zijgevels van de nieuwe woningen. Met een aanduiding op de verbeelding en doorvertaald in de regels wordt dit geborgd. Hiermee wordt het binnengeluidsniveau in de woningen geborgd (aanvaardbaar woon- en leefklimaat) en daarmee wordt de bedrijfsvoering van de bedrijven op het bedrijventerrein niet belemmerd.

De eerste lijn nieuwe woningen ten westen van het bedrijventerrein, zuidelijk vanaf de weg Zoggelsestraat tot aan de weg Nieuwe Erven, zijn op de verbeelding aangeduid met 'geluidwering minimaal 26 dB' en in de regels doorvertaald. Dit geldt voor zowel de voorgevels als de zijgevels.

Voor de tweede lijns bebouwing geldt een minimale geluidswering van 23 dB voor de achtergevel van deze nieuwe woningen. Dit geldt voor de twee woonblokken/ 10 woningen ten westen en noordwesten van het rioolgemaal.

<sup>2</sup> Het bedrijf is voor de aspecten geur, gevaar en stof voor wat betreft milieubelasting vergelijkbaar met een 'amusementshal' conform de VNG-lijst 'Bedrijven en milieuzonering

Hiermee worden de woningen voldoende beschermd en wordt de bedrijfsvoering niet belemmerd. Dit wordt gewaarborgd in de regels en de verbeelding door voor de betreffende woningen een voorwaardelijke verplichting op te nemen.

Geconcludeerd wordt dat de bedrijven niet in de huidige bedrijfsactiviteiten worden beperkt en ter plaatse van het plangebied sprake is van een aanvaardbaar woon- en leefklimaat.

# 5.7 Geurhinder

<span id="page-51-0"></span>De Wgv biedt aan gemeenten de mogelijkheid om af te wijken van de in de wet gestelde geurnormen. Om dit mogelijk te maken is de Geurgebiedsvisie opgesteld, waarmee de gemeente met een eigen geurbeleid per gebied maatwerk kan leveren. Een afwijkende gemeentelijke normering dient vastgelegd te worden in een verordening. Een geurvisie moet deze verordening onderbouwen. De geurvisie dient aan te tonen dat een – van de wet afwijkende – gemeentelijke normstelling nodig is om de gewenste ruimtelijke visie te realiseren, zonder dat rechten van bestaande veehouderijen worden geschaad en dat de leefomgeving voor inwoners qua geurbelasting acceptabel is en blijft. In voorliggend geval worden afwijkende geurnormen vastgesteld. Ter plaatse van het plangebied geldt op basis van de 'Verordening Geurhinder en Veehouderij gemeente Bernheze 2013'.

In de omgeving is een pluimveebedrijf aanwezig (Bosschebaan 27, Heesch). Op basis van geurcontouren van de Omgevingsdienst Brabant Noord, zoals opgenomen in de bijlagen, volgt dat in de vergunde situatie (huidige emissiepunten) een groot deel van het plangebied buiten de 3 odeur contour ligt. Een beperkt aantal woningen zijn gelegen binnen de 3 odeur contour, maar wel buiten de 5 odeur contour. Hiermee wordt ruim voldaan aan de norm (8 odeur) voor woon-werk ontwikkelingsgebieden vanuit de Geurverordening en wordt gesteld dat er sprake is van een aanvaardbaar woon- en leefklimaat.

# 5.8 Flora en Fauna

<span id="page-51-1"></span>Ruimtelijke plannen dienen te worden beoordeeld op de uitvoerbaarheid in relatie tot actuele natuurwetgeving, met name de Wet natuurbescherming. Er mogen geen ontwikkelingen plaatsvinden die op onoverkomelijke bezwaren stuiten door effecten op beschermde natuurgebieden en/of flora en fauna. In dit kader is inzicht gewenst in de aanwezige natuurwaarden en de mogelijk daarmee samenhangende consequenties vanuit de actuele natuurwetgeving.

# Gebiedsbescherming

Er bevindt zich geen Natuurnetwerk Nederland (NNN) binnen het plangebied (in 2014 is het rijk overgestapt van de naamgeving Ecologische Hoofdstructuur naar NNN). Er is van directe aantasting van het NNN dan ook geen sprake. In de omgeving van het plangebied liggen wel NNN-gebieden. De ontwikkeling in het plangebied heeft, gezien de ligging,

geen effect op de directe omgeving van het plangebied. Daardoor zijn significant negatieve effecten op de wezenlijke kenmerken en waarden van het NNN uitgesloten. Vanuit dit oogpunt zijn er voor NNN geen belemmeringen.

De dichtstbijzijnde wettelijk beschermde natuurgebieden zijn de Natura 2000 gebieden Vlijms Ven, Moerputten en Bossche Broek. Het plangebied ligt op circa. 15 kilometer oostelijk van dit gebied. Vanwege de afstand en de relatief beperkte omvang van de ontwikkeling van het plangebied worden geen effecten op soorten, habitats van soorten of habitattypen in een Natura 2000-gebied verwacht. De depositie vanwege het verkeer kan gezien de afstand tot het Natura 2000-gebied verwaarloosbaar worden geacht. Gezien de afstand tot de wettelijk beschermde natuurgebieden zijn negatieve effecten niet te verwachten.

# Soortenbescherming

Door Faunaconsult is op 16 januari een flora en fauna inspectie uitgevoerd in het onderzoeksgebied en de directe omgeving hiervan. Het gehele rapport is als bijlage bij onderhavig bestemmingsplan gevoegd. De conclusies van het rapport zijn onderstaand weergegeven.

#### *Algemeen voorkomende grondgebonden zoogdieren en amfibieën*

In het plangebied komen mogelijk zoogdieren en amfibieën voor, die onder de Wn zijn beschermd. Het gaat om algemeen voorkomende soorten (zogenaamde A-soorten), waarvoor in Noord-Brabant een vrijstelling geldt in geval van ruimtelijke ontwikkeling en beheer en onderhoud (Provinciale staten van Noord-Brabant, 2016).

Dit houdt in dat deze soorten verstoord mogen worden, zonder dat daar vooraf een ontheffing voor is verkregen. Wel geldt altijd de Zorgplicht (artikel 1.11 Wn): deze houdt in dat nadelige gevolgen voor dieren en planten altijd zoveel mogelijk moeten worden voorkomen. Om aan de algemene zorgplicht te voldoen, moeten tijdens het werk worden aangetroffen dieren zo snel mogelijk naar een aangrenzende locatie buiten het plangebied worden verplaatst.

# *Houtwal naast de Kruishoekstraat: behouden voor de wezel*

De houtwal naast de Kruishoekstraat (zie figuur 5 en figuur 10) fungeert mogelijk als voorplantingsplaats en rustplaats van de wezel. In alle provincies, uitgezonderd Noord-Holland en Noord-Brabant, bestaat onder de Wn voor de wezel een vrijstelling (onder de Flora- en faunawet bestond er voor de wezel een landelijke vrijstelling). Wel geldt in de provincie Noord-Brabant tot 1 oktober 2017 een tijdelijke vrijstelling voor deze soort (Provincie Noord-Brabant, 2016; Provinciale staten van Noord-Brabant. 2016). Vanuit het provinciale beleid heeft het dus de voorkeur de houtwal te behouden. Ook om cultuurhistorische reden wordt dit aanbevolen. De rij bomen op deze houtwal dient ook vanwege vleermuizen (zie hieronder) te worden behouden.

### *Vleermuizen*

De lanen en bomenrijen fungeren mogelijk als vaste vliegroute van vleermuizen. De twee holle bomen fungeren mogelijk als vaste voortplantingsplaats of rustplaats van verschillende soorten vleermuizen. Om verstoring van vleermuizen te voorkomen, mag er tot op een afstand van 10 meter van deze structuren, alleen vleermuisvriendelijke buitenverlichting worden geplaatst: van de bomen af omlaag gerichte straatverlichting of amberkleurige UV-vrije led armaturen. Het kappen van enkele bomen zonder holte, voor het maken van een toerit is wel toegestaan, zo lang de holle bomen en de laanstructuren maar behouden blijven.

# *Algemene vogels*

Verstoring en vernietiging van vogelnesten is te vermijden, door de werkzaamheden buiten de periode 15 mei – 15 juli (het broedseizoen van de meeste vogels) uit te voeren.

#### *Ekster*

In het plangebied bevinden zich 3 eksternesten. De ekster is een 'categorie 5 soort'; dat wil zeggen dat het nest niet jaarrond is beschermd, maar dat er middels een omgevingscheck dient te worden nagegaan of er in en rond het plangebied voldoende alternatieven aanwezig zijn (Dienst Regelingen, 2000b en –c; Ministerie van Economische zaken, 2016). Omdat dat het geval is dient er voor eventuele kap van bomen met een eksternest geen ontheffing op de Wn te worden aangevraagd. Uiteraard dient dit wel buiten het broedseizoen van de ekster te gebeuren; dus buiten de periode 15 maart – 15 juli.

#### *Buizerd*

In het plangebied bevindt zich mogelijk een boom met een buizerdnest (uit vervolgonderzoek, zoals in de volgende alinea nader wordt toegelicht, is gebleken dat het nest één of meerdere seizoenen niet meer door de soort is gebruikt, waardoor er niet meer gesproken wordt over een buizerdnest). De buizerd is een 'categorie 4 soort'; dat wil zeggen dat het nest jaarrond is beschermd (Dienst Regelingen, 2000b en –c; Ministerie van Economische zaken, 2016). Indien er sprake is van een buizerdnest dient er rondom het nest voldoende leefgebied aanwezig te zijn om de jongen succesvol groot te brengen. Om de boom van een buizerdnest te kappen of de zone rond het nest als woonwijk in te richten is een ontheffing op de Wn nodig. Om een ontheffing te verkrijgen dient er conform de Soortenstandaard buizerd te worden gemitigeerd. Ook dient conform deze soortenstandaard te worden onderzocht of het buizerdnest nog wel in gebruik is (Rijksdienst voor Ondernemend Nederland, 2014).

Naar aanleiding van bovenstaande bevindingen is door Faunaconsult een vervolgonderzoek d.d. 31 mei 2017 uitgevoerd naar de buizerd. Het vervolgonderzoek is bijgevoegd als bijlage van onderhavig bestemmingsplan. Geconcludeerd kan worden dat het nest het afgelopen jaar niet door een buizerd is gebruikt, maar waarschijnlijk wel door een houtduif. Het lijkt er op dat er hier sprake is van een nest dat ooit door een buizerd is gebouwd, maar één of meerdere seizoenen niet meer door de soort is gebruikt. Er kan

daarom niet meer gesproken worden van een buizerdnest. Dit houdt in dat het nest buiten het broedseizoen vanuit de Wet natuurbescherming geen bijzondere bescherming geniet.

Figuur 5.2 Beschermde natuurwaarden in het plangebied (rood omlijnd)

# 5.9 Water

<span id="page-54-0"></span>Bij elke ruimtelijke ontwikkeling is de opstelling van een waterparagraaf verplicht gesteld, mede in relatie tot de watertoets. In deze paragraaf wordt verwoord hoe er in het plan met de aspecten water en ruimte rekening wordt gehouden, in relatie tot enerzijds het waterbeleid en anderzijds de waterhuishouding. Ingevolge deze wettelijke verplichting is door Antea Group een watertoets uitgevoerd (d.d. augustus 2017). Deze watertoets is als bijlage bij de toelichting opgenomen.

# De Watertoets

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijkswateren, regionale wateren en grondwater. Het is niet een toets achteraf, maar een proces dat de initiatiefnemer van een ruimtelijk plan en de waterbeheerder in een zo vroeg mogelijk stadium met elkaar in gesprek brengt.

# *Huidige situatie*

De projectlocatie is gelegen ten oosten van de kern van Heesch in de gemeente Bernheze en beslaat een oppervlakte van in totaal circa 190.000 m². Het plangebied heeft een gemiddelde maaiveldhoogte van circa NAP +7,0 m. Het hoogteverschil in het gebied is beperkt.

#### *Waterschap Aa en Maas*

Met Waterschap Aa en Maas is zowel telefonisch als via de mail contact geweest over het plan. Hierbij is aangegeven waar de belangen van het waterschap liggen. Het gaat hier om:

- ligging A-watergang inclusief een beschermingszone van 5 meter aan beide zijden van de watergang vanuit de Keur, gemeten vanaf de insteek;
- ligging Rioolpersleiding inclusies zone van 3,5 meter aan weerszijde van het hard van de leiding;
- ligging rioolgemaal, waarbij binnen een straal van 30 meter geen bebouwing gewenst is;
- ligging overstort (wordt eventueel verplaatst).

Daarnaast de eis van het waterschap van 60 mm per m² aan verhard oppervlak, en een watervergunningsplicht voor uitbreidingen groter dan 10.000 m² of werkzaamheden aan/nabij de A- en B-watergangen.

#### *Gemeente Bernheze*

Voor het plan is in opdracht van de gemeente Bernheze reeds een basisrioleringsplan opgesteld op 16 mei 2017. Deze is voor de gemeente leidend in de watertoets en bevat de riolering en de invulling van de bergingsopgave.

#### *Voorgenomen ontwikkeling*

Aan de westzijde van Heesch wordt door de gemeente Bernheze de nieuwbouwwijk De Erven gerealiseerd. Deze nieuwbouwwijk is verdeeld in drie deelgebieden en beslaat een oppervlakte van circa 190.000 m². Voor de uitvoering van het plan is reeds een basisrioleringsplan opgesteld door Heijmans op 16 mei 2017. Dit plan bevat naast het ontwerp van de riolering de hoeveelheid verharding per gebied. Daarbij is bepaald hoeveel berging per deelgebied nodig is en waar deze wordt gerealiseerd om aan de eis van 60 mm berging te voldoen.

#### *Vuilwaterafvoer*

Het stelsel in het plangebied wordt een gescheiden stelsel, waarbij vuil- en hemelwater apart worden afgevoerd. Binnen deelgebied 3 wordt een streng van het bestaande gemengde stelsel verlegd onder het fietspad. De nieuw aan te leggen vuilwaterleidingen worden aangesloten op dit bestaande gemengde stelsel.

Het bestaande gemengde stelsel heeft een riool overstort op de A-watergang. Deze bestaande riooloverstort wordt bij voorkeur verplaatst richting het westen tot buiten de projectgrenzen. Door de aanleg van een bergbezinkleiding (BBL) kan de afstand van de woningen tot aan het lozingspunt overal groter worden dan 50 m (i.v.m. stank en andere overlast). Daarnaast kan door de aanleg van een BBL (250 m1 rond 1500 mm) de huidige externe (en toekomstige interne) overstortdrempel worden verlaagd. Hierdoor ontstaat er meer ruimte in het stelsel om aansluitingen van dwa-riolering vanuit het plan te realiseren.

#### *Hemelwaterafvoer*

Om te voldoen aan de eis van het waterschap van 60 mm berging (absolute eis, T=100 bui) is bepaald hoeveel water er per deelgebied geborgen moet worden. Deze berging zal worden gerealiseerd door middel van het aanleggen van infiltratiekratten in verschillende velden. Hierin is zowel voorzien in de particuliere als openbare berging.

Om de totale hoeveelheid verharding van circa 98.000 m² te compenseren is een hoeveelheid berging van circa 6.000 m³ nodig. Met een gemiddelde hoogte van 0,4 m en een holle ruimte van 100% (als compensatie voor de berging in putten en leidingen die niet is meegerekend in de bergingsopgave) moet een totaal oppervlakte van 15.000 m² worden ingericht.

Verschillende velden zijn aangegeven om te dienen als infiltratiekrattenveld welke zijn weergegeven in het basisrioleringsplan. Met dit basisrioleringsplan wordt voorzien in de eisen van het waterschap.

# *Grondwater*

Doordat het hemelwater binnen het plangebied wordt geïnfiltreerd wordt het plan grondwaterneutraal uitgevoerd.

#### *Waterkwaliteit*

Het plangebied krijgt de functie van woongebied. In het plangebied worden geen activiteiten ontplooid die een risico op verontreiniging van het grond- en of oppervlaktewater meebrengen. Om verontreiniging van het grond- en oppervlaktewater te voorkomen is het van belang om zo min mogelijk uitlogende of anderszins uitspoelende bouwstoffen toe te passen waardoor het afstromende hemelwater wordt vervuild.

#### *Waterkeringen*

In en rondom het plangebied zijn geen waterkeringen aanwezig.

#### *Beschermde gebieden*

Er zijn geen belemmeringen voor het uitvoeren van het plan in de vorm van beschermde gebieden met betrekking tot water.

#### <span id="page-56-0"></span>5.10 Archeologie & cultuurhistorie

#### 5.10.1 Archeologie

Het plangebied is volgens de vigerende archeologische beleidskaart van de gemeente Bernheze gelegen in een gebied met een lage en middelhoge archeologische verwachting. Volgens het gemeentelijk archeologiebeleid geldt voor gebieden met een middelhoge archeologische verwachtingswaarde een onderzoeksplicht bij een verstoring van meer dan 2500 m² met een verstoringsdiepte van meer dan 40 cm. De bodemverstoring ten gevolge van de ontwikkelingen in het plangebied is ter plaatse groter. Derhalve is een archeologisch onderzoek noodzakelijk. Door bureau voor Archeologie is in februari 2017 een inventariseren veldonderzoek in de vorm van boringen en een profielput uitgevoerd. De conclusies van het rapport zijn onderstaand weergegeven. De gehele rapportage is als bijlage toegevoegd.

Het plangebied ligt in het Oost Brabantse zandlandschap, een dekzandvlakte, in het archeologisch landschap "Roerdalslenk". Op basis van de bodemkaart heeft zich in het plangebied een laarpodzolgrond ontwikkeld. Het zijn relatief oude ontginningen die beschikken over een 30 tot 50 cm dikke humeuze bovengrond die gedeeltelijk is ontstaan door ophoging met mest uit de potstal. Omdat deze gronden vaak ondiep zijn bewerkt is onder het humeuze dek vaak nog een Bhorizont aanwezig. Onder het ophoogdek kunnen in principe resten uit de periode Paleolithicum ‐ Neolithicum worden aangetroffen. Op basis van een kaart uit 1780 wordt geconcludeerd dat het plangebied ligt binnen een relatief jonge ontginning. Resten uit de Late Middeleeuwen en de Nieuwe tijd worden daarom niet verwacht.

In het plangebied zijn negen boringen gezet tot maximaal 200 cm en is een profielput gegraven tot een diepte van 100 cm -mv. Hieruit blijkt dat het bodemprofiel bestaat uit een 25 tot 80 cm dikke A-horizont. Hieronder ligt een 10 tot 55 cm dikke B- of BChorizont. In enkele boorprofielen is deze laag verploegd maar nog wel herkenbaar als Bof BC-horizont. Hieronder ligt de C-horizont. Het bodemprofiel komt globaal overeen met de op basis van de bodemkaart verwachte laarpodzolgrond.

De B-/BC- en de top van de C-horizont vormen een potentieel archeologisch niveau waarin archeologische sporen uit het Laat Paleolithicum tot en met het Neolithicum aanwezig kunnen zijn.

Geadviseerd wordt om daar waar het potentiële archeologische niveau wordt vergraven door de geplande woningbouw een proefsleuvenonderzoek uit te voeren. Het proefsleuvenonderzoek start in uitvoering.

Figuur 5.3 Ligging archeologische waarden t.o.v. het stedenbouwkundig ontwerp

CroonenBuro5

# 5.10.2 Cultuurhistorie

Op 5 juli 2011 heeft een wijziging van het Besluit ruimtelijke ordening (Bro) plaatsgevonden. Sinds 1 januari 2012 dient ieder bestemmingsplan een analyse van cultuurhistorische waarden te bevatten. Door de wijziging van het Bro moeten cultuurhistorische waarden voortaan in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen. Het Bro bevat eisen waaraan de voorbereiding van een bestemmingsplan moet voldoen. Zo wordt er onder meer een beschrijving verlangd van de manier waarop met de in het gebied aanwezige cultuurhistorische waarden wordt omgegaan. De wetgever wil hiermee bereiken dat aandacht voor cultuurhistorische waarden voortaan in het planproces naar voren wordt gehaald.

Historische geografie – redelijk hoog

Figuur 5.4 Uitsnede Cultuurhistorische waardenkaart Noord-Brabant

#### *Cultuurhistorische waardenkaart Noord-Brabant*

Bestemmingsplannen in de provincie Noord-Brabant dienen in het kader van de bescherming van waardevolle cultuurhistorische elementen te worden getoetst aan de provinciale Cultuurhistorische Waardenkaart (CHW). Op deze kaart staan de bepalende cultuurhistorische elementen.

In het plangebied is een historisch geografische lijn met een redelijke hoge waarde gelegen. In figuur 5.2 is te zien dat alle wegen in en rond het plangebied deze waarden toebedeeld hebben gekregen. Ten noordwesten van het plangebied, parallel aan de Bosschebaan is historisch groen in de vorm van laanbeplanting gelegen. Deze laanbeplanting van zomereiken rond de periode 1840-1850, maken onderdeel uit van een laanstructuur tussen Den Bosch en Nijmegen.

Langs de Zoggelsestraat, Nieuwe Erven/Verbindingsweg en het verlengde van de Beemstraat is sprake van historisch groen in de vorm van een laanstructuur. Ook langs de Kruishoekstraat is sprake van een groene afscherming, mede in de vorm van een houtwal.

Door de ontwikkeling van het voorgestelde initiatief worden deze aanwezige waarden niet geschaad.

Door het plangebied loopt tevens de scheidingslijn tussen de Regio's Meierij en Peelrand.

#### *Meierij*

De bewoningsgeschiedenis en de inrichting van het gebied De Meierij zijn in hoge mate bepaald door de natuurlijke terreingesteldheid. De indeling in agrarische gebruikseenheden (akkers, graslanden en woeste gronden) is op veel plaatsen nog goed herkenbaar. In combinatie met de dorpen en buurtschappen en de plaatselijk aanwezige kleinschaligheid verleent dit het gebied een grote landschappelijke en cultuurhistorische waarde. De strategie voor dit gebied luidt:

- 1. Behoud door ontwikkeling of versterking van de samenhang van de dragende structuren van de regio.
- 2. De cultuurhistorische waarden van de Meierij in hun samenhang verder ontwikkelen, beschermen en toeristisch-recreatief ontsluiten.

#### *Peelrand*

De Peelrand bestaat uit een ring van middeleeuwse dorpen op enige afstand van het voormalige veengebied van De Peel. Deze oude dorpen worden gekenmerkt door akkercomplexen, schaarse groenlanden en voormalige heidevelden. De heidevelden zijn in de negentiende en twintigste eeuw ontgonnen en grotendeels omgezet in landbouwgrond, waardoor er een waardevol mozaïek is ontstaan van oude en jonge ontginningen. De strategie voor dit gebied luidt:

- 1. Behoud door ontwikkeling of versterking van de samenhang van de dragende structuren van de regio.
- 2. De cultuurhistorische waarden van de Peelrand in hun samenhang verder ontwikkelen, beschermen en toeristisch-recreatief ontsluiten.
- 3. Het duurzaam en in samenhang behouden van het bodemarchief.

De dragende structuren van het plangebied blijven intact. Binnen het plangebied is zoveel mogelijk rekening gehouden met cultuurhistorische en landschapsstructuren.

# 5.10.3 Gemeentelijke cultuurhistoriekaart

Doelstelling van de Cultuurhistoriekaart is het bieden van een actueel overzicht van het bovengrondse erfgoed in de gemeente Bernheze. De Cultuurhistoriekaart omvat een digitaal raadpleegbare inventarisatie van de thans aanwezige historisch-geografische en historisch-(steden)bouwkundige objecten en structuren, alsmede van de landschappelijke en stedenbouwkundige gebieden met een cultuurhistorische waarde. Het gaat daarbij om relicten die daadwerkelijk nog in het landschap herkenbaar zijn.

Figuur 5.5 Uitsnede Gemeentelijke cultuurhistoriekaart

In en rondom het plangebied komen de volgende cultuurhistorische waarden voor.

# *Karakteristieke bebouwing*

Zoggelsestraat 55 is een Beeldbepalend object. Dit pand is op de cultuurhistoriekaart aangeduid als karakteristieke bebouwing, betreffen objecten midden jaren 90 van de vorige eeuw in het kader van het landelijke Monumenten Inventarisatie Project zijn geïnventariseerd. Deze MIP-objecten zijn weergegeven conform de Cultuurhistorische Waardenkaart van de provincie Noord-Brabant.

#### *Gemeentelijke monumenten*

Zoggelsestraat 57 en 68 zijn gemeentelijke monumenten. Op basis van de actuele lijst, zoals gehanteerd door de gemeente Bernheze, zijn de gemeentelijke monumenten weergegeven op de Cultuurhistoriekaart.

#### *Oude hoofdverbinding*

De Bosschebaan was omstreeks 1865 reeds verhard. Deze weg was aangemerkt als 'Straat- en Kunstweg'.

#### *Oud wegtracé- redelijk hoge waarde*

Bij het in kaart brengen van de oude wegtracés is gebruik gemaakt van de Cultuurhistorische Waardenkaart van de Provincie Noord-Brabant25.

#### *Monumentale boom*

De monumentale bomen zijn overgenomen van de Cultuurhistorische waardenkaart van de Provincie Noord-Brabant.

#### *Houtwal*

Een houtwal bestaat uit een aanplant van hakhout op een verhoogde afscheiding tussen twee percelen. De houtwallen zijn in kaart gebracht op basis van de Cultuurhistorische waardenkaart van de Provincie Noord-Brabant.

#### *Conclusie*

Het plan de Erven houdt rekening met deze waarden. De oudewegtracé 's en oude hoofdverbindingen worden de ruimtelijke dragers van het plan. Deze wegen met laanbeplanting blijven zoveel mogelijk bewaard. Aan de Kruishoekstraat komt een parallelweg zodat er ruimte komt voor het behoud van de houtwallen. De gemeentelijke monumenten en beeldbepalende panden aan de Zoggelsestraat krijgen een plek in de bestaande lintstructuur (Zoggelsestraat 68) of in een solitair gelegen bebouwingscluster (Zoggelsestraat 55 en 57). De monumentale bomen van de Cultuurhistorische Waardenkaart van de Provincie Noord-Brabant liggen buiten het plangebied en blijven behouden.

# 5.11 Kabels en leidingen

<span id="page-61-0"></span>Binnen het plangebied zijn een tweetal leidingen gelegen, namelijk een rioolleiding en een waterleiding. De rioolleiding is gelegen in de zuidoostelijke hoek van het plangebied onder de Kruishoekstraat. De leiding loopt tot aan het rioolgebouw ter hoogte van Kruishoekstraat 17 .

De waterleiding kent een noord/zuid ligging en doorkruist het gehele plangebied. De leiding loopt onder de woning Nieuwe Erven 25 in het zuiden en langs het perceel Bosschebaan 21a in het noorden. Ter bescherming van deze leiding mag ter plaatse niet gebouwd worden. Tevens is aan weerszijde een strook van 5 meter gereserveerd, waarop eveneens niet gebouwd mag worden.

In het plan wordt rekening gehouden met de aanwezige leidingen in het plangebied. Ter bescherming van de waterleiding wordt een belemmeringszone opgenomen.

# 5.12 Besluit milieueffectrapportage

#### <span id="page-62-0"></span>*Algemeen*

Bepaalde activiteiten kunnen belangrijke nadelige gevolgen hebben voor het milieu, waardoor het opstellen van een milieueffectrapportage (m.e.r.) of het verrichten van een m.e.r.-beoordeling noodzakelijk is. In het Besluit milieueffectrapportage is vastgelegd welke activiteiten m.e.r-plichtig zijn en voor welke activiteiten een m.e.r-beoordeling moet worden verricht. In onderdeel C van de bijlage bij het Besluit milieueffectrapportage zijn de activiteiten, plannen en besluiten opgenomen ten aanzien waarvan het maken van een milieueffectrapportage (m.e.r.) verplicht is. In onderdeel D van de bijlage zijn de activiteiten, plannen en besluiten opgenomen waarvoor een m.e.r.-beoordeling moet worden uitgevoerd. Als een activiteit op grond van onderdeel D m.e.r.-beoordelingsplichtig is, geldt voor een kaderstellend (bestemmings)plan dat die activiteit mogelijk maakt, een plan-m.e.r-plicht.

Voor alle activiteiten zijn drempelwaarden opgenomen. Als een activiteit voorkomt in kolom 1 van de C- of D-lijst en de drempelwaarden uit kolom 2 worden overschreden, is een m.e.r. (onderdeel C) of een m.e.r.-beoordeling (onderdeel D) verplicht. Voor activiteiten die genoemd worden in onderdeel D, maar waarbij de drempelwaarde niet wordt overschreden, geldt de verplichting om na te gaan of tóch een m.e.r.-beoordeling (of een m.e.r.) moet worden uitgevoerd. Het bevoegd gezag moet in zo'n geval nagaan of er sprake is van omstandigheden die - ondanks dat de drempelwaarden niet worden overschreden - aanleiding geven voor het verrichten van een m.e.r.(beoordeling). De motivering moet zijn gebaseerd op een toets die qua inhoud aansluit bij de verplichte m.e.r. beoordeling. Voor de toets gelden echter geen vormvereisten, daarom wordt de term 'vormvrije m.e.r.-beoordeling' gehanteerd.

#### *Activiteit en drempelwaarden*

In artikel D van de bijlage bij het Besluit milieueffectrapportage is een categorie 'stedelijk ontwikkelingsproject' (D11.2) opgenomen. In de nota van toelichting op het Besluit milieueffectrapportage wordt het begrip 'stedelijk ontwikkelingsproject' ook geduid. Hier wordt het volgende aangegeven: "Bij een stedelijk ontwikkelingsproject kan het gaan om bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan".

Op grond van het Besluit milieueffectrapportage dient voor de 'aanleg, wijziging of uitbreiding van een stedelijk ontwikkelingsproject, met inbegrip van de bouw van winkelcentra of parkeerterreinen' een m.e.r.-beoordeling te worden uitgevoerd in gevallen waarin de activiteit betrekking heeft op:

- 1° een oppervlakte van 100 hectare of meer,
- 2° een aaneengesloten gebied en 2.000 of meer woningen omvat, of
- 3° een bedrijfsvloeroppervlakte van 200.000 m2 of meer.

Het plan voorziet in maximaal 408 woningen. Het plangebied heeft een grootte van circa 19 hectare. De voorgenomen activiteit blijft dus ruimschoots onder de drempel van 2.000 woningen en/of 100 hectare zoals opgenomen in het Besluit milieueffectrapportage. De activiteit is dus niet m.e.r.-beoordelingsplichting. Omdat de activiteit voorkomt in kolom 1 van de D-lijst, dient wel een vormvrije m.e.r.-beoordeling te worden verricht.

# *Vormvrije m.e.r.-beoordeling*

In een vormvrije m.e.r.-beoordeling wordt getoetst of een activiteit belangrijke nadelige gevolgen voor het milieu kan hebben. Een vormvrije m.e.r.-beoordeling kan leiden tot twee conclusies:

- belangrijke nadelige gevolgen voor het milieu zijn uitgesloten: er is geen m.e.r. of m.e.r.-beoordeling noodzakelijk;
- belangrijke nadelige gevolgen voor het milieu zijn niet uitgesloten: er moet een m.e.r.-beoordeling plaatsvinden of er kan direct worden gekozen voor een m.e.r..

De criteria waaraan moet worden getoetst zijn opgenomen in bijlage III van de Europese richtlijn 'betreffende de milieubeoordeling van bepaalde openbare en particuliere projecten'. De criteria vallen uiteen in criteria betreffende de:

- kenmerken van het project: omvang van het project, cumulatie met andere projecten, gebruik van natuurlijke hulpbronnen, productie van afvalstoffen, verontreiniging en hinder en risico op ongevallen;
- plaats van het project: bestaand gebruik van de locatie, natuurlijke hulpbronnen en opnamevermogen/gevoeligheid van het milieu;
- kenmerken van het potentiële effect: bereik, grensoverschrijdend karakter, orde van grootte en complexiteit, waarschijnlijkheid en duur, frequentie en omkeerbaarheid van het effect.

# *Toetsing*

# Kenmerken van het project

Het plan voorziet in een ontwikkeling van onbebouwd agrarisch gebied tot een woningbouwproject. De bestaande wegen en de nieuw in te richten Kruishoekstraat vormen, in combinatie met de groenstructuur verschillende bouwvelden, die gefaseerd kunnen worden ontwikkeld.

Het woningbouwproject voorziet in totaal maximaal 408 woningen (maximaal 480 gecumuleerd met de reeds gerealiseerde woningen, fase 0) waarin ruimte is voor groen, wegen en parkeervoorzieningen. Er is verder geen sprake van cumulatie met andere projecten en de ontwikkeling heeft geen gevolgen voor natuurlijke hulpbronnen. Er wordt bijvoorbeeld geen grondwater onttrokken of grondstoffen in de omgeving gedolven. Er is geen sprake van de productie van afvalstoffen, anders dan regulier huishoudelijk afval.

# Plaats van het project

Het project wordt uitgevoerd op een locatie die in de huidige situatie onbebouwd en agrarisch in gebruik is. De locatie ligt aangrenzend aan de westzijde van de kern Heesch. Binnen het plangebied is geen sprake van bijzondere landschappelijke, natuurlijke of cultuurhistorische waarden die de ontwikkeling van het woningbouwproject in de weg staan. Naar de verwachte archeologische waarden wordt nader onderzoek uitgevoerd.

#### Kenmerken van het potentiële effect

De effecten van het project blijven, zoals ook blijkt uit de voorgaande paragrafen, beperkt tot het plangebied en de directe omgeving daarvan. Het plangebied zelf zal ten gevolge van de ontwikkeling worden getransformeerd van een agrarisch gebied tot een woningbouwlocatie, in aansluiting op het bestaande stedelijk gebied ten noorden en oosten van het plangebied. De effecten buiten de plangrenzen worden veroorzaakt door een (beperkte) toename van verkeer op de wegen rond het plangebied. De effecten zijn beperkt en de ontwikkeling van het woningbouwproject stuit niet op bezwaren (zie de voorgaande aspecten). Er is zeker geen sprake van 'belangrijke nadelige' milieueffecten.

#### *Conclusie*

In het kader van het bestemmingsplan is in voldoende mate inzicht gekregen in de milieugevolgen van de ontwikkelingen. Gelet op de kenmerken van het project, de locatie van het project en de kenmerken van de effecten van het project, moet worden geconcludeerd dat het project niet leidt tot milieueffecten van dusdanige omvang dat sprake kan zijn van 'belangrijke nadelige milieugevolgen'. Er is daarom geen aanleiding of noodzaak voor het doorlopen van een formele m.e.r.-beoordelingsprocedure of m.e.r.-procedure.

# <span id="page-65-0"></span>6 Juridische planopzet

# 6.1 Plansystematiek

<span id="page-65-1"></span>Dit bestemmingsplan heeft tot doel om de ontwikkeling van De Erven als woongebied mogelijk te maken. Het bestemmingsplan 'Woningbouw De Erven' biedt het juridischplanologisch kader voor de bouw van maximaal 408 woningen met bijbehorende verkeersvoorzieningen, groenvoorzieningen en waterhuishoudkundige voorzieningen. Het nieuwe woongebied wordt gefaseerd ontwikkeld binnen de planperiode van 10 jaar.

Bij het opstellen van het bestemmingsplan is aansluiting gezocht bij de in de Wet ruimtelijke ordening en het Besluit ruimtelijke ordening geformuleerde uitgangspunten. De Wet ruimtelijke ordening biedt mogelijkheden voor het opstellen van verschillende bestemmingsplanvormen, van zeer gedetailleerd tot zeer globaal. Omdat het bestemmingsplan 'Woningbouw De Erven' de (gefaseerde) ontwikkeling van een relatief groot woongebied mogelijk maakt, is gekozen voor een globale systematiek, waarbinnen diverse verkavelingen mogelijk zijn. Op de verbeelding en in de planregels zijn de hoofdstructuur van De Erven (waaronder de nieuwe ontsluitingsstructuur en de indeling in verschillende woongebieden) vastgelegd. Binnen deze structuur maakt het bestemmingsplan een flexibele invulling van de nieuwe woonwijk mogelijk. In de planregels zijn algemene regels opgenomen voor de bouw van nieuwe woningen, bijvoorbeeld voor de maximale goot- en bouwhoogte en voor de situering van hoofd- en bijgebouwen op een bouwperceel, maar is niet exact vastgelegd waar de nieuwe woningen worden gebouwd en waar openbare ruimte wordt aangelegd. Hierdoor bestaat nog flexibiliteit voor de verdere uitwerking van het stedenbouwkundig plan in verkavelingsplannen.

Het bestemmingsplan voldoet aan de Standaard Vergelijkbare Bestemmingsplannen 2012 (SVBP 2012). Voor de inhoud van de planregels met betrekking tot de nieuwe woningen is aangesloten op de bestemmingsplannen 'De kommen van Bernheze' en het bestemmingsplan 'Rodenburg'. Voor de bestaande woningen binnen het plangebied is aangesloten bij de regeling uit het geldende bestemmingsplan 'De Erven'.

# 6.2 Opzet van de regels

<span id="page-65-2"></span>Overeenkomstig de SVBP 2012 zijn de regels van dit bestemmingsplan onderverdeeld in vier hoofdstukken:

- hoofdstuk 1 Inleidende regels
- hoofdstuk 2 Bestemmingsregels
- hoofdstuk 3 Algemene regels
- hoofdstuk 4 Overgangs- en slotregels

Hierna wordt de inhoud van de regels per hoofdstuk kort toegelicht. In paragraaf 6.3 wordt nader ingegaan op de bestemmingen die in het bestemmingsplan zijn opgenomen.

#### Hoofdstuk 1 – Inleidende regels

Hoofdstuk 1 bevat twee artikelen. In het eerste artikel zijn de begrippen opgenomen die van belang zijn voor de toepassing van het plan. Het tweede artikel betreft de wijze van meten, waarin wordt aangegeven hoe bij de toepassing van de bestemmingsregels wordt gemeten.

#### Hoofdstuk 2 - Bestemmingsregels

In hoofdstuk 2 zijn regels gegeven voor de binnen het plangebied voorkomende bestemmingen en dubbelbestemmingen, zoals die zijn aangegeven op de verbeelding. Per bestemming zijn in de bestemmingsomschrijving de toegelaten gebruiksvormen van de gronden aangegeven. Daarnaast is per bestemming bepaald welke vormen van bebouwing zijn toegestaan en zijn, indien nodig, specifieke gebruiksregels gegeven. Daarnaast is per bestemming aangegeven in welke gevallen het bevoegd gezag kan afwijken van de bouw- en/of gebruiksregels en zijn in een aantal bestemmingen een wijzigingsbevoegdheid of een omgevingsvergunningenstelsels voor werken en werkzaamheden opgenomen.

### Hoofdstuk 3 - Algemene regels

Hoofdstuk 3 bevat de volgende algemene regels:

- de anti-dubbeltelregel: om misbruik van de bouwregels te voorkomen, is in dit artikel bepaald dat gronden, die al eens als berekeningsgrondslag voor een omgevingsvergunning hebben gediend, niet nogmaals als zodanig kunnen dienen.
- algemene bouwregels: in de algemene regels zijn regelingen opgenomen voor bestaande afwijkende maatvoering, voor ondergronds bouwen en voor ondergeschikte bouwdelen.
- algemene gebruiksregels: in de algemene gebruiksregels is aangegeven welk gebruik binnen het hele plangebied als strijdig gebruik wordt aangemerkt;
- algemene afwijkingsregels: in de algemene afwijkingsregels is aangegeven in welke gevallen het bevoegd gezag kan afwijken van de planregels; deze afwijkingen betreffen het overschrijden van maatvoeringen;
- algemene wijzigingsregels: in de algemene wijzigingsregels is aangegeven in welke gevallen burgemeester en wethouders het plan mogen wijzigen; er is een wijzigingsbevoegdheid opgenomen om nadere aanduidingen te verwijderen of te wijzigen en een wijzigingsbevoegdheid om bestemmingsgrenzen met maximaal vijf meter te verschuiven.
- overige regels: in de overige regels is bepaald hoe verwijzingen naar andere wettelijke regelingen moeten worden gelezen en is een parkeerregeling opgenomen.

#### Hoofdstuk 4 – Overgangs- en slotregels

Dit hoofdstuk bevat het overgangsrecht en de slotregel, zoals voorgeschreven in het Besluit ruimtelijke ordening en de SVBP 2012:

- Het overgangsrecht heeft betrekking tot gebruik van onbebouwde gronden en bouwwerken dat afwijkt van het bestemmingsplan op het moment dat dit rechtskracht verkrijgt. Dit gebruik mag worden voortgezet. Wijziging van het afwijkend gebruik is slechts toegestaan indien de afwijking hierdoor wordt verkleind.
Daarnaast zijn overgangsregels opgenomen ten aanzien van het bouwen. Een bouwwerk dat afwijkt van de bouwregels van het bestemmingsplan op het moment dat dit rechtskracht verkrijgt, mag gedeeltelijk worden vernieuwd of veranderd, of na een calamiteit geheel worden vernieuwd of veranderd. De afwijking mag daarbij naar aard en omvang niet worden vergroot. Daarvan mag eenmalig bij een omgevingsvergunning worden afgeweken tot maximaal 10% van de inhoud van het bouwwerk. Het overgangsrecht is niet van toepassing op bouwwerken die reeds in strijd waren met het voorgaande geldende bestemmingsplan.

- In de slotregels is bepaald dat de regels kunnen worden aangehaald onder de naam Regels van het bestemmingsplan 'Woningbouw De Erven'.
# 6.3 Bestemmingsregels

<span id="page-67-0"></span>In dit bestemmingsplan komen de volgende bestemmingen voor.

# Bedrijf

De bestemming 'Bedrijf' is opgenomen voor de nutsvoorziening aan de Kruishoekstraat. Ter plaatse van deze bestemming is enkel een nutsvoorziening toegestaan met daarbij behorende gebouwen, bouwwerken, geen gebouwen zijnde, wegen en paden, parkeervoorzieningen, groenvoorzieningen, water en voorzieningen voor de waterhuishouding en tevens voor tuinen en erven. Bedrijfsgebouwen mogen uitsluitend worden gebouwd binnen het bouwvlak, tot een maximale bouwhoogte van 5 meter.

#### Verkeer

Voor de belangrijkste wegen in het nieuwe woongebied, waaronder de nieuwe aansluiting op de Bosschebaan, is de bestemming 'Verkeer' opgenomen. Aangezien de precieze ligging van de nieuwe weg nog niet vaststaat, is een ruime verkeersbestemming opgenomen. De gronden zijn bestemd voor wegen en straten en wandel- en fietspaden en voor parkeer-, groen- en speelvoorzieningen. Daarnaast zijn nutsvoorzieningen en waterhuishoudkundige doeleinden, waterberging en waterlopen toegestaan. Op de gronden bestemd als 'Verkeer' mogen geen gebouwen worden gebouwd, met uitzondering van gebouwen ten behoeve van nutsvoorzieningen.

#### Wonen

De bestemming 'Wonen' is opgenomen voor de bestaande woningen in het plangebied. Ter plaatse van deze bestemming is de woningtypologie 'twee-aaneen' of 'vrijstaand' opgenomen. Bij de woningen zijn aan huis verbonden beroepen, aan huis verbonden bedrijven en webshops toegestaan. In de bouwregels wordt een onderscheid gemaakt tussen hoofdgebouwen, bijgebouwen en carports. Deze begrippen worden nader omschreven in artikel 1 Begrippen. Het hoofdgebouw en de bijgebouwen moeten worden gebouwd binnen het bouwvlak. De maximale goot- en bouwhoogte van het hoofdgebouw zijn als aanduiding op de verbeelding opgenomen.

# Woongebied

 

Voor het grootste deel van het plangebied is de bestemming 'Woongebied' opgenomen. De gronden met deze bestemming zijn bestemd voor wonen in grondgebonden woningen en bijbehorende tuinen en erven. Aan huis verbonden beroepen, aan huis verbonden bedrijven en webshops zijn onder voorwaarden toegestaan. Binnen deze bestemming is het ook mogelijk om wegen aan te leggen. Daarnaast zijn binnen de bestemming groenvoorzieningen, bermen en beplanting, (voet- en fiets)paden, water en waterhuishoudkundige voorzieningen, speelvoorzieningen, nutsvoorzieningen, verhardingen, parkeervoorzieningen, voorzieningen ter verbetering van het microklimaat (waaronder wallen, schermen en luifelconstructie) en kunstwerken toegestaan.

In de bouwregels is bepaald dat binnen deze bestemming én de bestemming 'Woongebied – Gestapeld' minimaal 20% en maximaal 30% van de woningen als sociale huurwoning moet worden gebouwd. De fasering van de woningbouw is opgenomen in het exploitatieplan.

De bouwregels hebben een globale opzet. Binnen de bestemming 'Woongebied' zijn zowel vrijstaande, twee-aangebouwde, aaneengebouwde als geschakelde woningen toegestaan. Voor de te realiseren woningen is geen bouwvlak opgenomen. Wel zijn diverse regels opgenomen voor de bouw van hoofdgebouwen, waaronder een maximale diepte en een maximale goot- en bouwhoogte (van 7 respectievelijk 11 meter). Voor de verschillende deelgebieden is daarnaast voorgeschreven op welke afstand van het openbaar gebied de voorgevel van een woning mag worden gebouwd. Ook voor bijgebouwen, carports en bouwwerken, geen gebouwen zijnde zijn bouwregels opgenomen.

In de regels zijn afwijkingsmogelijkheden opgenomen voor:

- de verhoging van het maximale percentage sociale huurwoningen;
- het bouwen van woningen zonder kap (maar met een plat dak);
- het bouwen van woningen op een kleinere of grotere afstand tot de voorste bouwperceelsgrens;
- de afstand van aaneengebouwde sociale huurwoningen tot de zijdelingse bouwperceelsgrens;
- de afstand van bijgebouwen tot de voorgevel van het hoofdgebouw.

Per afwijkingsmogelijkheid zijn voorwaarden opgenomen. Diverse afwijkingen zijn bijvoorbeeld alleen mogelijk indien de belangen van de eigenaren en/of gebruikers van betrokken en nabijgelegen gronden niet onevenredig worden geschaad en indien het straat- en bebouwingsbeeld mag niet onevenredig wordt geschaad.

In de specifieke gebruiksregels zijn voorwaardelijke verplichtingen opgenomen voor geluidwerende maatregelen, de landschapsinvesteringen en maatregelen ten gevolge van de spuitzone.

### Woongebied - Gestapeld

De voor 'Woongebied – Gestapeld' aangewezen gronden zijn bestemd voor de bouw van maximaal 24 gestapelde woningen. Aan huis verbonden beroepen, aan huis verbonden bedrijven en webshops zijn onder voorwaarden toegestaan. Binnen deze bestemming is het ook mogelijk om wegen aan te leggen.

In de specifieke gebruiksregels zijn voorwaardelijke verplichtingen opgenomen voor de landschapsinvesteringen en maatregelen ten gevolge van de spuitzone.

Daarnaast zijn binnen de bestemming groenvoorzieningen, bermen en beplanting, (voeten fiets)paden, water en waterhuishoudkundige voorzieningen, speelvoorzieningen, nutsvoorzieningen, verhardingen, parkeervoorzieningen, voorzieningen ter verbetering van het microklimaat (waaronder wallen, schermen en luifelconstructie) en kunstwerken toegestaan.

Hoofdgebouwen mogen uitsluitend worden gebouwd binnen het bouwvlak, tot een maximale bouwhoogte van 14 meter. Bijgebouwen en overkappingen zijn toegestaan binnen het bouwvlak en ter plaatse van de aanduiding 'bijgebouwen'. In de regels is een wijzigingsbevoegdheid opgenomen om de bestemming te wijzigen in de bestemming 'Woongebied', ten behoeve van de bouw van maximaal 24 grondgebonden woningen in de typologieën vrijstaand en twee-aaneengebouwd. Deze wijzigingsbevoegdheid kan worden gebruikt als duidelijk is dat in deze bestemming geen gestapelde woningen zullen worden gerealiseerd.

#### Leiding – Riool (dubbelbestemming)

De voor 'Leiding – Riool' aangewezen gronden zijn naast de voor de andere daar voorkomende bestemmingen, met voorrang mede bestemd voor een rioolwatertransportleiding. Op deze gronden mogen uitsluitend bouwwerken, geen gebouwen zijnde ten dienste van de (basis)bestemming worden gebouwd, hiervan mag de hoogte niet meer dan 2,5 meter bedragen. Via afwijking kunnen bouwwerken worden toegestaan op grond van de regels van de enkelbestemmingen.

#### Leiding – Water (dubbelbestemming)

De voor 'Leiding – Water' aangewezen gronden zijn naast de voor de andere daar voorkomende bestemmingen, met voorrang mede bestemd voor een hoofdwaterleiding ten behoeve van het transport van drinkwater. Op deze gronden mogen uitsluitend bouwwerken, geen gebouwen zijnde ten dienste van de (basis)bestemming worden gebouwd, hiervan mag de hoogte niet meer dan 2,5 meter bedragen. Via afwijking kunnen bouwwerken worden toegestaan op grond van de regels van de enkelbestemmingen.

# <span id="page-70-0"></span>7 Haalbaarheid

In dit hoofdstuk wordt de haalbaarheid van het bestemmingsplan aangetoond. Het planvoornemen moet zowel in financieel als in maatschappelijk opzicht haalbaar zijn. Er wordt daarom een korte financiële en economische toelichting gegeven en daarnaast worden de doorlopen procedures weergegeven.

# 7.1 Financiële haalbaarheid

<span id="page-70-1"></span>Wanneer met een bestemmingsplan een bouwplan, zoals gedefinieerd in artikel 6.2.1 Besluit ruimtelijke ordening, mogelijk wordt gemaakt, dient conform artikel 6.12 Wet ruimtelijke ordening een exploitatieplan te worden opgesteld.

In voorliggend geval is door de gemeente Bernheze een exploitatieplan opgesteld. Door het opstellen van een exploitatieplan is voldaan aan de verplichting zoals deze in artikel 6.12 is opgenomen.

# 7.2 Economische haalbaarheid

<span id="page-70-2"></span>De grondexploitatie heeft een positief saldo. Het plan is derhalve uitvoerbaar.

# 7.3 Maatschappelijke haalbaarheid

<span id="page-70-3"></span>Het ontwerpbestemmingsplan 'Woningbouw De Erven' is in concept conform artikel 3.1.1 van het Besluit ruimtelijke ordening in vooroverleg gezonden naar de provincie Noord-Brabant. De provincie heeft per brief (d.d. 8 augustus) een vooroverlegreactie ingediend. De reactie van de provincie is in onderhavig bestemmingsplan verwerkt. Na het vooroverleg zal het plan de procedure van artikel 3.8 en verder van de Wet ruimtelijke ordening doorlopen.

Het ontwerpbestemmingsplan, het ontwerp exploitatieplan en het ontwerp beeldkwaliteitsplan 'Woningbouw De Erven" hebben gedurende zes weken, van 31 augustus 2017 tot en met 11 oktober 2017 ter inzage gelegen. Gedurende deze periode heeft eenieder de mogelijkheid gekregen een zienswijze in te dienen.

De zienswijzen nummer 1 tot en met 12 zijn binnen de wettelijke termijn ontvangen en derhalve ook betrokken in de besluitvorming rondom het bestemmingsplan. De zienswijzen nummer 13 tot en met 18 zijn buiten de termijn ontvangen. Deze zijn wel inhoudelijk behandeld, echter zijn deze niet-ontvankelijk verklaard.

In de Nota van Zienswijzen zijn de ingekomen zienswijzen gebundeld, samengevat en beantwoord. Tevens is hierin aangegeven of en welke gevolgen in het bestemmingsplan worden doorgevoerd. De Nota van Zienswijzen is opgenomen als bijlage bij de toelichting.

Naast de Nota van Zienswijzen is nog een aantal ambtshalve wijzigingen doorgevoerd. De Nota van Wijzigingen is opgenomen als bijlage bij de toelichting.