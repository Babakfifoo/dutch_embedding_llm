# **Bestemmingsplan Achterweg 41, Hagestein**

**November 2020 Status: Vastgesteld**

*Bestemmingsplan "Achterweg 41, Hagestein"*

Status: Vastgesteld Datum: November 2020

Plannaam: "Achterweg 41, Hagestein" IMRO-nummer: NL.IMRO.1961.bpHAachterweg41-VG01 Plantype: Bestemmingplan

Ruimtelijke Plannen en Advies

**BJZ.nu**

**1**

# **TOELICHTING**

| HOOFDSTUK 1 |                                                   | INLEIDING<br>                                        | 4      |
|-------------|---------------------------------------------------|------------------------------------------------------|--------|
| 1.1         |                                                   | AANLEIDING EN DOELSTELLING 4                         |        |
| 1.2         |                                                   | LIGGING EN BEGRENZING VAN HET PLANGEBIED 4           |        |
| 1.3         | TOEBEHORENDE ONDERDELEN VAN HET BESTEMMINGSPLAN 5 |                                                      |        |
| 1.4         |                                                   | GELDENDE PLANNEN 5                                   |        |
| 1.5         |                                                   | LEESWIJZER 6                                         |        |
|             | HOOFDSTUK 2                                       | HUIDIGE SITUATIE<br>                                 | 7      |
| 2.1         |                                                   | HUIDIGE SITUATIE PLANGEBIED 7                        |        |
|             | HOOFDSTUK 3                                       | PLANBESCHRIJVING<br>                                 | 8      |
| 3.1         |                                                   | GEWENSTE SITUATIE8                                   |        |
|             | HOOFDSTUK 4                                       | ALGEMEEN RUIMTELIJK BELEIDSKADER                     | 11     |
| 4.1         |                                                   | RIJKSBELEID 11                                       |        |
| 4.2         |                                                   | PROVINCIAAL BELEID 13                                |        |
| 4.3         |                                                   | GEMEENTELIJK BELEID17                                |        |
|             |                                                   |                                                      |        |
|             | HOOFDSTUK 5                                       | SPECIFIEKE REGELGEVING EN BELEID                     | 23     |
| 5.1         |                                                   | BEELDKWALITEIT23                                     |        |
| 5.2         |                                                   | VERKEER EN PARKEREN 24                               |        |
| 5.3         |                                                   | MILIEU 26                                            |        |
| 5.4         |                                                   | KABELS EN LEIDINGEN36                                |        |
| 5.5         |                                                   | WATER36                                              |        |
| 5.6         |                                                   | GROEN, NATUUR EN LANDSCHAP 39                        |        |
| 5.7         |                                                   | CULTUURHISTORIE 41                                   |        |
| 5.8         |                                                   | ARCHEOLOGIE 44                                       |        |
|             | HOOFDSTUK 6                                       | JURIDISCHE ASPECTEN EN PLANVERANTWOORDING            | <br>46 |
| 6.1         |                                                   | INLEIDING46                                          |        |
| 6.2         |                                                   | OPBOUW VAN DE REGELS 46                              |        |
| 6.3         |                                                   | BESTEMMINGEN47                                       |        |
|             | HOOFDSTUK 7                                       | UITVOERBAARHEID                                      | 49     |
|             |                                                   |                                                      |        |
| 7.1         |                                                   | ECONOMISCHE UITVOERBAARHEID 49                       |        |
| 7.2         |                                                   | MAATSCHAPPELIJKE UITVOERBAARHEID49                   |        |
| 7.3         |                                                   | ZIENSWIJZEN50                                        |        |
|             |                                                   | BIJLAGEN BIJ DE TOELICHTING                          | 51     |
| BIJLAGE 1   |                                                   | BEELDKWALITEITSPLAN WONINGBOUW ACHTERWEG HAGESTEIN52 |        |
| BIJLAGE 2   |                                                   | VERKENNEND BODEMONDERZOEK53                          |        |
| BIJLAGE 3   |                                                   | AKOESTISCH ONDERZOEK WEGVERKEERSLAWAAI 54            |        |
| BIJLAGE 4   |                                                   | AANMELDNOTITIE VORMVRIJE M.E.R.-BEOORDELING 55       |        |
| BIJLAGE 5   |                                                   | WATERTOETSRESULTAAT 56                               |        |
| BIJLAGE 6   |                                                   | AERIUSBEREKENING57                                   |        |
| BIJLAGE 7   |                                                   | QUICKSCAN NATUURWAARDENONDERZOEK 58                  |        |
| BIJLAGE 8   |                                                   | BOMENPLAN59                                          |        |
| BIJLAGE 9   |                                                   | ARCHEOLOGISCH BUREAUONDERZOEK60                      |        |
| BIJLAGE 10  |                                                   | ENQUÊTES PARTICIPATIE61                              |        |
| BIJLAGE 11  |                                                   | NOTA BEANTWOORDING VAN ZIENSWIJZEN62                 |        |

# <span id="page-4-0"></span>**HOOFDSTUK 1 INLEIDING**

# <span id="page-4-1"></span>**1.1 Aanleiding en doelstelling**

Op het perceel Achterweg 41 in Hagestein, gelegen in de gemeente Vijfheerenlanden, staat een karakteristieke woonboerderij met enkele bijgebouwen. De woonboerderij was in het verleden een 'parel' van de streek Vijfheerenlanden. De woonboerderij is echter inmiddels al circa 20 jaar onbewoond en er wordt niet meer geïnvesteerd in het onderhoud van de gebouwen. De gebouwen zijn hierdoor in de loop der jaren zwaar in verval geraakt.

Initiatiefnemer is van plan om de planlocatie te herontwikkelen ten behoeve van woningbouw. De ontwikkeling bestaat uit sloop van alle bestaande bebouwing en de realisatie van een twee-onder-eenkapwoning en een appartementengebouw met 13 appartementen. De woningen zullen geschikt zijn voor verschillende doelgroepen (starters/senioren), waarmee een positieve bijdrage wordt geleverd aan de woningbouwbehoefte in Hagestein.

De gemeente Vijfheerenlanden heeft besloten om in principe medewerking te willen verlenen aan voorliggende ontwikkeling.

De gewenste ontwikkeling is in strijd met het geldende bestemmingplan "Dorpen" waardoor een herziening van het bestemmingsplan noodzakelijk is. Voorliggend bestemmingsplan voorziet in een passend planologisch kader voor de gewenste woningbouwontwikkeling. In dit plan wordt aangetoond dat de ontwikkeling in overeenstemming is met een goede ruimtelijke ordening.

# <span id="page-4-2"></span>**1.2 Ligging en begrenzing van het plangebied**

Het perceel Achterweg 41 ligt in Hagestein, en maakt onderdeel uit van de gemeente Vijfheerenlanden. Kadastraal is het perceel bekend als gemeente Hagestein, sectie C, nummer 448.

In afbeelding 1.1 is de ligging van het plangebied in de kern Hagestein ten opzichte van de kern Vianen en ten opzichte van de directe omgeving indicatief weergegeven (zie rode ster en rode omlijning). Voor een exacte weergave van het plangebied wordt verwezen naar de verbeelding, die onderdeel uitmaakt van voorliggend bestemmingsplan.

*Afbeelding 1.1 Ligging plangebied t.o.v. de kernen Vianen en Hagestein (links) en de directe omgeving (rechts) (Bron: ArcGIS)*

# <span id="page-5-0"></span>**1.3 Toebehorende onderdelen van het bestemmingsplan**

Het bestemmingsplan "Achterweg 41, Hagestein" bestaat, behoudens voorliggende toelichting, uit de volgende stukken:

- 1. verbeelding (plannummer: NL.IMRO.1961.bpHAachterweg41-VG01) en een renvooi;
- 2. regels (met bijbehorende bijlagen)

Op de verbeelding zijn de bestemmingen binnen het plangebied aangegeven. In de regels zijn bepalingen opgenomen om de uitgangspunten van het plan juridisch zeker te stellen. Het derde deel van het bestemmingsplan is de toelichting. De toelichting geeft een duidelijk beeld van het bestemmingsplan, maar maakt geen onderdeel uit van het juridisch bindende deel van het bestemmingsplan, zoals de verbeelding en de regels.

# <span id="page-5-1"></span>**1.4 Geldende plannen**

#### **1.4.1 Algemeen**

Ter plaatse van het plangebied gelden de bestemmingsplannen "Dorpen" en het "Reparatieplan bijgebouwen". Deze bestemmingsplannen zijn respectievelijk vastgesteld op 21 april 2015 en 27 november 2018.

In afbeelding 1.2 is een uitsnede van het geldende bestemmingsplan "Dorpen" opgenomen waarbij het plangebied is weergegeven met de rode omlijning.

*Afbeelding 1.2 Uitsnede geldende bestemmingsplan "Dorpen" (Bron: ruimtelijkeplannen.nl)*

#### **1.4.2 Bestemmingen**

Het plangebied kent op basis van het geldende bestemmingsplan de bestemmingen 'Wonen' en 'Tuin'. Daarnaast gelden de volgende dubbelbestemmingen, aanduidingen etc.:

- dubbelbestemmingen 'Waarde Archeologie 1' en 'Waarde Archeologie 2';
- aanduiding 'karakteristiek';
- maatvoeringseisen en een bouwvlak.

Bovenstaande bestemmingen worden hieronder kort toegelicht.

#### *'Wonen'*

De voor 'Wonen' aangewezen gronden zijn onder andere bestemd voor wonen al dan niet in combinatie met een beroep- of bedrijf-aan-huis.

Hoofdgebouwen moet binnen het aanwezige bouwvlak worden gebouwd waarbij geldt dat het bouwperceel voor maximaal 60% mag worden bebouwd. Daarnaast mogen woningen uitsluitend vrijstaand of twee- aaneen worden gebouwd en geldt er een maximale bouw- en goothoogte van respectievelijk 9 en 6 meter.

Ter plaatse van de aanduiding 'karakteristiek', welke rust op het bouwvlak, is het verboden gebouwen met de aanduiding 'karakteristiek' zonder of in afwijking van een omgevingsvergunning van het bevoegd gezag geheel of gedeeltelijk te slopen.

#### *'Tuin'*

De voor 'Tuin' aangewezen gronden zijn met name bestemd voor tuinen en balkons bij de op de aangrenzende gronden gelegen hoofdgebouwen.

#### *'Waarde – Archeologie 1' en 'Waarde – Archeologie 2'*

De voor 'Waarde - Archeologie 1' en 'Waarde – Archeologie 2' aangewezen gronden zijn, behalve voor de daar voorkomende bestemming, primair bestemd voor het behoud en de bescherming van beschermde archeologische monumenten.

#### **1.4.3 Strijdigheid**

Op basis van het geldende bestemmingsplan is het niet mogelijk om binnen het plangebied een twee-ondereen-kapwoning en een appartementengebouw te realiseren. Zo staat het bestemmingsplan de bouw van gestapelde woningen niet toe en is het bouwvlak van onvoldoende omvang.

Voorliggend bestemmingsplan voorziet in de juridisch planologische kaders waardoor de voorgenomen ontwikkeling mogelijk wordt gemaakt.

#### <span id="page-6-0"></span>**1.5 Leeswijzer**

In hoofdstuk 2 wordt een algemene beschrijving van het plan weergegeven. De huidige ruimtelijke en functionele structuur van het plangebied wordt hier beschreven.

Hoofdstuk 3 gaat in op de gewenste ontwikkeling. Hier wordt uiteengezet wat er met dit bestemmingsplan beoogd wordt.

In hoofdstuk 4 wordt op het algemene ruimtelijke beleidskader ingegaan. Het overkoepelende beleid op alle bestuursniveaus en welke invloed dit beleid heeft op het plangebied wordt hier beschreven.

Het volgende hoofdstuk (5) geeft de specifieke wet- en regelgeving weer op de verschillende onderdelen. Te denken valt aan beeldkwaliteit, wonen, bedrijven, verkeer, water, etc. Hierin is alleen het voor het plan relevante beleid opgenomen. Het overige beleid wordt niet benoemd.

In hoofdstuk 6 is de juridische uitleg opgenomen van de bestemmingen die in de regels zijn verwoord.

Tot slot geeft hoofdstuk 7 inzicht in de haalbaarheid van het plan. Hier wordt gekeken naar de maatschappelijke en economische uitvoerbaarheid en ook wordt het aspect handhaving besproken.

# <span id="page-7-0"></span>**HOOFDSTUK 2 HUIDIGE SITUATIE**

# <span id="page-7-1"></span>**2.1 Huidige situatie plangebied**

Het plangebied bevindt zich aan de Achterweg 41 in de kern Hagestein, ten oosten van de kern Vianen. Het plangebied maakt onderdeel uit van het woongebied van Hagestein.

Het plangebied wordt aan de noordzijde begrensd door tuinen behorend bij aangrenzende woonpercelen. Aan de oostzijde grenst het plangebied aan het woonperceel Achterweg 43. Aan de zuid- en westzijde vormen respectievelijk de Achterweg en de Engweg de begrenzing. De gronden aan de overzijde van de Achterweg maken onderdeel uit van het buitengebied.

Binnen het plangebied bevindt zich een vervallen karakteristieke woonboerderij met bijgebouwen. Daarnaast zijn er enkele monumentale bomen in het plangebied aanwezig. In afbeelding 2.1 is de huidige situatie omvat in een luchtfoto. Afbeelding 2.2 laat enkele straatbeelden van het plangebied zien.

*Afbeelding 2.1 Huidige situatie plangebied (Bron: PDOK)*

*Afbeelding 2.2 Straatbeelden plangebied (Bron: Google Streetview)*

# <span id="page-8-0"></span>**HOOFDSTUK 3 PLANBESCHRIJVING**

# <span id="page-8-1"></span>**3.1 Gewenste situatie**

#### **3.1.1 Algemeen**

Hagestein is een populair dorp om te wonen. De woningbehoefte in het dorp groeit, met name voor seniorenwoningen. Het aantal mogelijk nieuwbouwlocaties is echter zeer beperkt. Het plangebied vormt één van de mogelijke (her)ontwikkellocaties voor woningbouw.

De huidige invulling van het plangebied maakt de locatie een doorn in het oog van de inwoners van Hagestein. Door de planlocatie te herontwikkelen ten behoeve van woningbouw, wordt ter plaatse een (beeld)kwaliteitsslag behaald en wordt een positieve bijdrage aan de woningbehoefte binnen het dorp Hagestein geleverd. Concreet voorziet het plan in de realisatie van een twee-onder-een-kapwoning en een appartementengebouw met in totaal 13 appartementen.

### **3.1.2 Gewenste situering en ruimtelijke (beeld)kwaliteit**

Bij de planontwikkeling is rekening gehouden met enkele specifieke ruimtelijke uitgangspunten ten behoeve van behoud van het groene, dorpse en landschappelijke karakter van Hagestein. Deze uitgangspunten betreffen:

- ruime afstand van 14 meter tussen twee volumen (appartementengebouw en twee-onder-eenkapwoning);
- hoek Achterweg-Engweg blijft onbebouwd en groen;
- voortuinen blijven hoofdzakelijk groen;
- aanplanten van streekeigen bomen voor een passende landschappelijke uitstraling;
- parkeren realiseren aan achterzijde appartementencomplex, om een dorpskarakter te waarborgen;
- bebouwing bestaat uit simpele volumen met kap.

Bovenstaande uitgangspunten hebben geleidt tot een ontwerpplan waarin de historische opzet van het boerenperceel (woonboerderij) terugkeert. De twee-onder-een-kapwoning refereert aan het voormalige woonhuis op het boerenerf. Het appartementengebouw refereert qua omvang en volume aan een stal/schuur bij de boerenwoning.

Het appartementengebouw omvat 3 bouwlagen. Op de begane grond worden vier appartementen (met een gebruiksvloeroppervlakte (gvo) van tussen de 64,4 en 76,0 m2 ). Op de eerste verdieping worden vijf appartementen (met een gvo van tussen de 38,6 m2 en 72,4 m2 ) gerealiseerd. De tweede verdieping biedt ruimte voor 4 appartementen (met een gvo van tussen de 67,7 m2 en 79,8 m2 ).

De twee-onder-een-kapwoning bestaat uit twee bouwlagen en wordt met de voorgevel georiënteerd op de Achterweg. De 'informele' voortuin (zijde Achterweg) wordt gebruikt ten behoeve van parkeren en wordt groen ingericht met Hortensia's en Leilindes.

Parkeren ten behoeve van het appartementengebouw vindt plaats aan de achterzijde (noordzijde) van het perceel. Hiermee worden de parkeervoorzieningen zo veel mogelijk uit het zicht gehouden, bezien vanaf de Achterweg.

De vormgeving en het materiaalgebruik van het appartementengebouw en de twee-onder-één-kapwoningen is vastgelegd in het als bijlage 1 bijgevoegde beeldkwaliteitsplan.

Een en ander is weergegeven in de afbeeldingen 3.1 t/m 3.3.

*Afbeelding 3.1 Gewenste situering van de 2-onder-1-kapwoning en het appartementengebouw (Bron: OOK architecten)*

*Afbeelding 3.2 Gewenste (historische) opzet nieuwe woonperceel (Bron: OOK architecten)*

*Afbeelding 3.3 Impressie perspectief nieuw appartementengebouw (Bron: OOK architecten)*

# <span id="page-11-0"></span>**HOOFDSTUK 4 ALGEMEEN RUIMTELIJK BELEIDSKADER**

Dit hoofdstuk beschrijft het rijks-, provinciaal- en gemeentelijk beleid dat betrekking heeft tot het plangebied. Naast de algemene uitgangspunten worden de specifiek voor dit plangebied geldende uitgangspunten weergegeven.

# <span id="page-11-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Rijksdoelen en regionale opgaven*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in de provincie Utrecht zijn:

- Het goed laten functioneren van de 'draaischijf' Nederland (weg, spoorweg en vaarweg) inclusief een goed regionaal openbaar vervoer en het uitvoeren van het Programma Hoogfrequent Spoorvervoer
- Versterking van de primaire waterkeringen (hoogwaterbeschermingsprogramma) en het samen met decentrale overheden uitvoeren van het gebiedsgerichte deelprogramma Rivieren (Lek en Neder-Rijn) van het Deltaprogramma;
- Het samenwerken met decentrale overheden in de generieke deelprogramma's Veiligheid, Zoet water en Nieuwbouw en Herstructurering van het Deltaprogramma;
- Het tot stand brengen en beschermen van de (herijkte) EHS, inclusief de Natura 2000-gebieden;
- Het robuust en compleet maken van het hoofdenergienetwerk (380 kV) en het indien nodig ruimtelijk accommoderen van de inzet van de regio op geothermie (waaronder warmtekoudeopslag) in de ondergrond;
- Het op lange termijn stimuleren van regionale ontwikkeling van de A12-zone.
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde knelpunten bij de uitvoering van de Ladder en de wens om te komen tot een vereenvoudigd en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.´

Bij het beschrijven van de behoefte dient te worden uitgegaan van het saldo van de aantoonbare vraag naar de voorgenomen ontwikkeling (de komende tien jaar, zijnde de looptijd van het bestemmingsplan) verminderd met het aanbod in planologische besluiten, ook als het feitelijk nog niet is gerealiseerd (harde plancapaciteit).

#### **4.1.2 Toetsing van het initiatief aan de uitgangspunten in het rijksbeleid**

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie.

Wat betreft de "Ladder voor duurzame verstedelijking" wordt opgemerkt dat deze van toepassing is bij "nieuwe stedelijke ontwikkelingen" (3.1.6 Bro). Het begrip 'stedelijke ontwikkeling' wordt in Bro 1.1.1 als volgt gedefinieerd: *stedelijke ontwikkeling: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.*

Uit Afdelingsjurisprudentie blijkt dat de vraag wanneer sprake is van een nieuwe stedelijke ontwikkeling in grote mate casuïstisch wordt beantwoord. Zo heeft de Afdeling uitgemaakt dat de bouw van 11 woningen niet als stedelijke ontwikkeling wordt gezien. De raad is van oordeel dat gelet het aantal woningen dat het plan mogelijk maakt, het plan niet voorziet in een woningbouwlocatie of andere stedelijke ontwikkeling als bedoeld in artikel 1.1.1 eerste lid, aanhef en onder i van het Bro. Artikel 3.1.6, tweede lid, van het Bro is dan ook niet van toepassing (ABRvS 16 september 2015; ECLI:NL:RVS:2015:2921).

Voorgenomen ontwikkeling betreft een herontwikkeling van een woonlocatie in de kern Hagestein. Hoewel in de huidige situatie sprake is van een voormalige woonboerderij (één woning) sluit het geldende bestemmingsplan ter plaatse niet uit dat meerdere hoofdgebouwen/woningen worden gerealiseerd binnen het aanwezige bouwvlak. Hierbij geldt wel dat enkel sprake kan zijn van vrijstaande of twee-onder-eenkapwoningen. Gezien de omvang van het bouwvlak is het vanuit ruimtelijk oogpunt denkbaar dat ter plaatse twee smalle twee-onder-een-kapwoningen realiseerbaar zijn. Desondanks zal dan nog steeds sprake zijn van een toevoeging van 12 woningen aan de bestaande woningvoorraad en is toetsing aan de ladder voor duurzame verstedelijking alsnog noodzakelijk.

#### *Beschrijving van de behoefte aan de voorgenomen woningbouwontwikkeling*

Bij de toetsing is het van belang te constateren dat er sprake is van een behoefte c.q. vraag naar de geplande ontwikkeling. Daarbij wordt onderscheid gemaakt in de kwantitatieve en kwalitatieve behoefte. Naast de kwantitatieve behoefte (in aantallen), die bepaald wordt met woningbehoefteprognoses, kan ook de kwalitatieve behoefte een rol spelen. Zo kan er bijvoorbeeld voornamelijk behoefte zijn aan een specifiek woonmilieu.

Bij het bepalen van de behoefte, dient zowel de kwantitatieve als de kwalitatieve behoefte in beeld te worden gebracht.

#### Kwantitatieve behoefte:

#### *Woonvisie Vianen*

Het aantal huishoudens blijft de komende jaren toenemen. In de periode 2020 tot 2030 met ruim 2.500 huishoudens. Daarna groeit dit aantal verder door tot circa 27.015 huishoudens in 2040. In totaal gaat het voor de periode 2020-2040 om een extra behoefte ruim 3.860 woningen. Het totaalaantal huishoudens in Vianen (waar Hagestein toebehoort) groeit van 8.730 in 2020 naar circa 10.475 in 2030 (+20%) en 11.370 (+30%) in 2040. Er is vooral behoefte aan woningen geschikt voor starters en senioren.

Voorliggende ontwikkeling gaat uit van het realiseren van 13 appartementen en een twee-onder-éénkapwoning. Aangezien er in de huidige situatie al één woning in het plangebied aanwezig is, is er per saldo sprake van het toevoegen van 14 woningen aan de bestaande woningbouwvoorraad en is hiermee vanuit kwantitatief oogpunt passend binnen de vraag naar woningen. Met de realisatie van voorliggend plan wordt bijgedragen aan de regionale en gemeentelijke woningbouwopgave.

#### Kwalitatief:

De bevolkingsgroei hangt logischerwijs samen met de toename van het aantal huishoudens.

Door de afnemende huishoudensgrootte zal het aantal huishoudens procentueel harder groeien dan het aantal inwoners. Dit als gevolg van een veranderende samenstelling van de bevolking. Hierdoor verandert ook de samenstelling van de huishoudens. De groei in huishoudens wordt voornamelijk wordt gerealiseerd door de groep ouderen.

Om een goede doorstroming op de woningmarkt te kunnen faciliteren is het noodzakelijk om voor alle doelgroepen te bouwen. Gezien het feit dat de grootste groei te zien is bij de senioren verdiend deze groep bijzondere aandacht. Omdat deze doelgroep niet graag verhuist zijn push- en pullfactoren van belang, om verhuizen aan aantrekkelijker te maken voor senioren. Hiermee wordt de doorstroming bevorderd en krijgen gezinnen en starters de mogelijkheid om in te stromen.

Voorliggende ontwikkeling gaat uit van de realisatie van 13 appartementen van verschillende omvang en een twee-onder-een-kapwoning. Met deze woningtypen wordt een brede doelgroep aangesproken waaronder onder meer starters en senioren (appartementen) en gezinnen die op zoek zijn naar een geschikte woning (eengezinswoning). Hiermee wordt een bedrage geleverd aan het voorzien in de lokale woningbouwbehoefte en wordt de doorstroming op de woningmarkt bevorderd.

Gelet op het vorenstaande wordt gesteld dat de gewenste ontwikkeling voorziet in de kwantitatieve en kwalitatieve (regionale/lokale) behoefte.

#### *Binnen of buiten bestaand stedelijk gebied*

De ontwikkeling vindt plaats op een herontwikkelingslocatie binnen een bestaande woonkern op gronden die voorzien zijn van een bestemming op basis waarvan stedelijke functies mogelijk kunnen worden gemaakt. Gelet op het vorenstaande is het plangebied gelegen binnen bestaand stedelijk gebied. Hiermee is sprake van zuinig en zorgvuldig ruimtegebruik, wat het doel is van de ladder voor duurzame verstedelijking, waarbij wordt gestreefd naar een optimale benutting van de ruimte in stedelijk gebied. Met de ontwikkeling is een passende invulling van het plangebied gevonden.

Geconcludeerd wordt dat geen sprake is van strijd met het rijksbeleid.

# <span id="page-13-0"></span>**4.2 Provinciaal beleid**

In deze paragraaf wordt het voor deze ontwikkeling relevante provinciale beleid behandeld. Het provinciaal beleid is verwoord in tal van plannen. Provinciale Staten hebben in 2013 de Provinciale Ruimtelijke Structuurvisie (PRS) en de Provinciale Ruimtelijke Verordening (PRV) vastgesteld. De PRS en de PRV worden elke vier jaar opnieuw bekeken en eventueel aangepast c.q. herijkt. Provinciale Staten hebben de herijking van de PRS en de PRV op 12 december 2016 vastgesteld.

#### **4.2.1 Provinciale Ruimtelijke Structuurvisie 2013 Provincie Utrecht (herijking 2016)**

#### *4.2.1.1 Algemeen*

De Provinciale Ruimtelijke Structuurvisie (PRS) is opgesteld om te zorgen voor een blijvend aantrekkelijke provincie. Via haar ruimtelijk beleid draagt de provincie bij aan een kwalitatief hoogwaardige fysieke leefomgeving, waarin het ook in de toekomst plezierig wonen, werken en recreëren is.

De PRS geeft de ruimtelijke ambities weer van de provincie Utrecht. Hierin staat welke doelstellingen de provincie van provinciaal belang acht, welk beleid bij deze doelstellingen hoort én hoe dit beleid uitgevoerd wordt. Deels loopt deze uitvoering via de Provinciale Ruimtelijke Verordening (PRV) die tegelijk met de PRS is vastgesteld. De PRS is een structuurvisie onder de Wet ruimtelijke ordening (Wro). Op grond van de Wro heeft de PRS alleen een zelfbindende werking. Het is bindend voor de provincie, niet voor andere partijen. De PRV zorgt voor doorwerking van het beleid en is bindend voor de gemeenten.

In voorliggend geval is met name het thema 'Binnenstedelijke woningbouw' van belang. Op dit thema wordt hierna nader op ingegaan.

#### *4.2.1.2 Binnenstedelijke woningbouw*

Het plangebied maakt onderdeel uit van het beleidsgebied 'Binnenstedelijke woningbouw'. Dit is waarneembaar in afbeelding 4.1 waarbij het plangebied met de rode omlijning is weergegeven.

*Afbeelding 4.1 Ligging van het plangebied binnen het beleidsgebied 'Binnenstedelijke woningbouw' (Bron Provinciale Ruimtelijke Structuurvisie 2013 Provincie Utrecht (herijking 2016))*

In het ruimtelijk beleid maakt de provincie Utrecht de hoofdkeuze om in te zetten op binnenstedelijke ontwikkeling. Het streven is dat ten minste twee derde van het woningbouwprogramma binnen de actuele rode contouren gerealiseerd wordt. Deze binnenstedelijke opgave biedt kansen om de leefbaarheid in de steden en dorpen te verbeteren, als er voldoende aandacht is voor de kwaliteit van de woningen en de woonomgeving. De provincie vindt het belangrijk dat er aandacht is voor deze kwaliteit. Zij wil stimuleren dat overheden en marktpartijen zich gezamenlijk inspannen om de binnenstedelijke opgave te realiseren.

Uit inventarisatie blijkt dat er ruimtelijk voldoende capaciteit is om twee derde van de woningbouwopgave binnenstedelijk te realiseren. Dit is verwerkt in de stedelijke programma's die per regio en per gemeente zijn opgenomen.

Mede door het wegvallen van Rijksmiddelen en de huidige marktsituatie zal de voortgang van de binnenstedelijke ontwikkeling in de komende jaren van alle partijen een grote inspanning vergen, alle zeilen dienen te worden bijgezet om de opgave te realiseren. Dit vraagt om (nieuwe) coalities van overheden en marktpartijen, nieuwe rollen, een onorthodoxe aanpak, geen blauwdruk maar maatwerkoplossingen. Binnen de eigen mogelijkheden wil de provincie Utrecht hierin nadrukkelijk haar rol pakken, zowel in regulerende, participerende als stimulerende zin. Regulerend door aan te geven dat de verstedelijking zoveel mogelijk binnen de actuele rode contouren moet plaatsvinden, faciliterend en stimulerend door inzet van onze middelen, capaciteit en expertise en eventueel participerend op locaties waarbij dit nodig is.

#### *4.2.1.3 Toetsing aan de provinciale beleidslijn 'Binnenstedelijke woningbouw'*

Voorliggend initiatief gaat uit van de herontwikkeling van een bestaand woonperceel in de kern Hagestein. Een bestaande woonboerderij wordt vervangen door een twee-onder-een-kapwoning en een appartementengebouw met 13 appartementen. Met deze verschillende woningtypen wordt aangesloten op de woningbehoefte en de doorstroming op de woningmarkt bevorderd. In paragraaf 4.3.3 wordt nader ingegaan op de lokale woningmarkt. Met het realiseren van de woningen op een inbreidingslocatie wordt geconcludeerd dat voorliggend initiatief naadloos aansluit op de provinciale beleidslijn 'Binnenstedelijke woningbouw'.

Hiermee is voorliggende ontwikkeling in overeenstemming met de Provinciale Ruimtelijke Structuurvisie 2013 Provincie Utrecht (herijking 2016).

#### **4.2.2 Provinciale Ruimtelijke Verordening 2013 Provincie Utrecht (herijking 2016)**

De Provinciale Ruimtelijke Verordening bevat algemene regels die gemeenten in acht moeten nemen bij het opstellen van hun ruimtelijke plannen. In de PRV staan geen regels die direct doorwerken naar de burgers. In de PRV zijn alleen de algemene regels opgenomen, die noodzakelijk zijn voor het waarborgen van de provinciale belangen.

De PRV geeft soms harde ruimtelijke grenzen aan. Soms wordt volstaan met de verplichting om een ruimtelijke keuze voor een bepaald beleidsaspect goed te onderbouwen. Daarnaast bevat de PRV ook regels die voortvloeien uit het Barro. Bij de verordening zijn verschillende kaarten opgenomen.

In voorliggend geval zijn met name de artikelen 1.6 lid 1 (Mobiliteitstoets), 1.8 leden 2, 3 en 4 (Landschap) en 4.1 lid 3 (Stedelijk gebied) uit de PRV van belang. Hierna wordt nader op de artikelen ingegaan.

#### Artikel 1.6 lid 1 'Mobiliteitstoets'

- *1. De toelichting op een ruimtelijk besluit waarin ruimtelijke ontwikkelingen zijn voorzien, bevat een beschrijving van het aantal verplaatsingen die deze ruimtelijke ontwikkelingen tot gevolg hebben, een beschrijving van de wijze waarop het plangebied wordt ontsloten voor de verschillende vervoerwijzen en een analyse of er door het aantal verplaatsingen knelpunten op het omliggende verkeers- en vervoersnetwerk voor de diverse vervoerwijzen kunnen ontstaan.*
#### *Toetsing van het initiatief aan de 'Mobiliteitstoets'*

In paragraaf 5.2 van deze plantoelichting wordt uitgebreid ingegaan op het aspect 'verkeer en parkeren'. In deze paragraaf wordt het aantal verkeerbewegingen dat samenhangt met voorliggende ontwikkeling berekend en worden de (mogelijke) gevolgen hiervan voor de omgeving in beeld gebracht. Daarnaast wordt aandacht besteedt aan de wijze van ontsluiting van het plangebied. Vooruitlopend op deze paragraaf wordt hier geconcludeerd dat er sprake is van een relatief geringe toename van het aantal verkeersbewegingen. De omliggende infrastructuur kan deze beperkte toename eenvoudig en verkeersveilig afwikkelen. Hiermee is geen sprake van het ontstaan van knelpunten op de omliggende infrastructuur en is geen sprake van een ontwikkeling die in strijd is met de 'Mobiliteitstoets'.

#### Artikel 1.8 'Landschap'

Op de kaart met de naam 'landschap' ligt het plangebied in een gebied dat is gezoneerd als 'Landschap' en daarbij nader aangeduid als 'Groene Hart'. Dit is te zien in afbeelding 4.2.

*Afbeelding 4.2 Ligging van het plangebied op de kaart 'Landschap' (Bron: Provinciale Ruimtelijke Verordening 2013 Provincie Utrecht (herijking 2016)*

Artikel 1.8 bepaalt voor dit deelgebied voor zover relevant het volgende:

- *2. Een ruimtelijk besluit voor gronden die zijn aangewezen als 'landschap' bevat bestemmingen en regels ter bescherming van de in het plangebied voorkomende kernkwaliteiten, zoals genoemd in de Bijlage Kernkwaliteiten landschap.*
- *3. Een ruimtelijk besluit voor gronden die zijn aangewezen als 'landschap' bevat geen nieuwe bestemmingen en regels die leiden tot een onevenredige aantasting van de in het plangebied voorkomende kernkwaliteiten, zoals genoemd in de Bijlage Kernkwaliteiten landschap.*
- *4. De toelichting op een ruimtelijk besluit voor gronden die zijn aangewezen als 'landschap' bevat een beschrijving van de in het plangebied voorkomende kernkwaliteiten en de wijze waarop met de bescherming van de kernkwaliteiten is omgegaan.*

Voor het Groene Hart zijn de volgende kernkwaliteiten benoemd:

- openheid;
- (veen)weidekarakter (incl. strokenverkaveling, lintbebouwing, etc.);
- landschappelijke diversiteit;
- rust & stilte.

Bij ontwikkelingen in het landschap van het Groene Hart staat het bevorderen van de diversiteit op het schaalniveau van de verschillende typen landschap centraal. Daarbij dienen de kernkwaliteiten gerespecteerd en benut te worden om de contrasten tussen de verschillende typen landschap te behouden.

#### *Toetsing van het initiatief aan artikel 1.8 leden 2, 3, en 4 van de Provinciale Ruimtelijke Verordening 2013 Provincie Utrecht (herijking 2016)*

Het plangebied maakt onderdeel uit van de kern Hagestein dat een groen en landschappelijk karakter kent. Bij de planontwikkeling is hier rekening gehouden door de historische opzet van het boerenerf te behouden. De twee-onder-een-kapwoning en het appartementengebouw refereren qua vormgeving en volume aan het boerenerf met een woning en een schuur/stal. Door de gronden ter plaatse van de hoek Achterweg-Engweg onbebouwd te laten en groen in te passen met streekeigen beplanting wordt voorzien in een passende

landschappelijke uitstraling. Geconcludeerd wordt dat voorliggende ontwikkeling in overeenstemming is met artikel 1.8 leden 2, 3 en 4 van de Provinciale Ruimtelijke Verordening 2013 Provincie Utrecht (herijking 2016). De aanwezige kernkwaliteiten worden in dit bestemmingsplan afdoende beschermd.

### Artikel 4.1 lid 3 'Stedelijk gebied'

- *3. De toelichting op een ruimtelijk besluit voor gronden die zijn aangewezen als 'Stedelijk gebied' bevat een beschrijving van de wijze waarop rekening is gehouden met energiebesparing en het toepassen van duurzame energiebronnen.*
#### *Toetsing van het initiatief aan de beleidslijn 'Stedelijk gebied'*

In het kader van voorliggend woningbouwplan wordt geen van de nieuwe woningen aangesloten op het gasnetwerk. Daarnaast worden duurzame energiebronnen toegepast in de vorm van zonnepanelen en wordt rekening gehouden met energiebesparing door de woningen adequaat te isoleren. Bij de definitieve uitwerking van het ontwerp/bouwplan wordt nader bezien welke mogelijkheden tot energiebesparing danwel energieopwekking kunnen worden gerealiseerd. Geconcludeerd wordt dat sprake is van een ontwikkeling waarbinnen in voldoende mate rekening is gehouden met het aspect 'duurzaamheid'.

Gelet op het bovenstaande is de ontwikkeling die dit bestemmingsplan mogelijk maakt dan ook in overeenstemming met de PRV.

#### **4.2.3 Conclusie toetsing aan het provinciaal beleid**

Geconcludeerd wordt dat de in dit voorliggende bestemmingsplan besloten ruimtelijke ontwikkeling in overeenstemming is met het in de Provinciale Ruimtelijke Structuurvisie (PRS) en de Provinciale Ruimtelijke Verordening (PRV) verankerde provinciaal ruimtelijk beleid.

# <span id="page-17-0"></span>**4.3 Gemeentelijk beleid**

De gemeente Vijfheerenlanden is ontstaan op 1 januari 2019 door een fusie van de gemeenten Leerdam, Vianen en Zederik in de gelijknamige streek Vijfheerenlanden. Het gemeentelijke beleid van deze voormalige gemeenten is nog niet geharmoniseerd. In verband hiermee is het gemeentelijk beleid van de voormalige gemeente Vianen in voorliggend geval (nog) relevant. In deze paragraaf wordt voorliggende ontwikkeling aan dit beleid getoetst.

#### **4.3.1 Structuurvisie Vianen 2030**

#### *4.3.1.1 Algemeen*

De 'Structuurvisie Vianen 2030' vormt een actualisatie van de gemeentelijke 'Structuurvisie Vianen 2015'(vastgesteld op 28 april 2005) en borduurt daar in hoofdlijnen op voort. De structuurvisie is van toepassing op het gehele grondgebied van de gemeente Vianen.

De structuurvisie is een ruimtelijke ontwikkelingsvisie met een richtinggevend en programmatisch karakter die integrale keuzes bevat voor de hoofdlijnen van beleid voor de komende periode. De structuurvisie spreekt zich uit over de ruimtelijke ontwikkeling van de gehele gemeente en heeft als doel om de verschillende belangen, bijvoorbeeld tussen landschap, dorpen en gemeenschap zorgvuldig af te wegen en de neuzen in dezelfde richting te krijgen.

In de structuurvisie worden zeven kwaliteiten onderscheiden die richtinggevend zijn voor de koers tot 2030. In voorliggend geval zijn met name de kwaliteiten 'Groene gemeente' en 'Grote diversiteit aan prettige woonmilieus' relevant. Op deze kwaliteiten wordt hierna ingegaan.

#### *4.3.1.2 Groene gemeente*

Binnen de stad Vianen is een samenhangende groenstructuur aanwezig. De hoeveelheid groen verschilt sterk van wijk tot wijk, maar vooral de laagbouwwijken zijn groen opgezet, hoewel een centrale grote groene gebruiksruimte in de meeste wijken ontbreekt. De dragers van de stedelijke groenstructuur zijn vooral de elementen met een opgaande begroeiing zoals het kasteelbos en houtsingels, de oevers van watergangen en historische beplantingen. Deze structuur vormt het casco voor de openbare ruimte en andere groenvoorzieningen zoals plantsoenen, gazons en groene bermen. Bijzondere betekenis hebben de muurplanten in de historische kern.

#### *4.3.1.3 Grote diversiteit aan prettige woonmilieus*

Vianen is een aantrekkelijke gemeente om in te wonen. Er is binnen de gemeente een grote diversiteit aan woonmilieus aanwezig: de oude binnen- en buitenstad en de kleinstedelijke wijken van de stad Vianen, de dorpse sfeer van de kleine kernen Hagestein, Everdingen en Zijderveld en het landelijk wonen in de linten in het buitengebied. De verschillende sferen en de recreatieve uitloopmogelijkheden in het buitengebied (waaronder de uiterwaarden), alsmede de goede bereikbaarheid spelen mee bij de aantrekkelijkheid van Vianen als woongemeente.

Een belangrijk aandachtspunt is dat de vraag naar woningen niet correspondeert met het aanbod van woningen. Deels heeft dat te maken met de grote regionale behoefte en deels met de aanwezige woningtypes in relatie tot de bevolkingsopbouw. Ook in Vianen vergrijst de bevolking Doordat in de bewonersgroep van 65 plus relatief veel éénpersoonshuishoudens vertegenwoordigd zijn, heeft een groei van deze groep extra invloed op de vraag naar passende woningen. Veel senioren willen een aanpasbare woning of seniorenwoning. Het aanbod bestaat echter vooral uit eengezinswoningen.

#### *4.3.1.4 Toetsing van het initiatief aan de Structuurvisie Vianen 2030*

Voorliggende ontwikkeling sluit aan op de lokale woningbouwbehoefte in Hagestein en de gemeente Vijfheerenlanden. Door de realisatie van de twee-onder-een-kapwoning en de appartementen van verschillende omvang wordt een brede doelgroep bereikt, van starters tot senioren. Hiermee wordt ook een bijdrage geleverd aan de doorstroming op de woningmarkt. Daarnaast is sprake van een woningbouwontwikkeling op een inbreidingslocatie waar sprake is van een ruimtelijk knelpunt (vervallen woninglocatie) dat wordt opgelost. De gewenste ontwikkeling sluit hiermee aan op de structuurvisie.

Gezien het bovenstaande wordt geconcludeerd dat dit plan in overeenstemming is met de gemeentelijke structuurvisie.

#### **4.3.2 Toekomstvisie Vianen 2025**

#### *4.3.2.1 Algemeen*

De strategische toekomstvisie 'Vianen 2025' geeft richting aan de toekomstige programmabegroting en functioneert als toetssteen voor de bijbehorende uitgewerkte beleidskaders. De visie is gebaseerd op de kernkwaliteiten en kernwaarden van de gemeente Vianen en wordt ondersteund door trends, leefstijlen en andere relevante (feitelijke) informatie.

Er komt steeds meer af op de gemeente: zwaardere taken moeten worden vervuld met minder geld. Bovendien heeft de gemeente de ambitie om op alle terreinen samenhangend te werken aan een realistische en beloftevolle toekomst. Dat betekent keuzes maken.

De gemeente wil die keuzes zo objectief en gericht mogelijk maken. Bij grote beleidsvraagstukken zijn immers veel belangen gemoeid. Een gedeeld toekomstbeeld kan helpen de juiste keuzes te maken. Met een visie is de gemeente Vianen beter in staat een consistent beleid te voeren en de gemeente met al haar kwaliteiten en waarden een duidelijk gezicht te geven.

De visie is richtinggevend, beknopt, feitelijk en biedt een duidelijk kader om krachtig en praktisch invulling te geven aan de opgaven die op de gemeente en de regio afkomen. Eén van de hoofdkeuzes van het beleid betreft het thema 'wonen'.

#### *4.3.2.2 Hoofdkeuze: Wonen*

Voor de inwoners van de woonkernen Everdingen, Hagestein, Vianen en Zijderveld staat wonen centraal. Prettig wonen met een adequaat basisvoorzieningenniveau. Voor jong en oud. Nu en in de toekomst. Ook vanuit trends en ontwikkelingen wordt deze keuze sterk onderstreept. Er is veel werk aan de winkel om het huizenaanbod beter in overeenstemming te brengen met de sterk veranderende opbouw van de bevolking. Niet het aantrekken van hoge inkomens staat centraal, maar een woningaanbod dat recht doet aan de (toekomstige) samenstelling van de bevolking. Ook is er krachtig beleid nodig om de gewenste lichte groei van de bevolking, nodig voor een vitale gemeenschap, met de verdunning van de huishoudens te accommoderen.

De hoofddoelen bij wonen zijn:

- Volumegroei van het aantal woningen, met name door (ver)nieuwbouw en inbreiding, om daarmee een constante lichte groei van het aantal inwoners te accommoderen;
- Creëren van voldoende beschikbaarheid van woningen voor starters (kleine betaalbare woningen) en senioren (kleine nultreden woningen) om in te kunnen spelen op geprognosticeerde demografische ontwikkelingen in de gemeente Vianen en om levensloopbestendig wonen mogelijk te maken.

#### *4.3.2.3 Toetsing van het initiatief aan de Toekomstvisie Vianen 2025*

Met de realisatie van dit plan worden 15 wooneenheden toegevoegd aan de woningvoorraad. Door het gedifferentieerde aanbod wordt een brede doelgroep bediend, waaronder starters en senioren. Het plan verhoudt zich daarmee goed met het beleid uit de Toekomstvisie. Ook draagt de realisatie van de woningen bij aan de leefbaarheid van het dorp Hagestein. Middels dit plan krijgt de doorstroming en de woningmarkt een positieve impuls, met woningen die aansluiten op de actuele woningbehoefte in Hagestein.

Voorliggend plan sluit aan op het beleid behorend bij de hoofdkeuze 'wonen' en is hiermee in overeenstemming met de Toekomstvisie Vianen 2025.

### **4.3.3 Woonvisie Vijfheerenlanden 2020-2025**

#### *4.3.3.1 Algemeen*

De gemeenteraad van de gemeente Vijfheerenlanden heeft op 16 juli 2020 de nieuwe woonvisie 'samen sterk, met eigenheid en diversiteit' vastgesteld. Het doel van de nieuwe Woonvisie voor Vijfheerenlanden is dat het voor iedereen goed wonen is in Vijfheerenlanden en de woonwensen en woningbehoefte van al onze inwoners zoveel mogelijk binnen onze gemeentegrenzen mogelijk te maken. Het resultaat is een Woonvisie op hoofdlijnen met puntig geformuleerd waar Vijfheerenlanden naar toe wil de komende jaren op het gebied van wonen, passend binnen de ambities zoals die zijn neergelegd in de regionale samenwerkingsverbanden U16, en de netwerksamenwerking Alblasserwaard- Vijfheerenlanden.

#### *4.3.3.2 Betaalbaarheid en beschikbaarheid van woningen*

Er is in Vijfheerenlanden vraag naar goedkope en middeldure koopwoningen en aan sociale en middeldure huurwoningen. Het gaat met name om de woonvraag van kleine (startende) huishoudens en ouderen die een aantrekkelijke (betaalbare) levensloopbestendige woning op een goed gelegen locatie in een kern met voorzieningen, of de eigen woonkern wensen, aanvullend op de mogelijkheden om bestaande woningen levensloopbestendig te maken.

De laatste jaren is er landelijk een trendbreuk te zien van steeds ruimere woningen naar kleinere nieuwbouwwoningen. De vraag naar klein(er) wonen vertaalt zich in de praktijk in een vraag naar kleinere woningen (bijvoorbeeld kleine appartementen, een kleine (niche) vraag naar Tiny Houses).

Er is sprake van een relatief beperkt aanbod van betaalbare huur- en koopwoningen. Dit hangt samen met de beperkte doorstroommogelijkheden voor ouderen. Ouderen wonen momenteel vaak in een relatief grote eengezinswoning. Een deel van hen wenst door te stromen naar een nultredenwoning (zoals een appartement of patiowoning). Er is onvoldoende aanbod van dergelijke woningen in Vijfheerenlanden. Bij nieuwbouw wordt daarom extra ingezet op nultredenwoningen voor ouderen. Als de oudere doelgroep de mogelijkheid krijgt om door te stromen, ontstaat vrijkomend aanbod in de bestaande woningvoorraad voor starters en gezinnen.

#### *4.3.3.3 Vitale kernen*

De trend van de afgelopen jaren is dat het aantal huishoudens sterker stijgt dan het aantal inwoners. Het inwoneraantal is tussen 2005 en 2019 nagenoeg gelijk gebleven, terwijl het aantal huishoudens in deze periode groeide met zo'n 6%. Dit betekent dat het gemiddeld aantal personen per huishouden is afgenomen en sprake is van huishoudensverdunning.

Deze trend van meer kleine huishoudens hangt vooral samen met de stijging van het aantal eenpersoonshuishoudens. Het gaat vooral om oudere alleenstaanden. 80 tot 85% van de woningopgave tot 2040 wordt veroorzaakt door de groei van het aantal eenpersoonshuishoudens. Dit betekent dat een deel van de bestaande woningvoorraad minder geschikt is voor deze groeiende groep oudere alleenstaanden. Deels omdat veel woningen niet levensloopbestendig zijn en deel omdat de woningen een te groot woonoppervlak hebben.

In Vianen wordt de groei van het aantal huishoudens voor het grootste deel veroorzaakt door de groep alleenstaanden en stellen van 65 jaar en ouder. In de periode 2020 tot 2030 zal deze groep huishoudens met circa 720 toenemen (+29%). In 2040 zal het aantal 65-plushuishoudens circa 1.350 meer zijn dan in 2020 (+55%).

Het aantal alleenstaanden en stellen van 35 tot en met 65 jaar stijgt met circa 23% in de periode 2020 – 2030 tot 2.370 (+450) en in de periode 2020 – 2040 met zo'n 24% tot 2.390 (+470). Ook het aantal gezinnen neemt toe in Vianen: in de periode 2020 – 2030 met circa 12% tot circa 3.830 (+420). In de periode 2020 – 2040 neemt het aantal gezinnen toe met 23% tot circa 4.200 (+790).

De jongere huishoudensgroepen nemen de komende tien jaar ook toe, zei het in absolute zin minder dan de overige doelgroepen. Het aantal alleenstaanden en stellen tot 35 jaar neemt tot 2030 toe met circa 15% (+140) tot 1.060. In de periode 2020 – 2040 neemt het aantal jongere huishoudens tot 35 jaar af met circa 30 huishoudens (-3%) tot circa 890. De groep 'overige huishoudens' zijn de huishoudens die niet kunnen worden gecategoriseerd, zoals twee samenwonende broers. Het totaalaantal huishoudens in Vianen groeit van 8.730 in 2020 naar circa 10.475 in 2030 (+20%) en 11.370 (+30%) in 2040.

| Doelgroep                            | Huishoudens 2020 | Ontwikkeling 2020-<br>2030 | Ontwikkeling<br>2020-2030<br>relatief | Ontwikkeling<br>2020-2040 | Ontwikkeling<br>2020-2040<br>relatiet |
|--------------------------------------|------------------|----------------------------|---------------------------------------|---------------------------|---------------------------------------|
| Alleenstaanden & stellen tot 35 jaar | 920              | 140                        | 15%                                   | -30                       | -300                                  |
| Gezinnen                             | 3.410            | 420                        | 12%                                   | 190                       | 23%                                   |
| Alleenstaanden & stellen 35-65 jaar  | 1.920            | 450                        | 23%                                   | 470                       | 2496                                  |
| Alleenstaanden & stellen 65 +        | 2.460            | 720                        | 29%                                   | 1.350                     | 55%                                   |
| Overig                               | 30               | 15                         | 50%                                   | 60                        | 200%                                  |
| Totaal                               | 8.730            | 1.745                      | 20%                                   | 2.640                     | 30%                                   |

In onderstaande tabel is de verwachte huishoudensontwikkeling weergegeven.

#### *4.3.3.4 Aantrekkelijke nieuwbouw*

Woningbouw is nodig om te voorzien in de vraag die in de komende twintig jaar met nog circa 17% toeneemt, zowel vanuit de lokale vraag, als vanuit de behoefte aan woningen in de regio als geheel, zoals afgesproken in de Woondeal Utrecht en in U16-verband.

In de regio Utrecht (U10) is de aanvullende woningbouwopgave berekend op circa 105.000 woningen tot 2040. Dit biedt een kans voor Vijfheerenlanden. Zowel ter versterking van onze kernen en van ons buitengebied.

Voor de kleine kernen wordt autonome groei voor de eigen behoefte van de kern toegestaan, waarbij vooral voor senioren en starters gebouwd wordt.

Bij het faciliteren van woningbouwplannen zet de gemeente Vijfheerenlanden onder meer in op de volgende invulling:

- Hagestein kent een grote toevoeging van huishoudens als gevolg van de geplande woningen;
- In de woondorpen is overal sprake van huishoudensgroei. Dat betekent dat overal een (kleine) bouwopgave ligt. De netto huishoudenstoename komt in de woonkernen volledig voor rekening van de groeiende doelgroep 65-plussers, waardoor doorstroming op gang kan komen.

#### *4.3.3.5 Toetsing van het initiatief aan de Woonvisie Vianen 2015-2018*

De voorgenomen woningbouwontwikkeling die met dit bestemmingsplan mogelijk wordt gemaakt past binnen de gemeentelijke woonvisie. Door (deels levensloopbestendige) woningen aan te bieden in het juiste segment en voor verschillende doelgroepen (starters, senioren) wordt een bijdrage geleverd aan de lokale woningbouwbehoefte en wordt de doorstroming op de woningmarkt bevordert. Vanuit kwantitatief oogpunt past een toevoeging van 14 woningen in het dorp Hagestein binnen de nog in te vullen woningbouwbehoefte op nog 'vrij' te ontwikkelen locaties.

#### **4.3.4 Dorpsvisie Hagestein 2018-2023**

#### *4.3.4.1 Algemeen*

Burgerparticipatie wordt steeds belangrijker. Dat betekent dat de overheid zich op sommige vlakken terugtrekt en meer verantwoordelijkheid aan de burgers geeft. Participatie geeft ook eigenaarschap aan (en daarmee de hiërarchische verhouding). Een beter vertrekpunt zou zijn, samenwerking waarbij de gelijkwaardigheid wordt benadrukt.

In januari 2017 is in het kader van het vitaliteitsonderzoek Everdingen en Hagestein een enquête uitgezet in opdracht van de gemeente Vianen. Aan een kleine groep inwoners is gevraagd te reageren op de conceptuitkomsten van het onderzoek. Het onderzoek heeft er toe geleid dat een groep bewoners zich verenigd heeft in een initiatiefgroep Hagestein Vitaal om de vitaliteit van het dorp te vergroten. In deze groep is besloten om een dorpsvisie op te stellen.

De belangrijkste missie is de sociale omgang van de bewoners van Hagestein te behouden en te vergroten en daarmee de leefbaarheid in het dorp Hagestein positief te stimuleren.

#### *4.3.4.2 Wonen & Infrastructuur*

Wie woont er niet graag in Hagestein? Het dorp kent volop rust, ruimte en ontspanning. De bewoners voelen zich veilig en genieten van de voordelen van het 'buitenwonen'. Toch geven bewoners aan dat er wel degelijk knelpunten zijn. Kort gezegd: er zijn te weinig woningen voor starters en senioren.

In Hagestein moet gebouwd worden naar behoefte. Dat klinkt logisch, maar blijkt in de praktijk niet zo simpel te zijn. Zowel jongeren als ouderen verlaten het dorp door gebrek aan passende huisvesting. Het dorp heeft een impuls nodig om jonge gezinnen aan te trekken. Tevens wordt gepleit voor sociale woningbouw, betaalbare starterswoningen en woningen voor alleenstaande ouderen.

#### *4.3.4.3 Toetsing van het initiatief aan de Dorpsvisie Hagestein 2018-2023*

Dit plan draagt bij aan de lokale woningbehoefte in het dorp Hagestein door 16 woningen, waarvan een deel levensloopbestendig, te realiseren. Door het gedifferentieerde aanbod, bestaande uit een twee-onder-eenkapwoning en meerdere appartementen van verschillende omvang, wordt een brede doelgroep aangesproken waaronder starters en senioren. Hiermee wordt aan positieve bijdrage geleverd aan de leefbaarheid van Hagestein.

Geconcludeerd wordt dat dit plan in overeenstemming is met de Dorpsvisie Hagestein 2018-2023.

#### **4.3.5 Conclusie toetsing aan het gemeentelijk beleid**

Geconcludeerd wordt dat de in dit bestemmingsplan besloten ontwikkeling in overeenstemming is met het gemeentelijk beleid.

# <span id="page-23-0"></span>**HOOFDSTUK 5 SPECIFIEKE REGELGEVING EN BELEID**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop onder andere de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk wordt het specifieke beleid en de wettelijke verplichtingen per sector beschreven. Per onderwerp wordt aangegeven in hoeverre de ontwikkelingen in het plan zich verhouden tot dat specifieke beleid en die wettelijke verplichtingen. Achtereenvolgens worden de volgende thema's behandeld: beeldkwaliteit, verkeer en parkeren, milieu, water, groen, natuur en landschap en cultuurhistorie en archeologie.

# <span id="page-23-1"></span>**5.1 Beeldkwaliteit**

#### **5.1.1 Algemeen**

De "Welstandsnota Vianen 2015" beschrijft het welstandsbeleid van de gemeente Vianen. Doel van de welstandstoets is het behartigen van het publieke belang door de lokale overheid, waarbij de individuele vrijheid van de burger of ondernemer wordt afgewogen tegen het aanzien van hun omgeving als algemene waarde.

Met de verschijningsvorm van een bouwwerk wordt iedere voorbijganger geconfronteerd. Het beleid is opgesteld vanuit de gedachte, dat welstand een bijdrage levert aan de totstandkoming en het beheer van een aantrekkelijke bebouwde omgeving.

Doel van het welstandsbeleid is het welstandstoezicht helder onder woorden te brengen en op een effectieve en controleerbare wijze in te richten. Daarbij is het van belang aanvragers door middel van de welstandsnota van tevoren op de hoogte te stellen van de aspecten die een rol spelen bij de welstandsbeoordeling. Het welstandsbeleid geeft de gemeente de mogelijkheid om cultuurhistorische, stedenbouwkundige en architectonische waarden een rol te geven bij de ontwikkeling en beoordeling van bouwplannen.

#### **5.1.2 Dorpen**

#### *5.1.2.1 Algemeen*

Het plangebied maakt onderdeel uit van het welstandsgebied 'Dorpen'. Dit is te zien in afbeelding 5.1 waarbij het plangebied met de rode pijl wordt aangewezen.

*Afbeelding 5.1 Ligging plangebied binnen welstandsgebied 'Dorpen' (Bron: Welstandsnota Vianen 2015)*

#### *5.1.2.2 Welstandsgebied 'Dorpen'*

De dorpen zijn gebieden met een gewoon of soepel welstandsniveau. Het beleid is in de linten gericht op het beheer en behoud van het aanwezige historische karakter gevarieerde lintbebouwing in een samenhangende structuur. Variatie zonder verrommeling is uitgangspunt. In de woongebieden is het beleid terughoudend en gericht op het beheer van de rust in het groene straatbeeld.

Voor het welstandsgebied 'Dorpen' gelden enkele specifieke welstands- en objectcriteria.

#### **5.1.3 Beeldkwaliteitsplan 'Woningbouw Achterweg Hagestein'**

Specifiek voor de voorgenomen ontwikkeling is een beeldkwaliteitsplan opgesteld. Dit beeldkwaliteitsplan biedt een toetsingskader voor het plangebied en dient als aanvulling op de gemeentelijke welstandsnota. Het beeldkwaliteitsplan is als bijlage 1 bij deze toelichting gevoegd en wordt door de gemeenteraad vastgesteld.

#### **5.1.3 Toetsing en conclusie**

Het definitieve ontwerpplan voor de bouw van de twee-onder-een-kapwoning en het appartementengebouw zal ten tijde van de aanvraag van de omgevingsvergunning voor het bouwen opnieuw worden voorgelegd aan de welstandscommissie en worden getoetst aan het opgestelde beeldkwaliteitsplan. Hier wordt wel al opgemerkt dat het huidige concept ontwerpplan mede tot stand is gekomen op basis van enkele van toepassing zijnde welstandscriteria.

# <span id="page-24-0"></span>**5.2 Verkeer en parkeren**

#### **5.2.1 Algemeen**

#### *5.2.1.1 Beleidskaders*

Bij het opstellen van een bestemmingsplan moet rekening worden gehouden met de verkeersgeneratie en parkeerbehoefte die ontstaat door een nieuwe ontwikkeling. Hiertoe kunnen berekeningen worden uitgevoerd op basis van de publicatie 'Toekomstbestendig parkeren, publicatie 381 (december 2018)' van het CROW. Het CROW ontwikkelt en publiceert kennis onder andere op het gebied van verkeer en parkeren. Specifiek voor verkeersgeneratie en parkeren heeft het CROW de publicatie, 'Toekomstbestendig parkeren' opgesteld. Deze kencijfers zijn gebaseerd op literatuuronderzoek en praktijkervaringen van gemeenten. De kencijfers zijn landelijk (en juridisch) geaccepteerd en worden gezien als de meest betrouwbare gegevens met betrekking tot het bepalen van onder andere de verkeergeneratie. Hierbij wordt opgemerkt dat bij iedere functie, in de CROW-publicatie, een maximum en minimum wordt genoemd. Dit is de bandbreedte. Veelal wordt bij nieuwe ontwikkelingen het gemiddelde aangehouden.

De gemeente Vianen heeft, mede op basis van de bovengenoemde CROW uitgave, een eigen parkeerbeleid in de vorm van de 'Nota Parkeernormen 2013'. Daarbij is het principe: de nieuwe ontwikkeling moet zijn eigen broek ophouden. De éxtra parkeervraag die gecreëerd wordt door een bouwplan of ruimtelijke ontwikkeling op een bepaalde plek, moet dus door de betreffende ontwikkelaar in datzelfde plangebied gerealiseerd worden. Hoeveel dit is hangt af van een aantal factoren. Hier zijn uit de praktijk zeer gedetailleerde kencijfers over bekend bij het CROW.

De gemeente Vianen hanteert voor de meeste functies (bedrijven, winkels, voorzieningen, zorgfuncties) het gemiddelde tussen de door het CROW genoemde "minimum" en "maximum" kencijfers, met het oog op een beetje speling voor de toekomst. Het gemiddelde autobezit en autogebruik neemt immers nog steeds elk jaar (licht) toe.

Voor woningen ligt dit anders. Voor deze categorie vanaf 2004 tot 2013 uitgegaan van de parkeerkencijfers uit het ASVV 2004 (CROW), waarbij het gemiddelde tussen het minimum en maximum uit die kencijfers werd gehanteerd. De indruk is dat, voor woningen, deze kencijfers in Vianen nog steeds redelijk goed hanteerbaar zijn. Doordat in de kencijfers in het ASVV 2012 de marge tussen het minimum een stuk groter is geworden en het maximum veelal een stuk hoger is geworden, is het simpelweg hanteren van het gemiddelde hiertussen niet meer bruikbaar. Dit zou namelijk leiden tot parkeernormen die te hoog zijn en niet aansluiten bij de praktijk. Daarom is voor woningen specifiek beleid vastgesteld.

#### *5.2.1.2 Uitgangspunten*

Voor de berekening van de parkeerbehoefte en verkeersgeneratie gelden op basis van de CROW publicatie en de gemeentelijke parkeernota de volgende specifieke uitgangspunten:

- Stedelijkheidsklasse: 'weinig stedelijk';
- Stedelijke zone: 'rest bebouwde kom';
- 

• Prijsklasse woningen: 'goedkoop (13 appartementen en midden 2 twee-onder-een-kap); Verkeersgeneratie per woning: '7,8 (Koop, huis, twee-onder-een-kap), 5,6 (Koop, appartement, goedkoop)'.

#### **5.2.2 Parkeerbehoefte**

Voorliggend plan voorziet in de sloop van de bestaande woonboerderij en de realisatie van 15 woningen in het goedkope- en middensegment. Omdat de extra parkeerplaatsen volgens de parkeernota op eigen terrein gerealiseerd dienen te worden, is het van belang eerst de bestaande parkeerbehoefte in beeld te brengen.

Op basis van de gemeentelijke parkeernota, Nota Parkeernormen Vianen 2013, is de bestaande woonboerderij het beste aan te merken als een woning in het dure segment. Een dergelijke woning kent een parkeerbehoefte van 2,2 parkeerplaatsen per woning.

In de gewenste situatie is sprake van 13 woningen in het goedkope segment en 2 in het middensegment. In onderstaande tabel is de parkeerbehoefte in de gewenste situatie weergegeven.

| Functie              | Parkeerbehoefte | Aantal woningen | Parkeerbehoefte |
|----------------------|-----------------|-----------------|-----------------|
| Woning goedkope      | 1,6 per woning  | 13              | 20,8            |
| segment              |                 |                 |                 |
| Woning middensegment | 2 per woning    | 2               | 4               |
| Totaal:              | 24,8            |                 |                 |

In totaal is er dus sprake van een parkeerbehoefte van 24,8 parkeerplaats. Op basis van het gemeentelijke parkeerbeleid geldt dat bij nieuwe ontwikkelingen de extra parkeerbehoefte op eigen terrein dient te worden opgevangen. De extra perkeerbehoefte bedraagt 24,8 – 2,2 (parkeerbehoefte huidige woonboerderij) = 22,6, afgerond 23 parkeerplaatsen. Deze parkeerbehoefte is inclusief bezoekers berekend.

Voorliggend plan gaat uit van de aanleg van in totaal 24 parkeerplaatsen. Dit is waarneembaar in afbeelding 3.1. Hiermee wordt voldaan aan de parkeerbehoefte zoals berekend op basis van de Nota Parkeernormen Vianen 2013.

#### *5.2.3 Verkeersgeneratie*

In onderstaande tabel is de gemiddelde verkeersgeneratie als gevolg van voorliggende ontwikkeling in kaart gebracht.

| Functie                           | Verkeersgeneratie | Aantal woningen | Verkeersgeneratie |
|-----------------------------------|-------------------|-----------------|-------------------|
| Koop, huis, twee-onder<br>een-kap | 7,8 per woning    | 2               | 15,6              |
| Koop, appartement,<br>goedkoop    | 5,6 per woning    | 13              | 72,8              |
| Totaal:                           | 88,4              |                 |                   |

In de nieuwe situatie is afgerond sprake van een verkeersgeneratie van 89 verkeersbewegingen per etmaal. In afbeelding 3.1 is te zien dat de twee-onder-een-kapwoning met een eigen in- en uitrit wordt ontsloten op de Achterweg. De ontsluiting van de appartementen vindt plaats via een gezamenlijke in- en uitrit aan de Engweg.

De omliggende infrastructuur is zodanig ingericht dat deze de toename van de verkeersgeneratie eenvoudig en verkeersveilig kan afwikkelen. In dit kader is vanuit verkeerstechnisch oogpunt geen sprake van knelpunten.

#### **5.2.3 Conclusie**

Het aspect 'verkeer en parkeren' vormt geen belemmering voor dit plan.

# <span id="page-26-0"></span>**5.3 Milieu**

In deze milieuparagraaf worden achtereenvolgens de volgende milieu- en omgevingsaspecten behandeld: bodem, geluid, luchtkwaliteit, bedrijven en milieuzonering, en externe veiligheid.

#### **5.3.1 Bodem**

Bij de vaststelling van een bestemmingsplan/bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht conform de richtlijnen NEN 5740.

#### *5.3.1.1 Situatie plangebied*

In het kader van voorliggende ontwikkeling heeft Amos Milieutechniek B.V. in 2019 een verkennend bodemonderzoek conform NEN 5740 uitgevoerd. Hieronder worden de belangrijkste conclusies uit dit onderzoek kort weergegeven. Voor de volledige onderzoeksrapportage wordt verwezen naar bijlage 2 bij deze plantoelichting.

Uit toetsing van de grondmengmonsters MM1 t/m MM3 blijkt dat de kleiige boven- en ondergrond op de locatie licht verontreinigd is zware metalen en/of PAK. Alle grondmengmonsters vallen indicatief in de kwaliteitsklasse 'Wonen' als zijnde ontvangende bodem waarmee deze voldoen aan het beoogde gebruik van de locatie.

In het grondwater is een matig verhoogde concentratie aan barium aangetoond. Verhoogde concentraties aan barium worden vaker in klei- en veengebieden aangetroffen en betreffen naar waarschijnlijkheid een van nature verhoogde achtergrondwaarde. Er is geen antropogene bron aan te wijzen.

Aanvullend onderzoek wordt niet noodzakelijk geacht. De kwaliteit van de bodem op de locatie is voldoende vastgelegd en er is geen vermoeden voor de aanwezigheid van een sterke verontreiniging, noch een geval van ernstige bodemverontreiniging.

De milieuhygiënische kwaliteit van de bodem staat de voorgenomen herinrichting en het beoogde gebruik (wonen met tuin) op de locatie niet in de weg.

#### *5.3.1.2 Conclusie*

Het aspect bodem vormt geen belemmering voor het plan.

#### **5.3.2 Geluid**

#### *5.3.2.1 Algemeen*

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan/bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

#### *5.3.2.2 Wegverkeerslawaai*

De Wet geluidhinder (Wgh) stelt eisen ten aanzien van de geluidsbelasting van geluidsgevoelige functies. Woningen worden aangemerkt als een geluidsgevoelig object. Op basis van artikel 77 van de Wet geluidhinder (Wgh) dient bij vaststelling of herziening van een bestemmingsplan een akoestisch onderzoek te worden ingesteld. Het akoestisch onderzoek bepaalt de geluidsbelasting aan de gevel van de geluidsgevoelige bestemming die vanwege de weg wordt ondervonden.

Het onderzoek is alleen noodzakelijk als de geluidsgevoelige bestemming binnen de wettelijke geluidszone van de weg gelegen is. In artikel 74.1 van de Wgh is aangegeven dat een weg een zone heeft die zich uitstrekt vanaf de as van de weg tot de volgende breedte aan weerszijden van de weg:

| Aantal rijstroken    | stedelijk gebied | buitenstedelijk gebied |
|----------------------|------------------|------------------------|
| l of 2 rijstroken    | 200 m            | 250 m                  |
| 3 of 4 rijstroken    | 350 m            | 400 m                  |
| 5 of meer rijstroken | 350 m            | 600 m                  |

De hiervoor geldende zones gelden niet voor:

- wegen die zijn aangeduid als woonerf (art. 74.2);
- wegen waarvoor een maximumsnelheid van 30 km/uur geldt (artikel 74.2).

#### *5.3.2.4 Situatie plangebied*

Voorliggend bestemmingsplan maakt nieuwe geluidgevoelige objecten mogelijk als bedoeld in de Wgh. In de directe omgeving van het plangebied is echter enkel sprake van 30 km/uur-wegen. Deze wegen kennen geen geluidszone. In het kader van een goede ruimtelijke ordening is akoestisch onderzoek uitgevoerd om te bepalen wat de cumulatieve geluidsbelasting op de gevels van de woningen als gevolg van de omliggende wegen en de A27 is. Het akoestisch onderzoek is als bijlage 3 bijgevoegd. Hierna wordt op de belangrijkste resultaten ingegaan.

De cumulatieve geluidsbelasting ten gevolge van wegverkeerslawaai bedraagt hoogstens 52 dB als gevolg van wegverkeerslawaai. Met de in het bouwbesluit opgenomen standaard gevelwering van 20 dB kan hiermee voldaan worden aan het benodigde binnenniveau van maximaal 33 dB. Er is dan ook sprake van een aanvaardbaar woon- en leefklimaat wat betreft het aspect wegverkeerslawaai ter plaatse van de te realiseren woningen.

Ten aanzien van industrie- en spoorweglawaai wordt opgemerkt dat er in de directe omgeving van het plangebied geen sprake is van een gezoneerde industrieterrein of een spoorweg waarvan ter plaatse van de nieuwe woningen geluidshinder kan worden ondervonden.

#### *5.3.2.3 Conclusie*

De Wet geluidhinder vormt geen belemmering voor dit plan.

#### **5.3.3 Luchtkwaliteit**

#### *5.3.3.1 Algemeen*

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer (Wm). Deze wetgeving staat ook bekend als de Wet luchtkwaliteit.

In de Wet luchtkwaliteit staan onder meer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### 5.3.3.1.1 Besluit en de Regeling niet in betekenende mate bijdragen

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### 5.3.3.1.2 Besluit gevoelige bestemmingen

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

#### 5.3.3.1.3 Wet milieubeheer

Er zal moeten worden voldaan aan de luchtkwaliteitseisen zoals deze zijn neergelegd in hoofdstuk 5 van de Wet milieubeheer.

Voor stikstofdioxide gelden de volgende grenswaarden:

- 200 microgram per m3 als uurgemiddelde concentratie, waarbij geldt dat deze maximaal achttien maal per kalenderjaar mag worden overschreden, en;
- 40 microgram per m3 als jaargemiddelde concentratie, uiterlijk op 1 januari 2010.

De grenswaarden voor fijnstof (PM10) zijn:

- 40 µg/m³ (=microgram/m3 ) als jaargemiddelde concentratie
- 50 µg/m³ (=microgram/m3 ) als vierentwintiguurgemiddelde concentratie, waarbij geldt dat deze maximaal 35 keer per kalenderjaar mag worden overschreden.

In 2008 is de Europese richtlijn (2008/50/EG) voor luchtkwaliteit geïntroduceerd. Een van de eisen uit deze richtlijn is de invoering van een grenswaarde voor de jaargemiddeldeconcentratie PM2,5. Deze grenswaarde geldt naast de grenswaarde voor PM10. Op grond van voorschrift 4.4 van bijlage 2 van de Wet milieubeheer betreft de grenswaarde 25 microgram per m3 , gedefinieerd als jaargemiddelde concentratie.

#### *5.3.3.2 Situatie plangebied*

Gelet op de aard en omvang van dit project, in verhouding tot categorieën van gevallen zoals beschreven in paragraaf 5.3.1.1 kan worden gesteld dat voorliggend project 'niet in betekenende mate bijdraagt' aan de luchtverontreiniging. Tevens wordt opgemerkt dat de functie (wonen) niet wordt aangemerkt als een gevoelige bestemming in het kader van het Besluit gevoelige bestemmingen.

In afbeelding 5.2, 5.3 en 5,4 zijn uitsneden opgenomen van de luchtkwaliteitskaarten van de Omgevingdienst Regio Utrecht ten aanzien van NO2, PM2,5 en PM10.

*Afbeelding 5.2 Uitsnede luchtkwaliteitskaart NO2 (Bron: Omgevingsdienst Regio Utrecht)*

*Afbeelding 5.3 Uitsnede luchtkwaliteitskaart PM10 (Bron: Omgevingsdienst Regio Utrecht)*

*Afbeelding 5.4 Uitsnede luchtkwaliteitskaart PM2,5 (Bron: Omgevingsdienst Regio Utrecht)*

Zoals in afbeeldingen 5.2 tot en met 5.4 te zien is, wordt zowel voor de huidige situatie als de toekomstige situatie aan de grenswaarden voor de jaargemiddelde concentraties NO2, PM10 en PM2,5 voldaan. De World Health Organisation (WHO) hanteert de volgende advieswaarden ten aanzien van de jaargemiddelde concentraties:

- NO2: 40 microgram per m3 ;
- PM10: 20 microgram per m3 ;
- PM2,5: 10 microgram per m3 .

Ten aanzien van NO2 en PM10 wordt in 2030 aan de advieswaarden van de WHO voldaan. Wat betreft PM2,5 wordt opgemerkt dat niet aan de advieswaarde van de WHO voldaan wordt, maar dat deze waarde in 2030 slechts licht overschreden wordt en er een dalende trend te zien is. Verwacht wordt dan ook dat deze dalende trend zich zal voortzetten.

Al met al wordt veronderstelt dat er sprake is van een aanvaardbaar woon- en leefklimaat ter plaatse van de te realiseren woningen wat betreft het aspect luchtkwaliteit.

#### *5.3.3.3 Conclusie*

Het aspect luchtkwaliteit vormt geen belemmering voor het plan.

#### **5.3.4 Milieuzonering**

#### *5.3.4.1 Algemeen*

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds.

De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies.

Voor het bepalen van de aan te houden afstanden wordt de VNG-uitgave 'Bedrijven en Milieuzonering' uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en

anderzijds de uiterste situering van de gevel van een milieugevoelige functie die op grond van het bestemmingsplan mogelijk is.

#### *5.3.4.2 Gebiedstypen*

In de VNG-uitgave 'Bedrijven en Milieuzonering is een tweetal gebiedstypen te onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. Op basis van de VNG-uitgave wordt het buitengebied gerekend tot een met het omgevingstype 'rustige woonwijk' vergelijkbaar omgevingstype.

Het omgevingstype 'gemengd gebied' wordt in de VNG-uitgave 'Bedrijven en milieuzonering' als volgt omschreven: *'Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.'*

De richtafstanden (met uitzondering van het aspect gevaar) uit het omgevingstype rustige woonwijk kunnen , zonder dat dit ten koste gaat van het woon- en leefklimaat, met één afstandsmaat worden verlaagd indien sprake is van gemengd gebied. Daarbij wordt in de VNG-uitgave 'Bedrijven en milieuzonering' opgemerkt dat het vanuit het oogpunt van efficiënt ruimtegebruik de voorkeur verdient functiescheiding niet verder door te voeren dan met het oog op een goed woon- en leefklimaat noodzakelijk is.

Het plangebied is gelegen in de woonkern Hagestein, waar geen sprake is van sterke menging van functies. In voorliggend geval wordt dan ook uitgegaan van het omgevingstype 'rustige woonwijk'. De volgende tabel geeft de richtafstanden voor de verschillende omgevingstypes weer.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### *5.3.4.3 Beoordeling*

#### 5.3.4.3.1 Algemeen

Aan de hand van vorenstaande regeling is onderzoek verricht naar de feitelijke situatie. De VNG uitgave "Bedrijven en Milieuzonering" geeft een eerste inzicht in de milieuhinder van inrichtingen.

Zoals reeds hiervoor genoemd, wordt bij het realiseren van nieuwe functies gekeken naar de omgeving waarin de nieuwe functies gerealiseerd worden. Hierbij spelen twee vragen een rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### 5.3.4.3.2 Externe werking

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ordening. Daarvan is sprake als het woon- en leefklimaat van omwonenden in ernstige mate wordt aangetast.

De functie 'wonen' is niet milieubelastend voor de omgeving. Er is geen sprake van een aantasting van het woon- en leefklimaat van omwonenden.

#### 5.3.4.3.3 Interne werking

Hierbij gaat het om de vraag of de nieuwe functie binnen het plangebied hinder ondervindt van bestaande functies in de omgeving en andersom of de nieuwe functie de bedrijfsvoering of ontwikkelingsmogelijkheden van omliggende bedrijven aantast.

In de directe omgeving van het plangebied zijn enkele milieubelastende functies aanwezig.

In de woonkern Hagestein betreft dit voornamelijk functies met een maatschappelijke of gemengde bestemming. Ter plaatse zijn echter hoofdzakelijk functies/bedrijven met een maximale milieucategorie 2 toegestaan. Dergelijke functies kennen een grootste richtafstand van 30 meter. De afstand tussen het plangebied en de dichtsbijzijnste bedoelde milieubelastende functie in de woonkern, de ten oosten gelegen begraafplaats, bedraagt minimaal 65 meter.

Ten westen van het plangebied aan de Achterweg 2, geldt een gemengde bestemming met een aanduiding voor een melkveehouderij. Deze functie (milieucategorie 3.2 kent een grootste richtafstand van 100 meter voor het aspect 'geur'. Deze ligt echter op circa 200 meter van het plangebied.

Hiermee wordt voor wat betreft de functies gelegen in de kern aan de richtafstanden voldaan.

Ten noordwesten van het plangebied, aan de Hoefslag 4, is paardensportvereniging de Stuwruiters gevestigd. Deze functie kan het beste worden aangemerkt als een 'manege' (categorie 3.1) met een bijbehorende richtafstand van 50 meter voor het aspect 'geur'. De onderlinge afstand bedraagt echter minimaal 100 meter.

Ten zuiden van het plangebied aan de overzijde van de Achterweg gaat de woonkern over in het buitengebied van de gemeente Vijfheerenlanden. In de directe omgeving van het plangebied zijn hier enkele agrarische bedrijven gevestigd. Bij veehouderijen geldt, op basis van de VNG-uitgave "Bedrijven en milieuzonering", de grootste richtafstand veelal voor het aspect geur. Bij veehouderijen zijn echter niet de richtafstanden, maar de wettelijk aan te houden afstanden of de berekende geuremissiecontouren voor vergunningplichtige veebedrijven bepalend. In deze paragraaf zijn de richtafstanden bij veehouderijen voor wat betreft het aspect geur dan ook buiten beschouwing gelaten. In paragraaf 5.3.5 wordt nader ingegaan op het aspect geur. Het dichtsbijzijnste agrarische bedrijf in het buitengebied is gevestigd aan de Brede Sticht 16. De onderlinge afstand bedraagt ruim 370 meter waarbij ruimschoots aan alle relevante richtafstanden wordt voldaan.

Tot slot wordt nog opgemerkt dat ten westen van de woonkern Hagestein het bedrijventerrein Gaasperwaard ligt. Hoewel hier relatief zware bedrijfsfuncties zijn toegestaan is in het aldaar geldende bestemmingsplan "Bedrijventerrein Gaasperwaard", en de daarop volgende partiële herzieningen, de minimale afstand tussen de toegestane bedrijfsfuncties en omliggende milieugevoelige functies (woningen) vastgelegd. Hiermee is gewaarborgd dat geen sprake is van onevenredige hinder ter plaatse van de nieuwe woningen.

Gezien het bovenstaande wordt geconcludeerd dat er ter plaatse van het plangebied sprake is van een aanvaardbaar woon- en leefklimaat. Omgekeerd is ook geen sprake van belemmering van de bedrijfsvoering en ontwikkelingsmogelijkheden van omliggende functies/bedrijven aangezien andere milieugevoelige functies dichterbij zijn gelegen en hiermee maatgevend zijn voor de bedoelde bedrijven.

#### *5.3.4.4 Conclusie*

Het aspect milieuzonering vormt geen belemmering voor de uitvoerbaarheid van dit plan.

#### **5.3.5 Geur**

#### *5.3.5.1 Wet geurhinder en veehouderij & Activiteitenbesluit*

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odour units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odour units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- 1. ten minste 100 meter indien het geurgevoelige object binnen de bebouwde kom is gelegen, en
- 2. ten minste 50 meter indien het geurgevoelige object buiten de bebouwde kom is gelegen.

Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.

#### *5.3.5.2 Situatie plangebied*

In de directe omgeving van het plangebied zijn meerdere agrarische bedrijven gevestigd. Deze bedrijven maken onderdeel uit van de woonkern Hagestein danwel het buitengebied.

Het dichtsbijzijnste agrarisch bedrijf in het buitengebied betreft de grondgeboden veehouderij aan de Brede Sticht 16. De afstand tussen het plangebied en het bouwvlak van deze veehouderij bedraagt echter ruim 370 meter.

De binnen de woonkern gevestigde melkveehouderij aan de Achterweg 2 ligt om circa 200 meter afstand. Hiermee wordt ruimschoots aan de vaste afstand voldaan.

Voor zover ter plaatse van paardensportvereniging de Stuwruiters aan de Hoefslag 4 sprake is van het houden van paarden, bijvoorbeeld door gebruik van paardenboxen, wordt het volgende opgemerkt. De afstand tussen het plangebied en deze paardensportvereniging bedraagt meer dan 100 meter. Hiermee wordt voldaan aan de vaste afstand.

Deze afstanden zijn ruim voldoende voor waarborg van een aanvaardbaar woon- en leefklimaat ter plaatse de beoogde woningen.

#### *5.3.5.3 Conclusie*

Het aspect geur vormt geen belemmering voor dit plan.

#### **5.3.6 Externe veiligheid**

#### *5.3.6.1 Algemeen*

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's Zware Ongevallen 2015 (Brzo 2015);

- het Vuurwerkbesluit.
Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

De regelgeving omtrent buisleidingen is opgenomen in het Besluit externe veiligheid buisleidingen (Bevb).

Het doel van wetgeving op het gebied van externe veiligheid is het tot een minimum beperken van risico's waaraan burgers in hun leefomgeving worden blootgesteld vanwege risicovolle inrichtingen en activiteiten. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### *5.3.6.2 Situatie plangebied*

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In de onderstaande afbeelding 5.2 is een uitsnede van de Risicokaart met betrekking tot het plangebied (rode omlijning) en omgeving weergegeven.

*Afbeelding 5.2 Uitsnede Risicokaart (Bron:Risicokaart.nl)*

Uit de inventarisatie blijkt dat het plangebied:

- zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- zich niet bevindt binnen een gebied waarbinnen een verantwoording van het groepsrisico nodig is;
- niet ligt binnen de veiligheidsafstanden van het vervoer gevaarlijke stoffen;
- niet ligt binnen de veiligheidsafstanden van buisleidingen voor het vervoer van gevaarlijke stoffen;
- zich niet in de nabijheid van een hoogspanningsmast bevindt.

Het plangebied ligt op de grens van het invloedsgebied van de A-27. Volledigheidshalve wordt daarom een beperkte verantwoording van het groepsrisico gegeven. Hier wordt in de komende subparagraaf nader op ingegaan.

#### *5.3.6.3 Beperkte verantwoording groepsrisico*

Het plangebied is vanuit verschillende richtingen goed te bereiken. Voor woningen geldt een opkomsttijd van 8 minuten. Het plangebied is met circa 6 minuten te bereiken vanaf de brandweerkazerne in Vianen. Ten aanzien van de zelfredzaamheid wordt opgemerkt de aanwezige personen in het plangebied als zelfredzaam worden beschouwd, aangezien voorliggend bestemmingsplan voorziet in het realiseren van reguliere woningen. Daarnaast is het plangebied in verschillende richtingen te ontvluchten.

#### *5.3.6.3 Conclusie*

Een en ander brengt met zich mee dat het project in overeenstemming is met wet- en regelgeving ter zake van externe veiligheid.

#### **5.3.7 Besluit milieueffectrapportage**

#### *5.3.7.1 Kader*

De milieueffectrapportage is een wettelijk instrument met als doel het aspect milieu een volwaardige plaats in deze integrale afweging te geven. Een bestemmingsplan kan op drie manieren met milieueffectrapportage in aanraking komen:

- 1. Op basis van artikel 7.2a, lid 1 Wm (als wettelijk plan); Er ontstaat een m.e.r.-plicht wanneer er een passende beoordeling op basis van art. 2.8, lid 1 Wet natuurbescherming nodig is.
- 2. Op basis van Besluit milieueffectrapportage (bestemmingsplan in kolom 3); Er ontstaat een m.e.r. plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 3 (plannen).
- 3. Op basis van Besluit milieueffectrapportage (bestemmingsplan in kolom 4); Er ontstaat een m.e.r.- (beoordelings)plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 4 (besluiten).

In het Besluit m.e.r. neemt het bestemmingsplan een bijzondere positie in, want het kan namelijk tegelijkertijd opgenomen zijn in zowel kolom 3 als in kolom 4 van het Besluit m.e.r.. Of het bestemmingsplan in deze gevallen voldoet aan de definitie van het plan uit kolom 3 of aan de definitie van het besluit uit kolom 4 is afhankelijk van de wijze waarop de activiteit in het bestemmingsplan wordt bestemd. Als voor de activiteit eerst één of meerdere uitwerkings- of bestemmingsplannen moeten worden vastgesteld dan is sprake van 'kaderstellend voor' en voldoet het bestemmingsplan aan de definitie van het plan. Is de activiteit geheel of gedeeltelijk als eindbestemming opgenomen voldoet het aan de definitie van het besluit.

Een belangrijk element in het Besluit m.e.r., is het (in feite) indicatief maken van de gevalsdefinities (de drempelwaarden in kolom 2 in de D-lijst). Dit betekent dat het bevoegd gezag meer moet doen dan onder de oude regelgeving. Kon vroeger worden volstaan met de mededeling in het besluit dat de omvang van de activiteit onder de drempelwaarde lag en dus geen m.e.r. (beoordeling) noodzakelijk was, onder de nu geldende regeling moet een motivering worden gegeven. Voor deze toets wordt de term vormvrije m.e.r. beoordeling gehanteerd.

#### *5.3.7.2 Situatie plangebied*

In dit geval is sprake van een ontwikkeling die niet wordt genoemd in onderdeel C van het Besluit m.e.r. en daarmee geen sprake van een directe m.e.r.-plicht.

Op basis van onderdeel D kan de in dit plan besloten ontwikkeling worden aangemerkt als: 'De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen'. De ontwikkeling in een bestemmingsplan is m.e.r.-beoordelingsplichtig indien de volgende drempelwaarden worden overschreden:

- 1. een oppervlakte van 100 hectare of meer,
- 2. een aaneengesloten gebied en 2000 of meer woningen omvat,
- 3. een bedrijfsvloeroppervlakte van 200.000 m2 of meer.

Gezien de drempelwaarden kan worden geconcludeerd dat in geval van voorliggend plan geen sprake is van een m.e.r.-beoordelingsplicht. Echter, zoals ook in het voorgaande aangegeven, dient ook wanneer ontwikkelingen onder drempelwaarden blijven, het bevoegd gezag zich er van te vergewissen of activiteiten geen aanzienlijke milieugevolgen kunnen hebben.

Om te beoordelen of er sprake is van aanzienlijke milieugevolgen is een aanmeldnotitie vormvrije m.e.r. beoordeling opgesteld door BJZ.nu. De aanmeldnotitie is als bijlage 4 bijgevoegd.

De vormvrije m.e.r.-beoordeling maakt duidelijk dat de milieueffecten als gevolg van de voorgenomen ontwikkeling beperkt zijn en dat er geen sprake is van een bijzondere omstandigheid die het opstellen van een plan-MER noodzakelijk maakt.

#### *5.3.7.3 Conclusie*

Dit plan is niet m.e.r.-(beoordelings)plichtig. Tevens zijn geen belangrijk nadelige milieugevolgen te verwachten als gevolg van de vaststelling van dit plan.

# <span id="page-36-0"></span>**5.4 Kabels en leidingen**

In het plangebied zijn geen kabels en leidingen aanwezig, waarmee specifiek rekening gehouden dient te worden.

#### <span id="page-36-1"></span>**5.5 Water**

#### **5.5.1 Vigerend beleid**

#### *5.5.1.1 Europees beleid*

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

#### *5.5.1.2 Rijksbeleid*

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### *5.5.1.3 Provinciaal beleid*

De provincie stelt kaders en ontwikkelt beleid voor schoon, mooi, veilig en voldoende water in Utrecht. Dit is vastgelegd in het Bodem- Water- en Milieuplan. Voor water heeft de provincie Utrecht drie prioriteiten. Te weten 'waterveiligheid en wateroverlast', 'schoon en voldoende oppervlaktewater' en 'een ondergrond met schoon en voldoende grondwater'.

#### *5.5.1.4 Waterschap Rivierenland*

Met ingang van 27 november 2015 is het Waterbeheerprogramma 2016-2021 Koers houden, kansen benutten bepalend voor het waterbeleid. Dit plan gaat over het waterbeheer in het hele rivierengebied en het omvat alle watertaken van het waterschap: waterkeringen, waterkwantiteit, waterkwaliteit en waterketen. Daarnaast beschikt het Waterschap Rivierenland over een verordening: de Keur voor waterkeringen en wateren. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

#### **5.5.2 Waterparagraaf**

#### *5.5.2.1 Algemeen*

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### *5.5.2.2 Watertoetsproces*

Het waterschap Rivierenland is geïnformeerd over voorliggende ontwikkeling door gebruik te maken van de digitale watertoets. De beantwoording van de vragen heeft er toe geleid dat de zogenoemde 'normale procedure' van de watertoets van toepassing is. Hiertoe is de waterhuishoudkundige in de nieuwe situatie in beeld gebracht. Het watertoetsresultaat is als bijlage 5 bij deze toelichting gevoegd.

Hierna wordt ingegaan op de waterhuishoudkundige situatie binnen het plangebied.

#### *5.5.2.3 Waterhuishoudkundige situatie plangebied*

#### Oppervlaktewater

In het plangebied is geen oppervlaktewater aanwezig. Ten noorden en zuiden van het plangebied bevinden zich watergangen. Deze blijven behouden met de voorgenomen ontwikkeling. De situatie ten aanzien van oppervlaktewater wijzigt niet door dit plan.

#### Verhard oppervlak

Voorliggend bestemmingsplan voorziet in feitelijke zin in een vergroting van het verhard oppervlak binnen het plangebied. Dit is in onderstaande tabel weergegeven.

| Type verharding           | Huidige situatie | Gewenste situatie                  |
|---------------------------|------------------|------------------------------------|
| Bouwvlak + dakoppervlak   | 600 m2           | 650 m2                             |
| bijgebouwen               |                  |                                    |
| Parkeerplaats             | -                | 450 m2<br>(indien halfverhard: 225 |
|                           |                  | m2<br>)                            |
| Toegangsweg               | -                | 300 m2                             |
| Totaal                    | 600 m2           | 1.400 m2                           |
| Toename verhard oppervlak |                  | 800 m2<br>(indien halfverharde     |
|                           |                  | parkeerplaats: 575 m2<br>)         |

De toename van het verharde oppervlak is circa 800 m2 . Initiatiefnemer onderzoekt of het mogelijk is de parkeervoorziening halfverhard aan te leggen. Voor halfverharding geldt dat dit voor 50% meegeteld wordt in het bepalen van het verharde oppervlak. In dat geval is de toename van het verharde oppervlak 575 m2 .

In onderstaande tabel is weergegeven hoeveel watercompensatie er plaats dient te vinden.

| Vuistregel waterberging    | 436 m3 per hectare |
|----------------------------|--------------------|
| Toename verharding: 800 m2 | 34,88 m3           |
| Toename verharding: 575 m2 | 25,07 m3           |

Het grondwater bevindt zich op 1,45 meter beneden het maaiveld. Vooralsnog wordt gedacht aan het aanleggen van infiltratiekratten onder de parkeervoorziening of een wadi ten behoeve van de benodigde waterberging. Of infiltratie ter plaatse mogelijk is zal uit nader onderzoek moeten blijken. Mocht dit niet mogelijk zijn dan kan gekeken worden naar alternatieven (bijvoorbeeld infiltratieputten).

Op voorhand worden geen belemmeringen verwacht ten aanzien van het realiseren van de benodigde waterberging.

#### Hemelwater

Het hemelwater wordt in zowel de huidige als de toekomstige situatie geïnfiltreerd in de bodem en mogelijk in een infiltratiekratten of via een wadi (zie kopje Verhard oppervlak). Gezien de beperkte bouwmogelijkheden (bouwvlak en tuin-/groenbestemming) blijft hier voldoende oppervlak voor beschikbaar.

#### Afvalwater

Ter plaatse van de nieuwe woningen zal sprake zijn van afvoer van vuilwater. Net als in de huidige situatie, zal de vuilwaterafvoer van de woningen worden aangesloten op de gemeentelijke riolering.

#### Materialen

Bij de nieuwbouw zullen geen uitloogbare materialen worden toegepast. Kunststof en EPDM zijn daarin de oplossingen voor zink en lood.

#### Veiligheid

In het plangebied is geen kern en beschermingszone van een waterkering gelegen.

#### Grondwater

Het plangebied wordt gekenmerkt door een bepaalde grondwaterstand. De drooglegging van het gebied is hiervoor medebepalend. Drooglegging is de maat waarop het maaiveld, het straatniveau of het bouwpeil boven het oppervlaktewaterpeil ligt. Doorgaans geldt voor het maaiveld een drooglegging van 0,70 meter, voor het straatpeil een drooglegging van 1 meter en voor het bouwpeil een drooglegging van 1,3 meter.

Voldoende drooglegging is nodig om grondwateroverlast te voorkomen. In gebieden waar grondwateroverlast bekend is of gebieden met hoge grondwaterstanden adviseren wij om hier nader onderzoek naar te doen. Bij hoge rivierwaterstanden kunnen gebieden gelegen nabij de rivieren overlast ondervinden van kwel. Eventuele maatregelen zijn het ophogen van het maaiveld of kruipruimteloos bouwen.

Er wordt bij het indienen van de omgevingsvergunning voor het bouwen rekening gehouden met drooglegging. Het grondwater is aangetroffen op circa 1,45 meter beneden maaiveld. Er kan dan ook worden voorzien in voldoende drooglegging. Op voorhand worden geen belemmeringen verwacht.

#### Waterkwaliteit

Bij nieuwbouw is het uitgangspunt dat hemelwater van het verhard oppervlak voor 100% gescheiden wordt afgevoerd. Het waterschap gaat bij nieuwbouw van woningen uit van een (duurzaam) gescheiden rioleringsstelsel. Hemelwater van terreinverhardingen stroomt bij voorkeur niet direct af op het oppervlaktewater, maar wordt eerst voorgezuiverd door een berm wadi of bodempassage.

#### Overige zaken

er zijn geen persleidingen van de WSRL in het plangebied aanwezig. Daarnaast ligt het plangebied niet in een grondwaterbeschermingszone.

#### **5.5.3 Conclusie**

Gelet op het vorenstaande, wordt geconcludeerd dat het aspect water geen belemmering voor de voorgenomen ontwikkeling vormt.

# <span id="page-39-0"></span>**5.6 Groen, natuur en landschap**

Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming heeft men te maken met de Wet natuurbescherming en het Nederlands Natuurnetwerk (voorheen EHS). Soortenbescherming gaat uit van de bescherming van dier- en plantensoorten. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming.

#### **5.6.1 Gebiedsbescherming**

#### *5.6.1.1 Natura 2000-gebieden*

Nederland zal aan de hand van een vergunningenstelsel de zorgvuldige afweging waarborgen rond projecten die gevolgen kunnen hebben voor Natura 2000-gebieden.

Het plangebied behoort niet tot Natura 2000-gebied. Gronden die tot Natura 2000-gebied behoren liggen op ruim 5 kilometer afstand van het plangebied. In afbeelding 5.3 wordt de ligging van het plangebied (rode ster) ten opzichte van Natura 2000- gebieden weergegeven.

*Afbeelding 5.3 Ligging van het plangebied ten opzichte van natura 2000-gebied (Bron:Symbiosis.Altera.nl)*

Om de gevolgen van de voorgenomen ontwikkeling voor Natura 2000-gebieden in kaart te brengen wat betreft het aspect stikstof, heeft BJZ.nu een berekening uitgevoerd met de Aeriuscalculator. De bijbehorende rapportage is als bijlage 6 bijgevoegd. Hierna wordt op de belangrijkste resultaten en conclusies ingegaan.

Voor zowel de aanlegfase als de gebruiksfase is geen sprake van rekenresultaten hoger dan 0,00 mol/ha/j. Er is daarmee geen sprake van een stikstofdepositie met significant negatief effect op Natura 2000-gebieden. Het project is in het kader van de Wet natuurbescherming, ten aanzien van de effecten van stikstofdepositie op Natura 2000-gebieden, niet vergunningsplichtig.

#### *5.6.1.2 Natuurnetwerk Nederland*

Provincies zijn verantwoordelijk voor de veiligstelling en ontwikkeling van het Natuurnetwerk Nederland (NNN). Het ruimtelijk beleid voor het NNN is gericht op 'behoud, herstel en ontwikkeling van de wezenlijke kenmerken en waarden van het NNN' waarbij tevens zoveel mogelijk rekening gehouden dient te worden met de andere belangen die in het gebied aanwezig zijn. De kernkwaliteiten binnen het NNN zijn natuurkwaliteit, landschappelijke kwaliteiten en beleving van rust. Voor ontwikkelingen die niet passen binnen de doelstelling van het NNN is geen ruimte, tenzij er sprake is van een zwaarwegend maatschappelijk belang waar niet op een andere manier aan kan worden voldaan. Daarbij worden de zogenaamde NNN-spelregels gehanteerd: herbegrenzing van het NNN, saldering van negatieve effecten en toepassing van het compensatiebeginsel.

Het plangebied behoort niet tot het Natuurnetwerk Nederland. Gronden die tot het NNN behoren liggen op minimaal 1,4 kilometer afstand van het plangebied. In afbeelding 5.4 wordt de ligging van het plangebied ten opzichte van het NNN weergegeven. Gezien de aard en omvang van de ontwikkeling en de onderlinge afstand tot het NNN is geen sprake van een aantasting van de wezenlijke kenmerken en waarden.

*Afbeelding 5.4 Ligging plangebied ten opzichte van NNN-gebied (bron: Provincie Utrecht)*

#### **5.6.2 Soortenbescherming**

#### *5.6.2.1 Algemeen*

Het is verboden om alle soorten die beschermd zijn volgens de Vogelrichtlijn, Habitatrichtlijn, het Verdrag van Bern en het Verdrag van Bonn, evenals de in paragraaf 3.2 en 3.3 van de Wet natuurbescherming genoemde soorten te doden en te verwonden, evenals het beschadigen en vernielen van voortplantingsplaatsen of rustplaatsen. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden.

#### *5.6.2.2 Situatie plangebied*

In het kader van voorliggende ontwikkeling heeft Dresme & Van der Valk een quickscan natuurwaardenonderzoek uitgevoerd ter plaatse van het plangebied. Hieronder worden de belangrijkste conclusies van dit onderzoek beknopt weergegeven. Voor het volledige onderzoeksrapport wordt verwezen naar bijlage 7 bij deze plantoelichting.

Tijdens het onderzoek is aandacht besteed aan, vleermuizen, grondgebonden zoogdieren, broedvogels, amfibieën en reptielen.

In het plangebied worden geen verblijfplaatsen van vleermuizen verwacht, omdat de bebouwing geen geschikt klimaat biedt voor vleermuizen en de bomen geen geschikte holtes bevatten. Mogelijk foerageren vleermuizen wel langs de bomen in het plangebied, maar de meeste bomen blijven behouden. Er is geen nader onderzoek of ontheffing van de Wet natuurbescherming nodig voor vleermuizen.

Ook zijn de gebouwen ongeschikt als broedlocatie voor huismus en gierzwaluw, vanwege het ontbreken van geschikte holtes en openingen onder dakpannen. Ook is geen geschikt broedbiotoop voor steenuil aanwezig. Een nader onderzoek of ontheffing van de Wet natuurbescherming is ook voor broedvogels met jaarrond beschermde nesten niet nodig.

In de aanwezige bomen en bramen kunnen mogelijk algemene vogelsoorten tot broeden komen. Indien het groen wordt verwijderd, wordt geadviseerd om dit voor 15 maart of na 15 juli uit te voeren. Met deze planning wordt voorkomen dat nesten worden beschadigd en dat sprake is van overtreding van de Wet natuurbescherming. Aan de zorgplicht wordt voldaan als tijdens de werkzaamheden kleine zoogdieren en amfibieën de gelegenheid krijgen om weg te vluchten.

#### **5.6.3 Conclusie**

De ecologische aspecten vormen geen belemmering voor uitvoering van het plan.

# <span id="page-41-0"></span>**5.7 Cultuurhistorie**

#### **5.7.1 Algemeen**

Onder cultuurhistorische waarden worden alle structuren, elementen en gebieden verstaan die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan/bestemmingsplan *"een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"*  dient te bevatten.

#### **5.7.2 Situatie plangebied**

Er bevinden zich, op basis van de Utrechtse Cultuurhistorische atlas, in de directe omgeving van het plangebied enkele rijks- danwel gemeentelijke monumenten. Gezien de aard en omvang van voorliggende ontwikkeling is geen sprake van aantasting van deze cultuurhistorische waarden.

De binnen het plangebied aanwezige, inmiddels zwaar in verval geraakte, woonboerderij is aangemerkt als cultuurhistorisch waardevol object. Sloop van deze karakteristieke woonboerderij is op grond van het geldende bestemmingsplan enkel mogelijk na verlening van een omgevingsvergunning.

Hoewel de boerderijwoning vanuit historisch perspectief een zekere cultuurhistorische waarde vertegenwoordigd wordt gesteld dat deze waarde in de huidige situatie geen eer wordt aangedaan. Door de vervallen staat van de bebouwing is al jaren sprake van een weinig waardevolle locatie, tot ergernis van omwonenden.

Voorliggende ontwikkeling gaat weliswaar uit van de volledige sloop van de bestaande bebouwing, echter zorgt de nieuwe invulling van de locatie voor een grote (beeld)kwaliteitsverbetering. Van belang hierbij is mede het feit dat met de nieuwe indeling van het perceel en het volume van de nieuwe gebouwen wordt gerefereerd aan het voormalige boerenerf, met een boerderijwoning en een grote schuur/stal.

Gezien de aard en omvang van de voorliggende ruimtelijke ontwikkeling wordt gesteld dat weliswaar sprake is van negatieve effecten op cultuurhistorische waarden (sloop bestaande bebouwing), maar dat dit vanuit cultuurhistorisch oogpunt aanvaardbaar wordt geacht gezien de huidige staat van de voormalige boerderijwoning en de referenties hiernaar die onderdeel uitmaken van dit plan.

Binnen het plangebied zijn daarnaast monumentale bomen aanwezig. Het gaat om vijf eiken en vier leilindes. Daarnaast zijn twee niet monumentale essen aanwezig. In afbeelding 5.5 en afbeelding 5.6 is dit weergegeven.

*Afbeelding 5.5 Aanwezige monumentale bomen (Bron: gemeente Vijfheerenlanden*

*Afbeelding 5.6 Foto's aanwezige monumentale bomen (Bron: Rademaker Vastgoed en Ontwikkeling)*

Van de vijf monumentale eikenbomen dienen er drie behouden te blijven. De bomen zijn echter dusdanig beschadigd geraakt dat ze niet meer levensvatbaar zijn. Er is met de gemeente overeengekomen dat hetzelfde aantal terug geplant dient te worden met voldoende ruimte, zodat de eikenbomen op termijn weer tot monumentale bomen uit kunnen groeien. De vier leilindes worden verplaatst en blijven daarmee behouden. Dit is in een bomenplan uitgewerkt, dat als bijlage 8 bij voorliggende toelichting is gevoegd. In afbeelding 5.7 is een uitsnede van het bomenplan weergegeven.

*Afbeelding 5.7 Uitsnede bomenplan (Bron: Rademaker Vastgoed en Ontwikkeling)*

#### **5.7.3 Conclusie**

Het aspect cultuurhistorie vormt geen belemmering voor dit plan.

# <span id="page-44-0"></span>**5.8 Archeologie**

#### **5.8.1 Algemeen**

Op grond van de Erfgoedwet dient er in ruimtelijke plannen rekening gehouden te worden met archeologische waarden.

In de Erfgoedwet is bepaald dat gemeenten een archeologische zorgplicht hebben en dat initiatiefnemers van projecten waarbij de bodem wordt verstoord, verplicht zijn rekening te houden met de archeologische relicten die in het plangebied aanwezig (kunnen) zijn. Hiervoor is archeologisch onderzoek noodzakelijk. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

De gemeente Vijfheerenlanden beschikt over gemeentelijk archeologiebeleid1 .

Als bij uitvoering van werkzaamheden vondsten worden gedaan waarvan wordt vermoed dat het archeologische vondsten betreft, moeten deze op grond van art. 5.10 van de Erfgoedwet bij de bevoegde overheid (Rijksdienst voor het Cultureel Erfgoed, c.q. gemeente Vijfheerenlanden) worden gemeld.

#### **5.8.2 Situatie plangebied**

Op de gemeentelijke beleidskaart ligt het plangebied grotendeels binnen een Archeologisch Waardevol Gebied 2 (AWG2). Bodemingrepen zijn in dit gebied in principe niet toegestaan. Voor een smalle strook langs de Achterweg in het zuiden en zuidwesten van het plangebied geldt dat dit valt binnen een Archeologisch Waardevol Verwachtingsgebied 2 (AWV2). In dit deel van het plangebied is een archeologisch onderzoek verplicht bij bodemingrepen dieper dan 30 cm over een oppervlakte groter dan 30 m2 . Aangezien de voorgenomen ontwikkeling gepaard gaat met bodemingrepen boven de vrijstellingsgrens, is in voorliggend geval archeologisch bureauonderzoek uitgevoerd door Salisbury Archeologie B.V.. Het onderzoek is als bijlage 9 bij deze toelichting gevoegd. In de komende subparagraaf wordt op de belangrijkste resultaten en conclusies ingegaan.

#### **5.8.2 Onderzoeksresultaten**

Op basis van het bureauonderzoek is een hoge en middelhoge verwachting op het aantreffen van archeologische resten binnen het plangebied vastgesteld. Geadviseerd wordt daarom om binnen het plangebied een vervolgonderzoek uit te voeren wanneer de geplande bouwwerkzaamheden gepaard gaan met het ontgraven van de bodem.

De opdrachtgever is van plan om te ontgraven over 450 m2 . Bij het ontgraven kunnen eventueel aanwezig archeologische resten verstoord raken. Geadviseerd wordt gelijktijdig met het verwijderen van de funderingen van de bestaande bebouwing en het uitgraven van de bouwkuip ten behoeve van de nieuwbouw een opgraving (variant archeologische begeleiding) uit te voeren. Tijdens dit onderzoek kunnen de aanwezige archeologische resten gedocumenteerd worden. Voor een opgraving (variant archeologische begeleiding) is een goedgekeurd Programma van Eisen (PvE) nodig. Geadviseerd wordt ter plaatse van de aan te leggen toegangsweg en parkeerplaatsen en eventuele tuinaanleg het gebied op te hogen zodat hier geen bodemverstoringen plaatsvinden. Mocht dit niet mogelijk zijn dan is hier eveneens een opgraving (variant archeologische begeleiding) noodzakelijk. Volgens het bestemmingsplan mag de grond maximaal 1 meter worden opgehoogd.

<sup>1</sup> Sprangers J, R. Klaarenbeek, P. Kloosterman & J.A.T. Wijnen 2011: Een vernieuwde blik op Vianen. Gemeente Vianen. Een actualisatie van de archeologische verwachtings- en beleidskaart. RAAP-rapport 2169, RAAP Archeologisch Adviesbureau, Weesp

#### **5.8.3 Conclusie**

De dubbelbestemmingen 'Waarde Archeologie 1' en 'Waarde Archeologie 2' zijn opgenomen ter bescherming van de archeologische waarden. Bodemingrepen in de ongeroerde grond worden zoveel mogelijk vermeden. Indien dit niet mogelijk is, wordt vervolgonderzoek uitgevoerd. Dit zal plaatsvinden door bodemingrepen onder archeologische begeleiding te laten plaatsvinden.

Gelet op het vorenstaande wordt geconcludeerd dat het aspect archeologie geen belemmering vormt voor de voorgenomen ontwikkeling.

# <span id="page-46-0"></span>**HOOFDSTUK 6 JURIDISCHE ASPECTEN EN PLANVERANTWOORDING**

# <span id="page-46-1"></span>**6.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt bij het maken van de keuzes voor het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels door aan te geven waarom een bepaalde functie ergens is toegestaan en waarom bepaalde bebouwing daar acceptabel is.

# <span id="page-46-2"></span>**6.2 Opbouw van de regels**

#### **6.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels;
- 2. Bestemmingsregels;
- 3. Algemene regels;
- 4. Overgangs- en slotregels.

#### **6.2.2 Inleidende regels**

#### *6.2.2.1 Begrippen*

In artikel 1 zijn omschrijvingen gegeven van de in het bestemmingsplan gebruikte begrippen. Deze zijn opgenomen om interpretatieverschillen te voorkomen. Begripsbepalingen zijn alleen nodig voor begrippen die gebruikt worden in de regels en die tot verwarring kunnen leiden of voor meerdere uitleg vatbaar zijn.

#### *6.2.2.2 Wijze van meten*

Om op een eenduidige manier afstanden, oppervlakten en inhoud van gebouwen en/of bouwwerken, geen gebouwen zijnde, te bepalen wordt in de wijze van meten (artikel 2) uitleg gegeven wat onder de diverse meetvoorschriften wordt verstaan.

#### **6.2.3 Bestemmingsregels**

Het Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bouwhoogte, goothoogte etc.);
- Afwijken van de bouwregels: onder welke voorwaarde(n) mag afgeweken worden van de aangegeven bouwregels;
- Specifieke gebruiksregels: welk gebruik van gronden en opstallen in ieder geval strijdig zijn of onder welke voorwaarden toegestaan zijn;
- Afwijken van de gebruiksregels: onder welke voorwaarde(n) mag afgeweken worden van de aangegeven bestemming en/of specifieke gebruiksregels.

In paragraaf 6.3 worden de bestemmingen nader toegelicht en wordt aangegeven waarom voor het plangebied voor deze bestemmingen is gekozen.

#### **6.2.4 Algemene regels**

- *Anti-dubbeltelregel (artikel 9):* Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van (bijvoorbeeld) een maximaal bebouwingspercentage.
- Algemene bouwregels (artikel 10): In dit artikel zijn regels opgenomen ten aanzien van de overschrijding van bouwgrenzen, bestaande maten en parkeren.
- *Algemene afwijkingsregels (artikel 11):* in deze regel is aan burgemeester en wethouders de bevoegdheid gegeven om bij een omgevingsvergunning af te wijken van bepaalde, in het bestemmingsplan geregelde, onderwerpen. De criteria, die bij toepassing van deze bevoegdheid in acht moeten worden genomen, zijn aangegeven.
- *Algemene wijzigingsregels (artikel 12)*: in deze regel is aan burgemeester en wethouders de bevoegdheid gegeven om bestemmingen te wijzigen ten behoeve van de overschrijding van bestemmingsgrenzen.
- *Overige regels (artikel 13):* in deze regel is de werking van wettelijke regelingen bepaald.

#### **6.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregel is aangegeven hoe het bestemmingsplan wordt genoemd.

# <span id="page-47-0"></span>**6.3 Bestemmingen**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Zij zijn het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is. In deze paragraaf worden de gemaakte keuzes nader onderbouwd. Hierbij zullen de bestemmingen in dezelfde volgorde als in de regels worden behandeld.

#### **Groen (artikel 3)**

De voor 'Groen' aangewezen gronden zijn bestemd voor groen, water, speelvoorzieningen en voet- en fietspaden en bij deze bestemming behorende nutsvoorzieningen.

In de bouwregels is bepaald dat uitsluitend bouwwerken, geen gebouwen zijnde onder bepaalde voorwaarden mogen worden gebouwd.

#### **Tuin (artikel 4)**

De voor ''Tuin' aangewezen gronden zijn bestemd voor tuinen bij de op de aangrenzende gronden gelegen hoofdgebouwen, en water en waterhuishoudkundige voorzieningen.

Ter plaatse mogen alleen bouwwerken, geen gebouwen zijnde worden gebouwd. Onder voorwaarden is de bouw van erkers toegestaan.

#### **Verkeer – Verblijfsgebied (artikel 5)**

De voor 'Verkeer - Verblijfsgebied' aangewezen gronden zijn bestemd voor verblijfsgebied met een functie voor verblijf, verplaatsing en gebruik ten dienste van de aangrenzende bestemmingen, en bij deze bestemming behorende voorzieningen, zoals groen, parkeervoorzieningen, nutsvoorzieningen, reclame-uitingen en water.

Ter plaatse mogen alleen bouwwerken, geen gebouwen zijnde worden gebouwd.

#### **Wonen (artikel 6)**

De voor 'Wonen' aangewezen gronden zijn bestemd voor het wonen al dan niet in combinatie met een beroep- of bedrijf-aan-huis, erven en bij deze bestemming behorende voorzieningen, zoals nutsvoorzieningen, parkeervoorzieningen, tuinen, water en toegangswegen.

Hoofdgebouwen moeten binnen een bouwvlak worden gebouwd waarbij enkele specifieke maatvoeringseisen van toepassing zijn. Buiten het bouwvlak zijn slechts bouwwerken, geen gebouwen zijnde toegestaan.

#### **Waarde – Archeologie 1 (artikel 7)**

De voor 'Waarde - Archeologie 1' aangewezen gronden zijn, behalve voor de daar voorkomende bestemming, primair bestemd voor het behoud en de bescherming van beschermde archeologische monumenten.

#### **Waarde – Archeologie 2 (artikel 8)**

De voor 'Waarde - Archeologie 2' aangewezen gronden zijn, behalve voor de daar voorkomende bestemming(en), primair bestemd voor het behoud en de bescherming van aanwezige of te verwachten archeologische waarden

# <span id="page-49-0"></span>**HOOFDSTUK 7 UITVOERBAARHEID**

# <span id="page-49-1"></span>**7.1 Economische uitvoerbaarheid**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan/bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan/bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan/bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggende geval wordt het plan gerealiseerd op particulier initiatief. Initiatiefnemer draagt hiermee de kosten voor de gewenste ontwikkeling. Voor de gemeente Vijfheerenlanden is geen sprake van kosten verbonden aan opstellen van het bestemmingsplan en de uitvoering hiervan. De initiatiefnemer is leges verschuldigd voor het in procedure brengen van dit bestemmingsplan. Met betrekking tot planschade wordt er een anterieure overeenkomst gesloten tussen de gemeente en de initiatiefnemer van dit plan. Hiermee zijn de kosten voor de gemeente anderszins verzekerd. De economische uitvoerbaarheid wordt hiermee geacht te zijn aangetoond.

Het is niet nodig om voor onderhavig bestemmingsplan een exploitatieplan op te stellen.

# <span id="page-49-2"></span>**7.2 Maatschappelijke uitvoerbaarheid**

#### **7.2.1 Vooroverleg**

#### *7.2.1.1 Het rijk*

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### *7.2.1.2 Provincie Utrecht*

Artikel 3.1.1. van het Besluit ruimtelijke ordening geeft aan dat het bestuursorgaan dat is belast met de voorbereiding van een bestemmingsplan overleg pleegt met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van de belangen die in het plan in het geding zijn.

Het vooroverleg geeft geen aanleiding opmerkingen te plaatsen in het kader van het provinciale belang.

#### *7.2.1.3 Waterschap Rivierland*

In het kader van de van belang zijnde wateraspecten heeft reeds vooroverleg plaatsgevonden met het waterschap Rivierland. Het waterschap heeft een wateradvies, welke is verwerkt in voorliggend bestemmingsplan.

#### *7.2.1.4 Participatie omwonenden*

Met betrekking tot voorliggend plan zijn omwonenden middels een participatiebijeenkomst in de gelegenheid gesteld om kennis te nemen van de geplande ontwikkeling en om hieromtrent vragen te stellen. Achteraf zijn de aanwezigen met een enquête om hun mening gevraagd over deze participatiebijeenkomst. De resultaten van de enquêtes zijn als bijlage 10 bij deze toelichting gevoegd.

Op basis van deze bijeenkomst en de resultaten van de enquête wordt geconcludeerd dat een ruime meerderheid van de aanwezigen/ondervraagden positief tegenover voorliggende ontwikkeling staan.

# <span id="page-50-0"></span>**7.3 Zienswijzen**

Het ontwerpbestemmingsplan heeft van vrijdag 17 juli 2020 tot en met donderdag 27 augustus 2020 voor eenieder ter inzage gelegen. Gedurende deze periode zijn drie zienswijzen ontvangen. In de als bijlage 11 bijgevoegde Nota beantwoording van zienswijzen wordt inhoudelijk op de ingediende zienswijzen ingegaan. Naar aanleiding van de ingediende zienswijzen is de goot- en bouwhoogte van de te realiseren twee-onderéén-kapwoningen verlaagt naar respectievelijk 4 en 10 meter.

In aanvulling op de als bijlage 11 bijgevoegde Nota beantwoording van zienswijzen is de toelichting ambtshalve gewijzigd. Op 16 juli 2020 is nieuw woonbeleid door de gemeenteraad van Vijfheerenlanden vastgesteld. De paragrafen 4.1.2 en 4.3.3 zijn naar aanleiding hiervan aangepast.

Het bestemmingsplan wordt naar aanleiding van de ingediende zienswijzen gewijzigd vastgesteld.

<span id="page-51-0"></span>**BIJLAGEN BIJ DE TOELICHTING**

# <span id="page-52-0"></span>**Bijlage 1 Beeldkwaliteitsplan Woningbouw Achterweg Hagestein**

# <span id="page-53-0"></span>**Bijlage 2 Verkennend bodemonderzoek**

# <span id="page-54-0"></span>**Bijlage 3 Akoestisch onderzoek wegverkeerslawaai**

# <span id="page-55-0"></span>**Bijlage 4 Aanmeldnotitie vormvrije m.e.r.-beoordeling**

# <span id="page-56-0"></span>**Bijlage 5 Watertoetsresultaat**

# <span id="page-57-0"></span>**Bijlage 6 Aeriusberekening**

# <span id="page-58-0"></span>**Bijlage 7 Quickscan natuurwaardenonderzoek**

<span id="page-59-0"></span>**Bijlage 8 Bomenplan**

# <span id="page-60-0"></span>**Bijlage 9 Archeologisch bureauonderzoek**

# <span id="page-61-0"></span>**Bijlage 10 Enquêtes participatie**

# <span id="page-62-0"></span>**Bijlage 11 Nota beantwoording van zienswijzen**