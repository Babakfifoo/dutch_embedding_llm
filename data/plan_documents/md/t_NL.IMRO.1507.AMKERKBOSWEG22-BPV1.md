# **Vastgesteld bestemmingsplan Kerkbosweg 22, America**

*NL.IMRO.1507.AMKERKBOSWEG22-BPV1*

# **Bestemmingsplan**

## **"Kerkbosweg 22 America"**

NL.IMRO.1507.AMKERKBOSWEG22-BPV1

## **Bestemmingsplan**

## **"Kerkbosweg 22 America"**

NL.IMRO.1507.AMKERKBOSWEG22-BPV1

#### **Opdrachtgever:**

- Naam en Voorletters : Baeten M.H.P. Correspondentieadres Kerkbosweg 20 Postcode en Woonplaats : 5966 NP America
#### **Opdrachtnemer / Gemachtigde**

Opgesteld door : Arvalis

- 
- Postcode en woonplaats : 5928 RC Venlo
- 
- 
- 
- 
- 
- 
- Naam en voorletters : Peeters, L en Bergsma,T.
- Adres : St. Jansweg 20d
	-
- Telefoon : 06-51595344 / 06-55720230
- E-mailadres : LPeeters@arvalis.nl / TBergsma@arvalis.nl

## **Inhoudsopgave**

| 1 |        | INLEIDING                                                       | 1  |  |  |
|---|--------|-----------------------------------------------------------------|----|--|--|
|   | 1.1    | Aanleiding en doel van het bestemmingsplan                      | 1  |  |  |
|   | 1.2    | Ligging en begrenzing plangebied                                | 1  |  |  |
|   | 1.3    | Vigerend bestemmingsplan                                        | 2  |  |  |
|   | 1.4    | Bij het plan behorende stukken                                  | 3  |  |  |
|   | 1.5    | Leeswijzer                                                      | 3  |  |  |
| 2 |        | BESCHRIJVING VAN HET PLANGEBIED                                 | 5  |  |  |
|   | 2.1    | Algemeen                                                        | 5  |  |  |
|   | 2.2    | Ruimtelijke en functionele structuur                            | 5  |  |  |
| 3 | BELEID |                                                                 |    |  |  |
|   | 3.1    | Inleiding                                                       | 6  |  |  |
|   | 3.2    | Rijksbeleid                                                     | 6  |  |  |
|   | 3.2.1  | Structuurvisie infrastructuur en ruimte                         | 6  |  |  |
|   | 3.2.2  | Besluit algemene regels ruimtelijke ordening (Barro)            | 7  |  |  |
|   | 3.2.3  | Ladder van duurzame verstedelijking                             | 8  |  |  |
|   | 3.3    | Provinciaal beleid                                              | 8  |  |  |
|   | 3.3.1  | Provinciaal omgevingsplan Limburg                               | 8  |  |  |
|   | 3.3.2  | Provinciale woonvisie 2011-2015                                 | 10 |  |  |
|   | 3.3.3  | Provinciale omgevingsverordening                                | 11 |  |  |
|   | 3.4    | Regionaal beleid                                                | 13 |  |  |
|   | 3.4.1  | Naar een toekomstbestendige woningvoorraad in regio Venray e.o. | 13 |  |  |
|   | 3.4.2  | Regionale structuurvisie wonen Noord-Limburg                    | 13 |  |  |
|   | 3.5    | Gemeentelijk beleid                                             | 14 |  |  |
|   | 3.5.1  | Integrale Structuurvisie Horst aan de Maas                      | 14 |  |  |
|   | 3.5.2  | Masterplan Wonen Horst aan de Maas                              | 15 |  |  |
| 4 |        | PLANBESCHRIJVING                                                | 17 |  |  |
|   | 4.1    | Uitgangspunten en doelstellingen van het plan                   | 17 |  |  |
| 5 |        | SECTORALE ASPECTEN                                              | 18 |  |  |
|   | 5.1    | Inleiding                                                       | 18 |  |  |
|   | 5.2    | Milieuaspecten                                                  | 18 |  |  |
|   | 5.2.1  | Bodem en grondwaterkwaliteit                                    | 18 |  |  |
|   | 5.2.2  | Geluid                                                          | 18 |  |  |
|   | 5.2.3  | Luchtkwaliteit                                                  | 19 |  |  |
|   | 5.2.4  | Bedrijven en milieuzonering                                     | 20 |  |  |
|   | 5.2.5  | Externe veiligheid                                              | 21 |  |  |
|   | 5.3    | Waterparagraaf                                                  | 22 |  |  |
|   | 5.3.1  | Provinciaal Waterplan Limburg                                   | 22 |  |  |
|   | 5.3.2  | Watertoets                                                      | 23 |  |  |
|   | 5.4    | Kabels en leidingen                                             | 24 |  |  |

|   | 5.5   | Wet natuurbescherming                      | 24 |
|---|-------|--------------------------------------------|----|
|   | 5.5.1 | Natura 2000                                | 24 |
|   | 5.5.2 | Bescherming planten en dieren              | 25 |
|   | 5.5.3 | Bescherming bossen                         | 25 |
|   | 5.6   | Archeologie en Cultuurhistorie             | 26 |
|   | 5.6.1 | Archeologie                                | 26 |
|   | 5.7   | Verkeer en parkeren                        | 27 |
| 6 |       | UITVOERBAARHEID                            | 28 |
|   | 6.1   | Economische uitvoerbaarheid                | 28 |
|   | 6.2   | Handhaving                                 | 28 |
|   | 6.3   | Maatschappelijke uitvoerbaarheid           | 29 |
| 7 |       | JURIDISCHE TOELICHTING                     | 30 |
|   | 7.1   | Standaard Vergelijkbare Bestemmingsplannen | 30 |
|   | 7.2   | Toelichting op de verbeelding              | 30 |
|   | 7.3   | Toelichting op de regels:                  | 30 |
|   |       |                                            |    |

### **Bijlagen:**

Bijlage 1: Landschappelijke inpassing

## **1 INLEIDING**

## **1.1 Aanleiding en doel van het bestemmingsplan**

Initiatiefneemster woont op de locatie Kerkbosweg 20 te America in een vrijstaande woning op een perceel met oppervlakte van ca 2.300 m2 grond. Aangezien deze oppervlakte voor haar te veel was, heeft zij het plan opgevat om de kavel te splitsen, om er 1 woning extra kunnen bouwen. Het perceel is kadastraal bekend gemeente Horst sectie L nummer 752.

Dit plan heeft zij voorgelegd , middels een principe verzoek, aan het college van burgemeester en wethouders van de gemeente Horst aan de Maas. Waarop het college heeft aangegeven, in principe bereid te zijn mee te werken aan de gevraagde aanpassing, als er een kwaliteitsbijdrage wordt betaald, en mits aan de voorwaarden wordt voldaan welke voortvloeien uit de evaluatie van de structuurvisie. Daarnaast mogen er geen belemmeringen bestaan op het gebied van milieuregelgeving.

Het onderhavige bestemmingsplan moet de bouw van de geplande woning planologisch mogelijk maken en aantonen dat aan de door de gemeente gestelde voorwaarden kan worden voldaan en er sprake zal zijn van een goede ruimtelijke ordening.

## **1.2 Ligging en begrenzing plangebied**

Het plangebied is aansluitend aan de locatie Kerkbosweg 20 te America gelegen en de noord west hoek van het kerkdorp America. Deze locatie is kadastraal bekend als gemeente Horst, sectie L, nummer 752. De locatie bevindt zich aan de rand van de kern America. De locatie vormt, op dit moment, nagenoeg het einde van een woonerf. Echter tegenover de locatie wordt het bestemmingsplan Wouterstraat America gerealiseerd. Binnen dit plan zullen gefaseerd diverse woningen gerealiseerd worden (de eerste fase van dit project ziet op de realisatie van ca 50 woningen.

*Afbeelding 1, plangebied.*

## **1.3 Vigerend bestemmingsplan**

In deze paragraaf wordt nader ingegaan op het vigerende bestemmingsplan en de relatie hiervan met het te nemen besluit. Het actuele gemeentelijke beleid is opgenomen in paragraaf [3.5.](#page-21-0)

Het plangebied is gelegen binnen het bestemmingsplan Peelkernen van de gemeente Horst aan de Maas. Het bestemmingsplan is vastgesteld op 10 november 2009.

*Afbeelding 2, uitsnede vigerend bestemmingsplan*

Voor de locatie is de navolgende detailinformatie van belang;

- Enkelbestemming;
	- o Wonen

Binnen het betreffende perceel is 1 bouwvlak aangegeven voor 1 vrijstaande woning. Het realiseren van een nieuwe woning is op basis van het bestemmingsplan niet toegestaan. Tevens is geen wijzigingsbevoegdheid opgenomen in het plan, waardoor de onderhavige bestemmingsplanprocedure noodzakelijk is om het initiatief mogelijk te maken.

## **1.4 Bij het plan behorende stukken**

Samen met de bijbehorende regels, bijlagen en verbeelding vormt deze toelichting het bestemmingsplan.

## **1.5 Leeswijzer**

Het onderhavige bestemmingsplan voorziet in de benodigde motivering van het planvoornemen, in de vorm van een toelichting. Aan bod komen de volgende aspecten:

- gebiedsbeschrijving, hoofdstuk 2;
- het actuele beleid met betrekking tot Rijks-, Provinciaal-, en Gemeentelijk beleid, hoofdstuk 3;
- planbeschrijving hoofdstuk 4;
- Toetsing van het plan aan de sectorale aspecten, hoofdstuk [5;](#page-25-0)
- Uitvoerbaarheid van het plan, hoofdstuk 6;
- Juridische toelichting, hoofdstuk 7.

## **2 BESCHRIJVING VAN HET PLANGEBIED**

## **2.1 Algemeen**

Het plangebied betreft de huidige tuin behorende bij de locatie Kerkbosweg 20 te America. De locatie is gelegen aan de rand van de kern America en sluit aan in een rij woningen. Schuin tegenover de planlocatie worden momenteel woningen gebouwd uit het bestemmingsplan "Wouterstraat America" de meest recente uitbreiding van de kern America. Na de realisatie van het plan Wouterstraat America bevindt de planlocatie zich volledig ingesloten in de woningen van de kern America. Initiatiefneemster is voornemens om in de tuin van de locatie Kerkbosweg 20 een vrijstaande woning te realiseren.

## **2.2 Ruimtelijke en functionele structuur**

De locatie bevindt zich aan de rand van kern America en sluit aan op de inmiddels aanwezige woonbestemmingen .

*Afbeelding(en) 3, Luchtfoto en foto locatie*

## **3 BELEID**

### **3.1 Inleiding**

Dit hoofdstuk geeft een overzicht van het ruimtelijke relevante beleid voor het nieuwe bestemmingsplan Buitengebied op nationaal, provinciaal, regionaal en gemeentelijk schaalniveau. Het vastgelegde beleid vormt het kader voor dit bestemmingsplan en geeft de bandbreedte weer waarbinnen de gemeentelijke gebiedsvisie ontwikkeld kan worden.

## **3.2 Rijksbeleid**

#### **3.2.1 Structuurvisie infrastructuur en ruimte**

De Structuurvisie Infrastructuur en Ruimte (SVIR) is vastgesteld op 13 maart 2012. In de SVIR legt het Rijk de ambities voor Nederland in 2040 vast, er wordt dus een visie gepresenteerd van waar Nederland in 2040 moet staan. Dit gebeurt aan de hand van (inter)nationale ontwikkelingen die de ruimtelijke en mobiliteitsopgaven zowel bovengronds als ondergronds voor de toekomst moeten bepalen. Zo werkt het Rijk aan een concurrerend, bereikbaar, leefbaar en veilig Nederland. Dit betekent onder andere dat het Rijk een aantrekkelijk vestigingsklimaat wil ontwikkelen, waarbij de concurrentiekracht voor internationale bedrijven en een economische ontwikkeling wordt versterkt. Hierbij zijn onder andere sterke stedelijke regio's nodig, waarbij een goede 'quality of life', optimale bereikbaarheid en goede (logistieke) verbindingen met Europa en de wereld het uitgangspunt zijn. Om deze ambities waar te kunnen maken vraagt het Rijk ook steun aan de decentrale overheden, de diverse marktpartijen en kennisinstellingen. Naast deze ambities voor de lange termijn kiest het Rijk tevens drie concrete doelen om Nederland concurrerend, bereikbaar, leefbaar en veilig te houden voor de middellange termijn (2028), te weten:

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Hierbij maakt het Rijk gebruik van verschillende nationale belangen, waarvoor zij verantwoordelijk zijn en resultaten wil boeken. Onderhavig plan heeft echter geen invloed op de beschreven doelen die het Rijk nastreeft. De beoogde ontwikkeling heeft een te kleinschalig karakter om hier effect op te hebben.

Naast de Structuurvisie kent de Rijksoverheid ook het 'Besluit en ministeriële regeling algemene regels ruimtelijke ordening (Barro, Rarro), 2011'. De eerste tranche van het Besluit algemene regels ruimtelijke ordening is vastgesteld op 22 augustus 2011 en op 30 december 2011 in werking getreden. Dit Barro is ontstaan bij het ontwerp Structuurvisie Infrastructuur en Ruimte (SVIR). Het Rijk

heeft hierin vastgelegd dat voor een aantal specifieke onderwerpen algemene regels gelden, dit is immers een bevoegdheid van het Rijk. Het gaat hierbij om het beschermen van de nationale belangen.

#### **3.2.2 Besluit algemene regels ruimtelijke ordening (Barro)**

Om de 13 nationale belangen door te laten werken in ruimtelijke plannen van lagere overheden is naast de SVIR op 30 december 2011 het Besluit algemene regels ruimtelijke ordening (Barro) in werking getreden. Op 1 oktober 2012 is de eerste aanvulling bij het Barro vastgesteld. In het Barro zijn regels opgenomen waaraan de inhoud van bestemmingsplannen moet voldoen. Het Barro omvat alle ruimtelijke rijksbelangen die juridisch doorwerken op het niveau van bestemmingsplannen. Het gaat om kaders voor onder meer het bundelen van verstedelijking, de bufferzones, nationale landschappen, de Ecologische Hoofdstructuur, de kust, grote rivieren, militaire terreinen, mainportontwikkeling van Rotterdam en de Waddenzee. Met het Barro maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen. Uit de regels en kaarten behorende bij het Barro kan worden afgeleid welke aspecten relevant zijn voor het ruimtelijke besluit.

In het Besluit algemene regels ruimtelijke ordening (Barro) is door het Rijk vastgelegd dat de Provincie verantwoordelijk is voor de begrenzing van de Ecologische Hoofdstructuur (EHS, inmiddels door het Rijk Nationaal Natuurnetwerk genoemd) en begrenzing en bescherming van de EHS dient vast te leggen in een provinciale verordening. In Limburg is de EHS vastgelegd in de Goudgroene natuurzone. In paragraaf 5 van de omgevingsverordening Limburg 2014 wordt de begrenzing van de Goudgroene natuurzone bepaald en wordt invulling gegeven aan het beschermingsregime op basis van het Barro en de daarin verwoorde 'Spelregels EHS'.

*Afbeelding 4, Uitsnede besluit algemene regels ruimtelijke ordening*

In het plangebied werken geen regels vanuit het Barro rechtstreeks door en hoeft hiermee dan ook geen rekening te worden gehouden.

#### **3.2.3 Ladder van duurzame verstedelijking**

Overheden dienen nieuwe stedelijke ontwikkelingen te motiveren met drie opeenvolgende stappen. De stappen bewerkstelligen dat de wens om een nieuwe stedelijk ontwikkeling mogelijk te maken, nadrukkelijk wordt gemotiveerd en afgewogen met oog voor de ruimtevraag, de beschikbare ruimte en de ontwikkeling van de omgeving waarin dit gebied ligt. De motivering is, afhankelijk van de locatie, in drie treden opgebouwd:

- Trede 1: bepalen regionale vraag: is er een actuele regionale behoefte?

- Trede 2: is (een deel van) de regionale behoefte op te vangen in bestaand stedelijk gebied? (indien het antwoord op deze vraag positief is en geen sprake is van ontwikkelingen buiten bestaand stedelijk gebied, is de motivering afgerond);

- Trede 3: zo nee, zoek een locatie die multimodaal ontsloten kan worden voor de (resterende) regionale behoefte.

De ladder van duurzame verstedelijking is van toepassing op nieuwe stedelijke ontwikkelingen. Artikel 1.1.1 Bro definieert een stedelijke ontwikkeling als een "ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen". In de 'Handreiking Ladder voor duurzame verstedelijking' (Ministerie van Infrastructuur en Milieu, oktober 2012) vallen accommodaties voor onderwijs, zorg, cultuur, bestuur en indoor sport en leisure onder het begrip 'andere stedelijke voorzieningen'. In de Handreiking staat dat er geen ondergrens is bepaald voor wat een 'stedelijke ontwikkeling' is voor wat betreft het aantal nieuw te realiseren woningen. Echter op basis van jurisprudentie van de Afdeling bestuursrechtspraak van de Raad van State van 18 december 2013 in zaak nr. 201302867/1/R4 en de uitspraak van 14 januari 2014, nr. 201308263/2/R4) blijkt dat één of enkele woningen niet gezien worden als een stedelijke ontwikkeling.

In de voorliggende situatie is sprake van een ontwikkeling van 1 woning in de kern van America. Derhalve hoeft onderhavige ontwikkeling niet te worden getoetst aan de ladder voor duurzame verstedelijking.

#### **3.3 Provinciaal beleid**

#### **3.3.1 Provinciaal omgevingsplan Limburg**

Het Provinciaal Omgevingsplan Limburg (het POL) is op 12 december 2014 vastgesteld door Provinciale Staten van de provincie Limburg en is een plan op hoofdlijnen. Het biedt een samenhangend overzicht van de provinciale visie op de ontwikkeling van de kwaliteitsregio Limburg, en de ambities, rol en werkwijze op een groot aantal beleidsterreinen. Het is zowel Structuurvisie, Streekplan, Waterhuishoudingplan, Milieubeleidsplan, als Verkeer en vervoerplan, en bevat de hoofdlijnen van de fysieke onderdelen van het economische, en sociaal-culturele beleid.

Binnen Limburg maakt de provincie allereerst onderscheid tussen bebouwd gebied en landelijk gebied. Dit onderscheid hangt samen met de ambities gericht op enerzijds vitale en sterke steden, leefbaarheid van kernen en bereikbaarheid van voorzieningen in zijn algemeenheid, en anderzijds het

behoud van een goede landbouwstructuur, veerkrachtige watersystemen en robuuste natuurnetwerken.

*afbeelding 5, POL kaart1, zonering Limburg*

#### **Toetsing.**

Het projectgebied is op grond van het Provinciaal Omgevingsplan Limburg aangeduid als "Bebouwd gebied, overig bebouwd gebied".

#### **Bebouwd gebied**

Het (bestaand) bebouwd gebied betreft de huidige situatie en ruimtelijke dimensie van de steden en plattelandskernen en bedrijventerreinen in Limburg. Dit gebied is volgens een standaard-methodiek op basis van o.a. bestemmingsplannen en luchtfoto's ingetekend door ETIL. Woonterreinen, bedrijventerreinen en winkelgebieden vormen de basis, aangevuld met de aangrenzende openbare voorzieningen, sociaal-culturele voorzieningen, bouwterreinen, begraafplaatsen, sportterreinen en dag recreatieve terreinen, stortplaatsen en binnen dat gebied gelegen infrastructuur (bebouwd gebied is de Limburgse invulling van het begrip bestaand stedelijk gebied uit het Bro). Lintbebouwingen en kleinere clusters van bebouwing zijn niet apart op de POLkaart onderscheiden als bebouwd gebied en maken onderdeel uit van het landelijk gebied. Het (bestaand) bebouwd gebied wordt onderverdeeld naar 3 zones: stedelijk centrum, bedrijventerrein en overig bebouwd gebied.

#### Overig bebouwd gebied

Deze zone omvat het resterende gedeelte van het bestaand bebouwd gebied (dus buiten de bedrijventerreinen en de stedelijke centra). Een deel ligt in stedelijke invloedsfeer , deels gaat het om grotere en kleinere dorpen, buiten de steden of stedelijke invloedsfeer. In deze zone ligt het accent op transformatie van de regionale woningvoorraad, bereikbaarheid, balans tussen voorzieningen en detailhandel, stedelijk groen en water alsmede de kwaliteit van de leefomgeving. Met name de transformatie van de regionale woningvoorraad kent een duidelijke samenhang met voorgenomen ontwikkeling. De in het POL 2014 onderkende noodzakelijke transformatie kan slechts slagen als de regionale partners gezamenlijk invulling weten te geven aan dynamisch voorraadbeheer. Dat omvat het werken aan de kwaliteit van de bestaande voorraad, door kwaliteitsverbetering, herstructurering en waar nodig sloop. Maar ook het terugdringen van nog niet gerealiseerde plannen die niet bijdragen aan de beoogde vernieuwing.

Het voorgenomen initiatief is getoetst aan vorenstaand beleid en past binnen de uitgangspunten van het Provinciaal Omgevingsplan Limburg, binnen de aanduiding 'overig bebouwd gebied' zoals ook hierna zal blijken.

#### **3.3.2 Provinciale woonvisie 2011-2015**

Op 1 februari 2011 hebben Gedeputeerde Staten van de Provincie Limburg de Provinciale Woonvisie 2011-2015 vastgesteld. Hierin staat beschreven hoe de woningvoorraadontwikkeling de komende jaren vorm gegeven zou kunnen worden, welke rollen en taken de provincie daarbij kan en wil vervullen en hoe de provincie deze ambities tracht te realiseren.

Een belangrijke aanleiding om het woonbeleid te actualiseren vormen de demografische ontwikkelingen in de provincie. Onder andere hierdoor ontstaat noodzaak tot herstructurering en een andere kwalitatieve samenstelling van de woningvoorraad. Uit de demografische ontwikkelingen komen belangrijke opgaven voort gericht op het veranderen van het aanbod aan woonruimte, voorzieningen en de inrichting van de woon- en leefomgeving.

#### **Regio Noord- en Midden Limburg**

In de woonvisie wordt aangegeven dat in de regio Noord- en Midden-Limburg het inwonertal zijn piek heeft bereikt en regiobreed gaat afnemen van circa 280.000 inwoners in 2010, naar circa 275.000 in 2030. Na 2030 komt de krimp in een versnelling. Anticiperend op de afnemende bevolkingsomvang en wijzigende samenstelling van huishoudens, mede door de vergrijzing, dient de nog resterende groei maximaal te worden ingezet op een tijdige aanpassing van de samenstelling van de woningvoorraad. Bij plattelandskernen zijn nog mogelijkheden voor uitleglocaties buiten, maar wel aangrenzend aan de stedelijke contour. Ook hier blijft overigens de voorkeur bestaan voor inbreiding. De nog te realiseren nieuwe locaties in/bij dorpen buiten de stadsregio's komen ook in dienst te staan van de transformatieopgave van de plattelandskernen. Voor nieuwe op zichzelf staande clusters van bebouwing buiten de contour geldt een 'nee, tenzij'-benadering.

#### **Toetsing provinciale woonvisie**

In de regio Noord- en Midden-Limburg kan nog een beperkte toename plaatsvinden van het aantal woningen. Conform het geldende provinciaal- en rijksbeleid dient dit zo veel mogelijk middels inbreiding te worden gerealiseerd. Onderhavig initiatief voldoet aan deze uitgangspunten. Het betreft de realisatie van 1 enkele woning binnen de kern van de plattelandskern. Het initiatief is dan ook niet bezwaarlijk op basis van het beleid in de provinciale woonvisie 2011-2015.

#### **3.3.3 Provinciale omgevingsverordening**

#### 3.3.3.1 Provinciale omgevingsverordening "hoofdstuk ruimte"

Op 12 december 2014 is de Omgevingsverordening Limburg in werking getreden. In deze verordening is het provinciaal beleid nader uitgewerkt in regelgeving. Het hoofdstuk Ruimte van de Omgevingsverordening Limburg 2014 is gebaseerd op artikel 4.1 van de Wet ruimtelijke ordening (Wro). In het hoofdstuk Ruimte van de Omgevingsverordening 2014 zijn voor een beperkt aantal onderdelen van het POL-beleid regels opgenomen. In het POL 2014 is een toelichting gegeven op de gemaakte keuzes voor de onderwerpen die in dit hoofdstuk zijn opgenomen.

Daarnaast zijn regelingen opgenomen die naar de mening van het Rijk door de Provincies nader moeten, dan wel kunnen worden uitgewerkt in een provinciale ruimteverordening.

De ruimteverordening richt zich tot de gemeentebesturen. De instructies die in dit hoofdstuk staan moeten door de gemeentebesturen in acht worden genomen bij het opstellen van bestemmingsplannen en beheersverordeningen en bij het verlenen van omgevingsvergunningen. De ruimteverordening heeft dus geen rechtstreekse werking naar burgers en bedrijven, zoals dat voor de meeste andere hoofdstukken van de Omgevingsverordening 2014 wel het geval is. Omdat het hoofdstuk ruimte geen rechtstreekse doorwerking heeft is dit opgenomen onder het provinciaal beleid.

*afbeelding 6, uitsnede provinciale omgevingsverordening met aandachtsgebieden.*

Er zijn geen onderdelen uit de provinciale omgevingsverordening van belang voor de gevraagde ontwikkeling.

#### 3.3.3.2 Gewijzigde omgevingsverordening

Onlangs is de gewijzigde omgevingsverordening door de provincie vastgesteld. Als toevoeging op de rest van paragraaf 3.2.3 moet ook worden voldaan aan de verplichtingen uit het gewijzigde artikel 2.4.2. Deze staan hieronder opgesomd:

- 1. Een ruimtelijk plan voor een gebied gelegen in de regio Noord-Limburg voorziet niet in de toevoeging van woningen aan de bestaande voorraad woningen alsmede aan de bestaande planvoorraad woningen anders dan op de wijze zoals beschreven in de door de gemeenteraden vastgestelde Regionale Structuurvisie Wonen Noord-Limburg.
- 2. Een ruimtelijk plan voor een gebied gelegen in de regio Midden-Limburg voorziet niet in de toevoeging van woningen aan de bestaande voorraad woningen alsmede aan de bestaande planvoorraad woningen anders dan op de wijze zoals beschreven in de door de gemeenteraden vastgestelde Structuurvisie Wonen, Zorg en Woonomgeving Midden-Limburg.
- 3. Een ruimtelijk plan voor een gebied gelegen in de regio Zuid-Limburg voorziet niet in de toevoeging van woningen aan de bestaande voorraad woningen alsmede aan de bestaande planvoorraad woningen .
- 4. Het derde lid is niet van toepassing indien:
	- a. er sprake is van een door de gemeenteraad vastgestelde Structuurvisie Wonen Zuid-Limburg; en
	- b. het ruimtelijk plan voldoet aan het bepaalde in de vastgestelde Structuurvisie Wonen Zuid-Limburg.
- 5. De toelichting bij het ruimtelijke plan voor een gebied gelegen in de regio Noord-Limburg respectievelijk de regio Midden-Limburg respectievelijk de regio Zuid-Limburg, dat betrekking heeft op het toevoegen van woningen aan de bestaande voorraad woningen alsmede aan de bestaande planvoorraad woningen, bevat een verantwoording van de wijze waarop invulling is gegeven aan het bepaalde in het eerste lid respectievelijk het tweede lid respectievelijk het vierde lid.
- 6. De toelichting bij het ruimtelijk plan bevat tevens een verantwoording van de bijdrage die met de vaststelling van dat ruimtelijk plan wordt geleverd aan de regionale opgave gericht op het terugdringen van de planvoorraad van nog onbenutte bouwmogelijkheden voor woningen.

In dit kader zijn de leden 1, 5 en 6 van toepassing.

De onderhavig ontwikkeling sluit aan bij het gestelde in de gewijzigde omgevingsverordening. De nieuwe situatie maakt de realisatie van 1 woning mogelijk welke aansluit bij de behoefte van deze plattelandskern. Het plan leidt weliswaar tot een toename van de woningvoorraad, maar draagt bij aan het verbeteren van de leefbaarheid van plattelandskernen doordat er een woning gebouwd kan worden waar behoeft aan is.

## 3.3.3.3 Conclusie

Gezien het voorgaande kan gesteld worden dat het voorliggende initiatief passend is in zowel de Provinciale omgevingsverordening "hoofdstuk ruimte" als in de gewijzigde omgevingsverordening.

## **3.4 Regionaal beleid**

#### **3.4.1 Naar een toekomstbestendige woningvoorraad in regio Venray e.o.**

Tot 1 januari 2010 bestond regio Venray e.o. uit de gemeenten Venray, Horst aan de Maas, Sevenum en Meerlo-Wanssum. Na de fusie bestaat regio Venray e.o. nog uit twee gemeenten: Venray en Horst aan de Maas. Deze regio-indeling hanteert de provincie voor beleidsvraagstukken over wonen c.q. volkshuisvesting.

Naar aanleiding van een bestuurlijk overleg tussen gemeenten Venray en Horst aan de Maas werd verklaard (procesdocument ondertekend 15 november 2010) dat Venray en Horst aan de Maas het belangrijk vinden om op bovengemeentelijk niveau afspraken met elkaar te maken en gezamenlijk beleid te gaan voeren ten aanzien van een aantal onderwerpen op het terrein van volkshuisvesting. Regio Venray e.o. geeft de voorkeur aan regionale samenwerking met regio Venlo, dat wil zeggen samenwerking met de gemeenten Venlo, Peel en Maas en Beesel. Ook vanuit regio Venlo is aangegeven dat zij op het terrein van volkshuisvesting afstemming willen met onze regio Venray e.o. Met de samenwerking tussen gemeenten wordt gedoeld op de kwalitatieve aspecten van het wonen. De kwantitatieve opgave wordt hierbij gezien als een lokale aangelegenheid waarbij men onderling in gesprek gaat over de te ontwikkelen plannen zonder bindende afspraken te maken over aantallen woningen. Dit heeft geresulteerd in de Regionale woonvisie Venray e.o. (23 maart 2012).

#### **3.4.2 Regionale structuurvisie wonen Noord-Limburg**

De koers van Noord-Limburg is samen met alle woonpartners geïdentificeerd in vijf inhoudelijke pijlers welke de kern vormen van deze visie. De pijlers rusten idealiter op een stevig fundament: krachtige gemeenten en een sterke regio.

- 1. Een gezonde woningmarkt in balans: nieuwbouw naar behoefte
- 2. De juiste woning op de juiste plek en dynamisch voorraadbeheer
- 3. Goed wonen voor iedereen, maar met extra aandacht voor ….
- 4. Kwaliteit bestaande voorraad en kernen meer centraal
- 5. Een levensloopvriendelijke en duurzame regio

Bij de beoogde ontwikkeling is sprake van een particulier initiatief, waarbij het 1 extra woning behelst. Deze woning sluit aan, aan de kern America en voorziet in een plaatselijke behoefte.

## <span id="page-21-0"></span>**3.5 Gemeentelijk beleid**

#### **3.5.1 Integrale Structuurvisie Horst aan de Maas**

Binnen de Integrale Structuurvisie "Horst aan de Maas" van de gemeente Horst aan de Maas, zoals vastgesteld door de raadsvergadering van d.d. 9 april 2013, is samenvattend het navolgende over het realiseren van een (burger)woning beschreven.

De gemeente Horst aan de Maas wil in het samenwerkingsverband regio Noord-Limburg, bestaande uit de regio's Venlo, Maasduinen en Venray en omgeving, samenwerken voor wat betreft de kwalitatieve aspecten van wonen. Samen met de gemeente Venray heeft gemeente Horst aan de Maas in dat kader een gezamenlijke kwalitatieve woonvisie opgesteld Hierin is gezamenlijk beleid voor een aantal onderwerpen op het terrein van volkshuisvesting geformuleerd (zoals arbeidsmigranten, veranderende bevolkingssamenstelling, kwaliteitsslag, wonen, welzijn en zorg). Deze regionale woonvisie is door de Raad vastgesteld op 15 mei 2012.

De kwantitatieve woningbouwopgave wordt gezien als een lokale aangelegenheid. De gemeente wil dat de verschillende gemeenten elkaar op regionaal niveau goed over de te ontwikkelen plannen informeren en met elkaar in gesprek gaan, zonder bindende afspraken te maken over aantallen woningen.

In Noord- en Midden-Limburg kan, onder voorwaarden, sprake zijn van uitbreidingslocaties aansluitend aan de contour rondom de plattelandskernen. Daarbij is voor deze locaties, naast een kwalitatief goede landschappelijke inpassing, een bijdrage ten behoeve van de kwaliteit verbeterende maatregelen vereist. Wat die kwaliteitsbijdrage moet zijn, is uitgewerkt in het Gemeentelijke kwaliteitsmenu.

*Afbeelding 7, Uitsnede Gebiedsindeling volgens gemeentelijk kwaliteitsmenu Horst aan de Maas.*

Het plangebied is volgens de structuurvisie Horst aan de Maas gelegen in het deelgebied 6b 'woondorpen'. De module projectmatige woningbouw is van toepassing.

Voor nieuwe woningen is een ja mits (meedenkende) grondhouding opgenomen. Het perceel is gelegen binnen de rode contour. Het initiatief dient blijkens de evaluatie van de structuurvisie aan een aantal voorwaarden te voldoen:

- 1. Betaling kwaliteitsbijdrage;
- 2. Geen knelpunt;
- 3. Niet op het achtererf;
- 4. Inhoud mag niet worden vergroot;
- 5. Maximaal 3 zelfstandige woningen;
- 6. Parkeren op eigen terrein;
- 7. Belangen omgeving mogen niet worden geschaad.

Ad 1. Door initiatiefneemster zal een kwaliteitsbijdrage worden betaald aan de gemeente.

Ad 2. Hiermee zal kwaliteitsverbetering gerealiseerd worden.

- Ad 3. De nieuw geplande woning wordt naast de reeds aanwezige woningen gerealiseerd en dus niet op het achtererf
- Ad 4. Dit heeft betrekking op een splitsing van een reeds bestaand pand.
- Ad 5. Er ontstaan slechts 2 zelfstandige woningen;
- Ad 6. Er is voldoende ruimte op het perceel aanwezig waarop geparkeerd kan worden;
- Ad 7. Er worden geen belangen in de omgeving geschaad, omdat deze eenvoudigweg niet voorkomen.

#### **3.5.2 Masterplan Wonen Horst aan de Maas**

Het Masterplan Wonen, zoals op 14 juni jl. door de raad vastgesteld, is de lokale uitwerking van de op 5 april 2016 vastgestelde regionale Structuurvisie Wonen Noord-Limburg. In de regionale structuurvisie zijn op regionaal niveau kwalitatieve en kwantitatieve opgaven vastgelegd waar de acht gemeenten in de regio Noord-Limburg zich de komende jaren voor gesteld zien ten aanzien van volkshuisvesting.

Het Masterplan Wonen geeft een visie voor de komende 5 jaren, dit wijkt af van de regionale Structuurvisie Wonen Noord-Limburg, die een looptijd tot 2030 heeft. De regionale structuurvisie wordt jaarlijks gemonitord en elke 4 jaar vindt er een herijking plaats, voor het eerst in 2019. De

herijking van de regionale structuurvisie in 2019 is dan weer een opmaat naar een nieuwe lokale uitwerking. In het Masterplan Wonen zijn drie beleidsopgaven geformuleerd, namelijk:

- 1. Een nieuwbouwprogramma met toekomstwaarde;
- 2. Een sluitend netwerk van wonen, zorg en welzijn;
- 3. Aantrekkelijk houden van de bestaande woningvoorraad en bestaande wijken door verduurzaming in brede zin.

De ontwikkeling aan de Kerkbosweg 20 te America sluit aan bij het masterplan. De nieuwe situatie maakt 1 extra woning mogelijk en zorgt voor een logische opvulling van de ruimtelijke situatie ten opzichte van de bestaande situatie. De woning zorgt ervoor dat een nieuwbouw kan plaatsvinden met toekomstwaarde er wordt immers voorzien in de behoefte van een bewoner van de kern, waarmee ook weer ruimte gecreëerd wordt.

## **4 PLANBESCHRIJVING**

## **4.1 Uitgangspunten en doelstellingen van het plan**

Initiatiefneemster woont op de locatie Kerkbosweg 20 te America in een vrijstaande woning op een perceel met oppervlakte van ca 2.300 m2 grond. Aangezien deze oppervlakte voor haar te veel was, heeft zij het plan opgevat om de kavel te splitsen, om er 1 woning extra kunnen bouwen. Het perceel is kadastraal bekend gemeente Horst sectie L nummer 752.

Dit plan heeft zij voor gelegd , middels een principe verzoek, aan het college van burgemeester en wethouders van de gemeente Horst aan de Maas. Waarop het college heeft aangegeven, in principe bereid te zijn mee te werken aan de gevraagde aanpassing, als er een kwaliteitsbijdrage wordt betaald, en mits aan de voorwaarden wordt voldaan welke voortvloeien uit de evaluatie van de structuurvisie. Daarnaast mogen er geen belemmeringen bestaan op het gebied van milieuregelgeving.

Het onderhavige bestemmingsplan moet de bouw van de geplande woning planologisch mogelijk maken en aantonen dat aan de door de gemeente gestelde voorwaarden kan worden voldaan en er sprake zal zijn van een goede ruimtelijke ordening.

*Afbeelding 8, ligging van het plangebied*

## <span id="page-25-0"></span>**5 SECTORALE ASPECTEN**

## **5.1 Inleiding**

In dit hoofdstuk wordt vanuit verschillende sectorale aspecten (o.a. milieu, veiligheid, water, natuur en archeologie) het initiatief getoetst of men zal voldoen aan de criteria van deze aspecten.

## **5.2 Milieuaspecten**

#### **5.2.1 Bodem en grondwaterkwaliteit**

In het kader van de Wet ruimtelijke ordening dient, bij een nieuw bestemmingsplan waarmee de bestemming wijzigt, aangegeven of de bodemkwaliteit geschikt is voor de nieuwe bestemming.

Aangezien er in de onderhavige situatie geen sprake is van een wijziging van de bestemming (wonen blijft wonen) behoeft er op dit moment in het kader van de onderhavige procedure geen onderzoek naar de kwaliteit van de bodem plaats te vinden. Ten behoeve van de aanvraag om een omgevingsvergunning t.b.v. het bouwen, dient t.z.t. wel een bodemonderzoek plaats te vinden.

Gezien het voorgaande wordt het aspect bodem niet als beletsel gezien voor het vaststellen van het voorliggende bestemmingasplan.

#### **5.2.2 Geluid**

Bij een ruimtelijke ontwikkeling, waarbij sprake is van een geluidgevoelig object, moet worden getoetst aan de Wet geluidhinder. In de Wet geluidhinder is bepaald hoe voor een gebied waar een ruimtelijke ontwikkeling plaatsvindt, dient te worden omgegaan met geluidhinder als gevolg van wegverkeer, industrie en spoor- en vaarwegen.

#### **Wegverkeerslawaai**

De Wet geluidhinder (Wgh) is van toepassing op woningen, andere geluidsgevoelige gebouwen (onder meer onderwijsgebouwen, ziekenhuizen, verpleeghuizen en andere gezondheidszorggebouwen) en geluidsgevoelige terreinen (onder meer woonwagenstandplaatsen). Uit art. 74 Wgh vloeit voort dat in principe alle wegen voorzien zijn van een geluidzone, met uitzondering van wegen die zijn gelegen binnen een als woonerf aangeduid gebied of wegen waarvoor een maximum snelheid van 30 km/uur geldt.

De zonebreedte is afhankelijk van het gebied (stedelijk of buitenstedelijk) en het aantal rijstroken. Binnen de zones moet een akoestisch onderzoek worden verricht. De maximaal toegestane geluidsbelasting voor woningen bedraagt in die zone 48 dB (art. 82 Wgh).

De Kerkbosweg, de Wouterstraat alsmede de Gerard Smuldersstraat zijn de dichtstbijgelegen wegen die in het kader van de Wet geluidhinder gevolgen kunnen hebben voor de geplande woning (gevoelig object). Zowel de Kerkbosweg, de Wouterstraat alsmede de Gerard Smuldersstraat is een 30 km/uur weg. Deze wegen zijn derhalve niet gezoneerd. Nu er sprake is van een 30 km/uur weg, is nader akoestisch onderzoek niet naar wegverkeerslawaai niet nodig.

#### **Industrie en spoor- en vaarweglawaai**

In de directe omgeving van de planlocatie zijn geen bedrijven gelegen welke een geluidbelasting op de geplande woningen kunnen hebben.

Een spoorweg is op meer dan 360 m van de planlocatie gelegen. Op een dergelijke afstand zal er geen sprake zijn van een overschrijding van de geluidsnormen. E.e.a. wordt bevestigd door het akoestisch onderzoek van 1 jaar geleden van het bestemmingsplan Wouterstraat te America. Hieruit bleek dat enkel voor de woningen aan de Wouterstraat een overschrijding van de voorkeursgrenswaarde optrad en op de overige woningen ( welke dichterbij het spoor gelegen zijn dan de geplande woning van onderhavige plan) er geen sprake is van een overschrijding van de voorkeursgrenswaarde.

Vaarwegen komen niet voor in de directe omgeving.

Gezien het voorgaande vormt geluid geen belemmering voor het onderhavige plan.

#### **5.2.3 Luchtkwaliteit**

Hoofdstuk 5 van de Wet milieubeheer bevat de regelgeving op het gebied van luchtkwaliteit. Daarin zijn luchtkwaliteitseisen opgenomen voor diverse verontreinigende stoffen, waaronder stikstofdioxide (NO2) en fijn stof (PM10). In art 5.16 van de Wet milieubeheer is vastgelegd in welke gevallen de luchtkwaliteitseisen geen belemmering vormen voor een nieuwe ontwikkeling. Dit is het geval wanneer:

- Een ontwikkeling niet leidt tot overschrijding van de grenswaarden voor luchtkwaliteit;
- Ten gevolge van een ontwikkeling de concentraties van de betreffende stoffen verbeteren of tenminste gelijk blijven;
- een ontwikkeling niet in betekenende mate bijdraagt aan de concentraties van desbetreffende stoffen in de buitenlucht;
- een ontwikkeling past binnen een vastgesteld programma (zoals het Nationaal Samenwerkingsprogramma Luchtkwaliteit NSL).

De uitwerking van het begrip 'niet in betekenende mate" staat in het 'Besluit niet in betekenende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus

zonder meer achterwege kan blijven. Er is volgens deze regeling geen onderzoek nodig voor 'woningbouwlocaties', indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel in geval van 2 ontsluitingswegen met een gelijkmatige verkeersverdeling, netto niet meer dan 3.000 woningen omvat.

Dit project valt in de categorie "niet in betekenende mate" omdat het gaat om minder dan 1.500 woningen. Dergelijke projecten hoeven volgens de Wet milieubeheer niet langer getoetst te worden aan de grenswaarden, tenzij een dreigende overschrijding van één of meerdere grenswaarden te verwachten is. Het plan omvat de bouw van 1 woning en leidt tot een zeer geringe toename van het aantal verkeersbewegingen als gevolg van deze nieuwbouw. Een overschrijding van de grenswaarden door het onderhavige project is dan ook niet aan de orde en nader onderzoek is niet nodig.

#### **5.2.4 Bedrijven en milieuzonering**

Aangegeven dient te worden of ter plaatse een aanvaardbaar woon- en leefklimaat kan worden gegarandeerd en of bestaande bedrijven niet worden beperkt in hun bedrijfsvoerings- en ontwikkelingsmogelijkheden.

De geplande woning aan de Kerkbosweg betref een woning die in een bestaand woongebied komt te liggen. Het voorliggende initiatief heeft geen consequenties voor andere omliggende bedrijven. In de directe omgeving van de projectlocatie zijn immers geen bedrijven gelegen die door toedoen van onderhavig project belemmerd zouden kunnen worden in hun functioneren of die belemmering veroorzaken voor de nieuw te realiseren woning.

*Afbeelding 9, Bron; Risicokaart.nl*

Volgens de Risicokaart van de provincie Limburg liggen er in de directe omgeving van de locatie geen inrichtingen die onder het Bevi vallen. De dichtstbij gelegen inrichting betreft een propaantank van ca. 8.000 liter aan de Hoebertweg, welke op een afstand van ca 1.500 m gelegen is. Voor deze inrichting blijkt dat de 10-6 risicocontour niet verder reikt dan de eigen inrichtingsgrens.

Parallel aan de spoorlijn (Venlo-Eindhoven) is een buisleiding gelegen ( 24 " productenleiding van de NV Rotterdam –Rijn Pijpleiding Maatschappij). De plaatsgebonden risicocontour van deze leiding bedraagt 53 m. Deze leiding is gelegen op een afstand van ca 350 m., waardoor deze geen belemmering oplevert.

Over het bovengenoemde spoor vindt wel vervoer van gevaarlijke stoffen plaats. Het spoor is echter op een dusdanige afstand gelegen van de planlocatie, dat er geen sprake is van beïnvloeding van het plangebied.

#### **Groepsrisico:**

Op de locatie worden geen activiteiten verricht die een toename van groepsrisico met zich meebrengen.

#### **Plaatsgebonden risico**

De locatie is niet gelegen binnen een plaatsgebonden risicocontour.

Gelet op het voorgaande en de omvang van het plan vormt het aspect externe veiligheid geen belemmering voor de ontwikkeling van het plangebied.

## **5.3 Waterparagraaf**

Op 22 december 2009 is de Waterwet in werking getreden. Een achttal wetten is samengevoegd tot één wet, de Waterwet. De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Daarnaast levert de Waterwet een flinke bijdrage aan de vermindering van regels, vergunningenstelsels en administratieve lasten. De provincie Limburg heeft dit beleid vertaald in het provinciaal waterplan.

#### **5.3.1 Provinciaal Waterplan Limburg**

Op 11 december 2015 heeft Provinciale Staten het Provinciaal Waterplan Limburg 2016 – 2021 vastgesteld als opvolger van het Provinciaal Waterplan 2010 -2015.

Het Provinciaal Waterplan 2016-2021 heeft de status van een regionaal waterplan, zoals omschreven in de Waterwet én een op zichzelf staande structuurvisie op grond van de nieuwe Wet ruimtelijke ordening. Het plan bevat specifieke ambities en beleidsregels gericht op de doorwerking en uitvoering van waterbeleid.

Het waterbeleid in het Provinciaal Waterplan 2016-2021 omvat de strategische hoofdlijnen voor het provinciale waterhuishoudkundig beleid. Het is een uitwerking en nadere detaillering van het regionaal waterbeleid in het POL 2014.

#### **Water en ruimtelijke ordening**

Op grond van de Waterwet legt de provincie Limburg de belangrijkste functies van de oppervlaktewatersystemen vast. Zij onderscheidt hoofd- en nevenfuncties, waarbij in geval van functiecombinaties de eisen die aan het watersysteem vanuit de hoofdfunctie gesteld worden bepalend zijn en de eisen vanuit overige functies ondergeschikt. Als hoofdfuncties onderscheidt de provincie Limburg de natuurfunctie voor de natuurbeken en de (grond)waterafhankelijke natuur en de algemeen ecologische functie voor de overige waterlopen, daarnaast de mensgerichte functies drinkwaterwinning en agrarisch water.

Naast regelgeving hanteert de provincie een ontwikkelingsgerichte strategie. Het ordenend principe van water vormt daarbij een essentiële bouwsteen voor het provinciale omgevingsbeleid. Zo is de positionering, de huidige en potentiële ecologische kwaliteit, de kwetsbaarheid en herstelmogelijkheden van, maar ook de veiligheid vanuit de watersystemen voor haar een belangrijk uitgangspunt en stimuleert ze de kansen die water biedt om de kwaliteit van de leefomgeving te

vergroten. De watertoets gebruikt ze hierbij als afwegingskader bij ruimtelijke ingrepen. Modern waterbeheer volgt daarmee niet langer uitsluitend mensgerichte functies en grondgebruik; kennis over watersystemen en de wateropgaven worden zo mede sturend voor ruimtelijke ontwikkelingen.

#### **5.3.2 Watertoets**

Sinds 1 november 2003 zijn overheden wettelijk verplicht om de watertoetsprocedure toe te passen bij het opstellen van ruimtelijke plannen en besluiten. De watertoets is een instrument waarmee waterhuishoudkundige belangen expliciet en op evenwichtige wijze worden meegewogen in de belangenafweging. Het is niet een toets achteraf, maar een proces dat de initiatiefneemster van een ruimtelijk plan en de waterbeheerder zo vroeg mogelijk met elkaar in gesprek brengt. Alle ruimtelijke plannen die van invloed kunnen zijn op de waterhuishouding worden voor advies voorgelegd aan de waterbeheerders. De inzet daarbij is om in elk afzonderlijk plan met maatwerk het reeds bestaande waterhuishoudkundige en ruimtelijke beleid goed toe te passen en uit te voeren. De waterhuishoudkundige aspecten die in de watertoetsprocedure worden betrokken zijn de veiligheid, wateroverlast, watervoorziening, verdroging en riolering. Er wordt aandacht besteed aan zowel grondwater als oppervlaktewater en aan zowel waterkwaliteit als waterkwantiteit. Het watertoetsproces loopt van de locatiekeuze tot en met de inrichting en is van toepassing zowel in de stad als in landelijk gebied.

De watertoetsprocedure is verplicht voor alle bestemmingsplannen. Voor plannen waarbij door de aard of omvang van het plan geen gevolgen voor de waterhuishouding te verwachten zijn, hoeft geen (pre)wateradvies te worden aangevraagd bij het watertoetsloket en bepaalt de gemeente zelf aan welke waterhuishoudkundige randvoorwaarden het plan moet voldoen. Plannen met een oppervlakte van minder dan 2.000 m2 hoeven niet ter beoordeling te worden voorgelegd aan het watertoetsloket van het Waterschap Peel en Maasvallei.

Dit bestemmingsplan heeft betrekking op het oprichten van 1 woning op een oppervlakte van minder dan 2.000 m2 . Op het perceel is voldoende ruimte aanwezig voor infiltratie van het hemelwater op het perceel zelf. Het hemelwater afkomstig van de dak(en) en verharding wordt derhalve via een infiltratievoorziening op de bodem van het eigen perceel geïnfiltreerd, zonder dat de aangrenzende bewoners hier overlast van zullen ondervinden.

De infiltratievoorziening dient volgens de eisen van het waterschap en de gemeente een inhoud te hebben van tenminste 30 ltr per m 2 dakoppervlak. Op dit moment is nog niet duidelijk wat de oppervlakte aan gebouwen zal bedragen, waardoor ook nog niet duidelijk is welke inhoud de infiltratie voorziening dient te krijgen. Indien de oppervlakte bebouwing 150 m2 zal worden, dient de infiltratievoorziening een inhoud van 4,5 m 3 te bevatten. Binnen het perceel is voldoende ruimte aanwezig om een dergelijk voorziening te realiseren.

Gezien bovenstaande is het aspect water voldoende gewaarborgd en vormt het geen belemmering voor de gewenste ontwikkeling.

## **5.4 Kabels en leidingen**

In of nabij het plangebied liggen geen kabels of leidingen, die ten behoeve van het gebruik en/of de veiligheid planologische beschermd moeten worden. Kabels en leidingen vormen daarmee geen belemmering voor het planvoornemen.

## **5.5 Wet natuurbescherming**

### **5.5.1 Natura 2000**

De Wet natuurbescherming regelt o.a. bescherming van Natura 2000-gebieden. Dit zijn speciale beschermingszones op grond van de Europese Vogelrichtlijn en Habitatrichtlijn. De minister wijst deze gebieden aan.

Voor de Natura 2000-gebieden stelt de minister instandhoudingsdoelstellingen op voor:

- de leefgebieden van vogels
- de natuurlijke habitats of habitats van soorten (art. 2.1 Wet natuurbescherming)

De provincies stellen voor de Natura 2000-gebieden een beheerplan op (art. 2.3 Wet natuurbescherming). In het beheerplan staan maatregelen die ervoor moeten zorgen dat de instandhoudingsdoelstellingen worden bereikt. Naast de maatregelen in het beheerplan kunnen provincies:

- eisen stellen aan handelingen met gevolgen voor Natura 2000-gebieden
- de toegang tot Natura 2000-gebieden beperken
- handelingen verrichten die nodig zijn met het oog op de instandhoudingsdoelstellingen

Beoordeeld moet worden of de uitbreiding en/of wijziging van de inrichting significante gevolgen heeft voor natuurgebieden die in het kader van de Natuurbeschermingswet beschermd moeten worden. Het voorgenomen plan is op een afstand van ca. 2.700 m van het dichtst bij gelegen Natura 2000 gebied (Deurnese en Mariapeel) gelegen. Op een dergelijke afstand levert de bouw van 1 extra woning geen significant nadelig effect op.

De bouw van eenburgerwoning heeft geen negatieve effecten op de Natura 2000 gebied.

#### **5.5.2 Bescherming planten en dieren**

De Wet natuurbescherming regelt daarnaast de bescherming van dier- en plantsoorten. De Wet natuurbescherming bevat regels over:

- de bescherming van vogels op grond van de Europese Vogelrichtlijn;
- de bescherming van soorten dieren en planten op grond van de Europese Habitatrichtlijn;
- de bescherming van soorten planten en dieren die niet voorkomen in de Habitatrichtlijn;
- schadebestrijding, overlastbestrijding en faunabeheer;
- jacht;
- het vangen en doden van dieren;
- in het wild levende dieren en planten;
- handel en bezit van dieren en planten;

Op de planlocatie is geen sprake van de aanwezigheid van planten en dieren waarvoor aanvullende maatregelen getroffen moeten worden. Het perceel is immers steeds als tuin behorend bij nr 20 bijgehouden. Indien voor de beoogde bouw struiken of bomen gerooid moeten worden, dan zal dit buiten het broedseizoen plaatsvinden.

Beschermde planten en dieren worden derhalve niet bedreigd en er wordt voldoende rekening mee gehouden.

#### **5.5.3 Bescherming bossen**

Tevens bevat de wet natuurbescherming regels voor het vellen van bomen in houtopstanden (voormalige Boswet). De wet geeft aan welke bomen door de regels worden beschermd en regelt verder:

- een meldingsplicht voor het vellen van bomen;
- verplichtingen rondom het herplanten van bomen;
- de invoer van en handel in hout en houtproducten.

Ter plaatse zijn geen bomen aanwezig waar een meldingsplicht voor het vellen en een herplant verplichting geldt.

Vanuit de deelaspecten van de Wet natuurbescherming is geen belemmering te verwachten voor de gewenste ontwikkeling.

## **5.6 Archeologie en Cultuurhistorie**

#### **5.6.1 Archeologie**

De provincie Limburg hecht veel waarde aan haar grote schat aan cultuurhistorie. Daarom heeft de Provincie het initiatief genomen om het archeologisch, bouwhistorisch, en de historische geografie te inventariseren, en voor de hele provincie Limburg te presenteren.

De inventarisatie gegevens van de Cultuur Historische Waardenkaart hebben een informatieve en signaleringsfunctie, en maken de informatie zichtbaar die momenteel voorhanden is over de Limburgse cultuurhistorie. Ze vormen zo de startdocumenten om te komen tot een integrale cultuurhistorische waardenkaart voor de provincie Limburg. Zij kunnen er toe bijdragen om de cultuurhistorische dimensie te betrekken bij ruimtelijke, toeristische en culturele ontwikkelingen en voornemens. Het is daarom de bedoeling om de gegevens verder te actualiseren en te complementeren.

Materiële erfenissen die in de bodem bewaard zijn gebleven kunnen vertellen hoe de mensen vroeger leefden. Om deze erfenissen veilig te stellen heeft de gemeente Horst aan de Maas de actualisatie van de archeologische maatregelenkaart van de gemeente Horst aan de Maas vastgesteld. archeologisch beleid opgesteld. De gemeenteraad heeft op 26 mei 2015 dit beleid vastgesteld.

- 
- 
- 
- 

Blijkens de bijbehorende archeologische maatregelenkaart is sprake van een hoge verwachting. Volgens de bij deze kaart behorende oplegnotitie dient bij een verstoringsoppervlak van meer dan 500 m2 en een verstoringsdiepte van meer dan 50 cm, een archeologisch onderzoek plaats te vinden. Aangezien op dit perceel slechts 1 woning gebouwd zal worden, bedraagt de verstoringsoppervlakte minder dan 500 m2 . Er behoeft derhalve geen archeologisch onderzoek plaats te vinden.

Gezien het voorgaande vormt archeologie geen belemmering voor de voorgenomen activiteit.

### **5.7 Verkeer en parkeren**

Het verkeer van en naar het plangebied neemt door de voorgenomen wijziging (1 nieuwe woning) licht toe. De Kerkbosweg is geen doorgaande weg, maar vormt met de Wouterstraat de ontsluiting van het plan Wouterstraat. De toevoeging van 1 woning, zoals hier gepland, heeft geen tot nauwelijks invloed op het aantal verkeersbewegingen.

De gemeente Horst aan de Maas heeft een Nota Parkeernormen vastgesteld. In deze Nota zijn de nieuwste richtlijnen ten aanzien van het aantal benodigde parkeerplaatsen bij diverse typen voorzieningen opgenomen. Deze richtlijnen zijn gebaseerd op landelijke kencijfers (CROW publicatie 317 Kencijfers parkeren en verkeersgeneratie). Basis is dat ontwikkelingen moeten voorzien in voldoende parkeerruimte op eigen terrein.

Voor een vrijstaande woning geldt dat parkeren moet plaatsvinden op het eigen terrein. Voor een woning binnen de bebouwde kom geldt een parkeernorm van 2 parkeerplaatsen per woning. Op de geplande kavel is voldoende ruimte aanwezig voor deze 2 gewenste parkeerplaatsen.

#### **Toetsing**

Door het realiseren van voorliggende initiatief zal de verkeersintensiteit niet noemenswaardig worden beïnvloed. Vervolgonderzoek heeft om die reden dan ook niet plaatsgevonden. Indien de hiervoor aangegeven parkeervoorzieningen aanwezig zijn, is het aantal parkeerplaatsen toereikend.

## **6 UITVOERBAARHEID**

### **6.1 Economische uitvoerbaarheid**

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. Met de inwerkingtreding van de Wet ruimtelijke ordening is daarbij de verplichting ontstaan om, indien er sprake is van een ontwikkeling waarvoor de gemeente redelijkerwijs kosten moet maken, deze kosten op de initiatiefneemster te verhalen. Voorbeelden hiervan zijn de aanleg van voorzieningen van openbaar nut en de plankosten. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

De uitvoering van het plan is in particuliere handen. Het project heeft dan ook geen gevolgen voor de gemeentelijke financiën. De gemeente heeft als voorwaarde in de structuurvisie opgenomen dat er per nieuw te realiseren woning een kwaliteitsbijdrage dient te worden betaald. Initiatiefneemster is hiertoe bereid. Door de gemeente zal een overeenkomst van dergelijke strekking worden opgesteld. Hoewel het niet is te verwachten dat derden schade leiden door de gevraagde ontwikkeling, heeft de initiatiefneemster een planschadeverhaalsovereenkomst gesloten met de gemeente. Eventuele planschade komt hierdoor niet voor rekening van de gemeente. De kosten met betrekking tot het ambtelijk apparaat zijn afgedekt door de leges.

#### **6.2 Handhaving**

De doelstelling van het ruimtelijke beleid kunnen slechts verwezenlijkt worden, indien de regels van het bestemmingsplan worden nageleefd.

De gemeente Horst aan de Maas en Venray hebben sinds 1 april 2005 via een gemeenschappelijke regeling hun handhavingscapaciteit gebundeld. Beleidsuitgangspunten voor toezicht en handhaving zijn vastgelegd in de Nota Integraal Handhavingsbeleid Horst aan de Maas en Venray (2012-2015). Het beleidsplan bevat naast visie, doelstellingen en prioriteiten ook de werkwijzen hoe met geconstateerde overtredingen wordt om gegaan en welke strategieën daarbij worden gevolgd. Ook wordt invulling gegeven aan de vele eisen die wet –en regelgeving aan de gemeentelijke taakuitvoering stelt.

De gemeente Horst aan de Maas en Venray voeren hun handhavingstaken uit op basis van de volgende visie:

De gemeente Horst aan de Maas en Venray stellen een gezonde, veilige, leefbare en groene leefomgeving centraal. Handhaving is één van de middelen om de kwaliteit van wonen, leven en werken te behouden en te versterken. Het bestuur streeft naar een gestructureerd en integraal

handhavingsbeleid waarbij preventief beleid voorop staat. De betrokkenheid en het eigen verantwoordelijkheidsbesef van de burgers, bedrijven en instellingen moeten daarbij worden vergroot. Als de preventieve inzet (informatievoorziening) niet werkt en het geschonken vertrouwen wordt beschaamd, volgt daadwerkelijke handhavend optreden. Zo krijgt iedereen de aanpak die hij/zij verdient.

De uit deze visie voortvloeiende doelstellingen en beleidsuitgangspunten van het handhavingsbeleid zijn:

- 1: Appelleren aan de eigen verantwoordelijkheid.
- 2: Preventie gaat boven repressie.
- 3: Draagvlak creëren.
- 4: Klantgericht handelen.
- 5: Alleen noodzakelijke en handhaafbare kaders stellen

Concreet betekent dit dat nadrukkelijk wordt ingezet op preventie. Leidend uitgangspunt is dat burgers, bedrijven en instellingen worden vertrouwd in een rechtmatige uitoefening van hun activiteiten. Er wordt daarbij van uitgegaan dat het maatschappelijk veld, met gerichte voorlichting en communicatie, verantwoordelijk kan worden gemaakt (en gehouden) voor de naleving van voor hen geldende wet- en regelgeving. Daarbij past een bewuste differentiatie van de handhavingsinzet. In een jaarlijks op te stellen handhavingsprogramma (HUP) worden prioriteiten vertaald naar actie. Het jaarlijkse HUP wordt vastgesteld door de colleges van burgemeester en wethouders van beide gemeenten en ter kennis gebracht van de gemeenteraden.

## **6.3 Maatschappelijke uitvoerbaarheid**

De uitgangspunten voor het beleid, zoals opgenomen in onderhavig bestemmingsplan, zijn terug te vinden in de vigerende bestemmingsplannen Over het beleid is reeds consensus bereikt. Het college van Burgemeester en Wethouders van de gemeente Horst aan de Maas heeft aangegeven in te kunnen stemmen met de voorgenomen ontwikkelingen.

Bij de voorbereiding van een ruimtelijk besluit moeten burgemeester en wethouders overleg plegen met het waterschap, met andere gemeenten van wie de belangen bij het plan betrokken zijn en met de betrokken rijks- en provinciale diensten. Van het vooroverleg kan worden afgezien indien de betrokken diensten aangeven dat overleg niet noodzakelijk is.

Er zijn geen overlegreacties ontvangen.

Het ontwerp bestemmingsplan heeft vanaf 10 november 2017 gedurende 6 weken, voor eenieder, ter inzage gelegen. Gedurende deze termijn zijn geen zienswijzen ontvangen door de gemeente.

Gezien het voorgaande wordt het plan maatschappelijk uitvoerbaar geacht.

## **7 JURIDISCHE TOELICHTING**

Een bestemmingsplan is een planologische regeling die zowel de burger als de overheid rechtstreeks bindt. De regels en verbeelding dienen als één geheel te worden beschouwd en kunnen niet los van elkaar worden gezien.

De toelichting op de regels en verbeelding zijn niet juridisch bindend, maar biedt wel inzicht in de belangenafweging die tot de aanwijzing van bestemmingen heeft geleid en kan bovendien dienst doen bij planinterpretatie. Om inzicht te geven in de juridische opzet zijn hierna de systematiek en de opbouw van het bestemmingsplan toegelicht.

## **7.1 Standaard Vergelijkbare Bestemmingsplannen**

Dit bestemmingsplan is opgesteld conform de SVBP2012 alsmede de Wet ruimtelijke ordening (Wro) en het Besluit ruimtelijke ordening (Bro).Het bestemmingsplan is vervat in een verbeelding, regels en een toelichting. De verbeelding is getekend op een bijgewerkte en digitale kadastrale ondergrond, schaal 1:500 waarop de specifieke bestemmingen zijn weergegeven.

## **7.2 Toelichting op de verbeelding**

De verbeelding (plankaart) heeft een belangrijke rol bij het bepalen van de gebruiks- en bebouwingsmogelijkheden in het plangebied. Daartoe zijn op de verbeelding bestemmingsvlakken en aanduidingen opgenomen. Deze aanduidingen zijn in de vorm van een vlak weergegeven. Deze aanduiding is digitaal altijd aan te klikken en zal dan oplichten, waardoor duidelijk is wat de grens van het aanduidingsvlak is. Op www.ruimtelijkeplannen.nl is hiervoor 'het verrekijkertje' voor de opgesomde aanduiding aan te klikken. Het vlak zal dan rood oplichten. In de regels wordt hiervoor de formulering "ter plaatse van de aanduiding '…'" gebruikt. Hiermee wordt dus het aanduidingsvlak bedoeld en niet de plek van het weergegeven symbool of de afkorting.

Op de papieren kaart zijn functieaanduidingen en bouwaanduidingen begrensd door een 'haaientandlijn' en worden maatvoeringsaanduidingen weergegeven door een onderbroken lijn. Bij onduidelijkheid of een tegenstrijdigheid is de digitale weergave van doorslaggevende betekenis. Anders gezegd, de papieren kaart heeft hierin geen betekenis meer.

## **7.3 Toelichting op de regels:**

Bij het opstellen van de planregels is uitgegaan van het rapport Standaard Vergelijkbare BestemmingsPlannen 2012 (SVBP 2012) en conform de systematiek van het bestemmingsplan Peelkernen. De regels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten
- Hoofdstuk 2: Bestemmingsregels. Hierin worden de regels voor de op de verbeelding opgenomen bestemmingen gegeven;
- Hoofdstuk 3: Algemene regels, waaronder zijn opgenomen de anti-dubbeltelbepaling, algemene bouwregels en algemene afwijkings-, wijzigings- en procedureregels;
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen