Bestemmingsplan *"Grote Waal'' ''Grote Waal"*

# Gemeente Hoorn

# Bestemmingsplan *''Grote Waal"*

Vastgesteld

| werknummer: | 220.402.00                                       |
|-------------|--------------------------------------------------|
| datum:      | 11 juli 2017                                     |
| bestand:    | J:\220\402\00\3.projectresultaat\d. vaststelling |

#### Procedureoverzicht

| Fase             | Datum           |  |
|------------------|-----------------|--|
| concept-ontwerp  | 12 april 2016   |  |
| Ontwerp          | 13 januari 2017 |  |
| Terinzagelegging | 7 februari 2017 |  |
| Vaststelling     | 11 juli 2017    |  |
| Onherroepelijk   |                 |  |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

# **Inhoudsopgave van de toelichting**

| 1    | Inleiding                                 | 1  |
|------|-------------------------------------------|----|
| 1.1  | Aanleiding                                | 1  |
| 1.2  | Ligging plangebied                        | 1  |
| 1.3  | Doel van het plan                         | 2  |
| 1.4  | Systematiek                               | 2  |
| 1.5  | Leeswijzer                                | 3  |
| 2    | Ruimtelijke structuur                     | 5  |
| 2.1  | Stedenbouwkundige structuur               | 5  |
| 2.2  | Verkeersstructuur                         | 7  |
| 2.3  | Groenstructuur                            | 8  |
| 2.4  | Voorzieningen en bedrijven                | 8  |
| 2.5  | Herontwikkeling woongebouwen Siriusstraat | 9  |
| 3    | Beleidskader                              | 11 |
| 3.1  | Rijksbeleid                               | 11 |
| 3.2  | Provinciaal beleid                        | 12 |
| 3.3  | Gemeentelijk beleid                       | 14 |
| 4    | Omgevingstoets                            | 19 |
| 4.1  | Algemeen                                  | 19 |
| 4.2  | Geluidhinder                              | 19 |
| 4.3  | Externe veiligheid                        | 20 |
| 4.5  | Bedrijven en milieuzonering               | 24 |
| 4.6  | Bodem                                     | 25 |
| 4.7  | Luchtkwaliteit                            | 26 |
| 4.8  | Flora en fauna                            | 28 |
| 4.9  | Water                                     | 30 |
| 4.10 | Archeologie en cultuurhistorie            | 36 |
| 4.11 | Duurzaamheid                              | 41 |
| 4.12 | Vormvrije m.e.r.-beoordeling              | 42 |
| 4.13 | Overige belemmeringen                     | 43 |
| 5    | Juridische planbeschrijving               | 44 |
| 5.1  | Planvorm                                  | 44 |
| 5.2  | Systematiek bestemmingen                  | 44 |
| 5.3  | Overig                                    | 50 |
| 6    | Uitvoerbaarheid                           | 52 |
| 6.1  | Economische uitvoerbaarheid               | 52 |
| 6.2  | Maatschappelijke uitvoerbaarheid          | 52 |
| 6.3  | Handhaving                                | 52 |

| 7   | Procedure          | 54 |
|-----|--------------------|----|
| 7.1 | Voorbereidingsfase | 54 |
| 7.2 | Ontwerpfase        | 54 |
| 7.3 | Vaststellingsfase  | 54 |

# **Bijlagen bij de toelichting**

- Bijlage 1: Quick scan flora en fauna, Hoorn, Siriusstraat, Broomans BV, d.d. 10 maart 2016
- Bijlage 2: Nader onderzoek Flora- en faunawet Vleermuizen, kleine modderkruiper, Hoorn, Siriusstraat fase 1 en 2, Broomans BV, d.d. 10 oktober 2016
- Bijlage 3: Beslissing aanvraag ontheffing, Rijksdienst voor Ondernemend Nederland, 26 juli 2017
- Bijlage 4: Cultuurhistorische en archeologische Quickscan, gemeente Hoorn, d.d. 30 maart 2016
- Bijlage 5: Nota van zienswijzen en wijzigingen, mei 2017
- Bijlage 6: Akoestisch onderzoek Siriusstraat, Notitie LBP Sight, kenmerk V073245aa.00001.eg, 28 januari 2015
- Bijlage 7: Advies Siriusstraat Hoorn, Notitie Regionale Uitvoeringsdienst Noord-Holland Noord, kenmerk RUD17.210147, 6 maart 2017

# <span id="page-8-0"></span>**1 Inleiding**

# <span id="page-8-1"></span>**1.1 Aanleiding**

De gemeente Hoorn heeft voor het overgrote deel van haar grondgebied actuele bestemmingsplannen. Met het voorliggende bestemmingsplan wordt het woongebied 'Grote Waal' van een actueel juridisch-planologische kader voorzien. Het primaire doel van het voorliggende plan is voldoen aan de actualiseringsplicht uit de Wet ruimtelijke ordening. Bovendien moet voldaan worden aan de digitaliserings- en standaardiseringseisen die aan bestemmingsplannen worden gesteld. Het voorliggende plan ziet toe op een herziening van de volgende bestemmingplannen:

- Bestemmingsplan 'Grote Waal 2005', door de gemeenteraad vastgesteld op 13 december 2005 en goedgekeurd door Gedeputeerde Staten op 8 maart 2006;
- Bestemmingsplan 'Sterflats Grote Waal', door de gemeenteraad vastgesteld op 1 juli 2014; en,
- Bestemmingsplan 'Grote Waal 1971, 1e fase', door de gemeenteraad vastgesteld op 22 juni 1971 en goedgekeurd door Gedeputeerde Staten op 28 december 1971.

### <span id="page-8-2"></span>**1.2 Ligging plangebied**

Het voorliggende plangebied is aan de (zuid)westzijde van Hoorn gelegen, ingeklemd tussen de A7 en het Hoornse Hop c.q. Markermeer. De begrenzing van het plangebied wordt in grote lijnen gevormd door de spoorlijn Zaandam - Enkhuizen (tevens gemeentegrens) aan de west- en noordwestzijde van het plangebied. Aan de oostzijde wordt het plangebied begrensd door de Westersingel, De Weel en de grens aan de westzijde van het voorbereidingsbesluit 'Pelmolenpad, Dampten/Berkhouterweg, Maelsonstraat en omgeving'. De zuidelijke plangrens wordt gevormd door de Westerdijk langs het Hoornse Hop c.q. Markermeer. De ligging en globale begrenzing van het plangebied is weergegeven in afbeelding 1.1

*Afbeelding 1.1: globale ligging en begrenzing plangebied*

# <span id="page-9-0"></span>**1.3 Doel van het plan**

De actualisatie van het bestemmingsplan "Grote Waal" biedt de mogelijkheid om actuele inzichten in de ruimtelijke ordening te vertalen naar concrete bestemmingsplanregels. De koers daarvoor is vastgelegd in de Structuurvisie Hoorn, die in 2012 is vastgesteld. Daarbij staan flexibiliteit en duurzaamheid voorop. De actuele ruimtelijke opgaven vragen om kleinschaligheid, identiteit, wijkgerichtheid, kwaliteit van de bestaande stad en het stimuleren van bottom-up initiatieven. Het nieuwe bestemmingsplan moet op deze nieuwe koers kunnen inspelen. Maatschappelijke tendensen als verbouwen, het vergroten van de eigen woning om deze levensloopbestendig te maken, bedrijvigheid aan huis, functieverbreding en multifunctioneel gebruik (herbestemmen) van gebouwen dienen daarom een plek te krijgen in het ruimtelijke ordeningsbeleid. Het voorliggende bestemmingsplan biedt hiertoe voldoende mogelijkheden.

Buiten de voorzienbare ontwikkelingen zijn er gedurende de looptijd van het bestemmingsplan nog allerlei ontwikkelingen mogelijk. Voor deze eventuele en thans nog onvoorziene ontwikkelingen heeft de gemeente sinds 2014 een belangrijk instrumentarium in handen om daar flexibel op in te kunnen spelen. Op 1 november 2014 is namelijk het Besluit tot wijziging van het Besluit omgevingsrecht (Bor) en diverse andere algemene maatregelen van bestuur in verband met het permanent maken van de Crisis- en herstelwet (Chw) en het aanbrengen van enkele verbeteringen op het terrein van het omgevingsrecht inwerking getreden, kortweg ook wel het Besluit Quickwins (BQw) genoemd. Voor het voorliggende bestemmingsplan is relevant:

- dat het vergunningsvrij bouwen is vereenvoudigd;
- dat het afwijken van bestemmingsplannen, als geregeld in artikel 4, Bijlage II Bor (buitenplanse afwijking), is vereenvoudigd en verruimd;
- dat de regelgeving ten aanzien van het mantelzorg is geliberaliseerd.

Dit bestemmingsplan is daarom maar één pijler van de koers in het omgevingsbeleid van de gemeente Hoorn. De andere pijler ligt in de besluiten die worden genomen via het Besluit omgevingsrecht. Met de beide onderdelen tezamen wordt het planologische kader gevoerd voor het omgevingsbeleid dat in de structuurvisie is bepaald.

Het bestemmingsplan "Grote Waal" is een hoofdzakelijk conserverend bestemmingsplan, dat bestaat uit bestemmingen en regels. Alleen de herontwikkeling van de woongebouwen aan de Sirirusstraat is als ontwikkeling in dit bestemmingsplan opgenomen. De bestemmingen zijn geometrisch bepaald*1* en analoog verbeeld door middel van een verbeelding. Bij de bestemmingen zijn regels ten aanzien van het bouwen en het gebruik opgenomen. Het plan gaat vergezeld van deze toelichting. In de toelichting worden de keuzes die zijn gemaakt bij het opstellen van de geometrische plaatsbepaling en de regels verantwoord en verduidelijkt.

# <span id="page-9-1"></span>**1.4 Systematiek**

Het bestemmingsplan "Grote Waal" is opgesteld om te voorzien in een eenduidige en uniforme juridische regeling voor het toegestane gebruik en de toegestane bebouwing binnen het plangebied. De regeling die is opgenomen in het bestemmingsplan heeft in de basis een conserverend karakter (behalve ter plaatse van de nieuwe woongebouwen aan de Sirusstraat) en is primair gericht op het vastleggen van de vigerende rechten. Bij het opstellen van het bestemmingsplan is aansluiting gezocht bij de in de Wet ruimtelijke ordening en het Besluit

<sup>1</sup> Geografische coördinaten volgens het Rijksdriehoekstelsel bepalen de ligging van een bestemming. Met gebruikmaking van de coördinaten kan exact de plaats van een object in een gebied worden bepaald.

ruimtelijke ordening geformuleerde uitgangspunten. Het plan voldoet aan de landelijke standaard voor bestemmingsplannen: de Standaard Vergelijkbare Bestemmings-Plannen (SVBP 2012).

# <span id="page-10-0"></span>**1.5 Leeswijzer**

De toelichting van dit bestemmingsplan is opgebouwd uit zeven hoofdstukken. Na deze inleiding is in hoofdstuk twee ingegaan op de ruimtelijke structuur van het plangebied en de omgeving. In hoofdstuk drie komen de verschillende beleidskaders aan de orde op Rijksniveau, provinciaal en gemeentelijk niveau. In hoofdstuk vier is verslag gedaan van het onderzoek naar de randvoorwaarden en belemmeringen die gelden vanuit de diverse planologische en milieukundige toetsingskaders. In hoofdstuk vijf is de juridische toelichting op het bestemmingsplan gegeven. Hoofdstuk zes gaat in op de uitvoerbaarheid van het plan, dat in een economisch en maatschappelijk facet uiteengelegd wordt. Tevens wordt daarbij ingegaan op het aspect handhaving. Ten slotte wordt de bestemmingsplanprocedure in het laatste hoofdstuk nader toegelicht.

# <span id="page-12-0"></span>**2 Ruimtelijke structuur**

# <span id="page-12-1"></span>**2.1 Stedenbouwkundige structuur**

De woonwijk Grote Waal - gelegen aan het Hoornsche Hop - is een van de eerste grote uitbreidingswijken van de gemeente Hoorn. De buurten in de Grote Waal zijn gebouwd vanaf het midden van de jaren '60. De stedenbouwkundige structuur van deze naoorlogse wijk is geënt op het voormalige rechthoekige agrarische verkavelingspatroon, met de oude IJsselmeerdijk als basis. Deze dijk is op meerdere punten in de wijk zichtbaar. Binnen de huidige woonbuurten van de Grote Waal is weinig meer te herkennen van de vroegere verkaveling, maar de oorspronkelijke patronen zijn nog wél herkenbaar in het rechte beloop en profiel van de hoofdwegen (De Weel en de Middelweg) en in de brede parkzones met dijken en waterlopen tussen de verschillende buurten van de Grote Waal.

De Grote Waal is gedurende een periode van ruim dertig jaar tot stand gekomen. De opeenvolgende stedenbouwkundige trends zijn in de wijk duidelijk zichtbaar. Het oostelijke en tevens oudste deel van de wijk wordt gekenmerkt door hoogbouwflats, het westelijke – en dus jongere deel – kan als tuinstad getypeerd worden, met woonerven en veel laagbouw. De Grote Waal sluit in stedenbouwkundig opzicht aan op een eerdere ontwikkeling buiten de historische binnenstad, een kleinschalige woonbuurt direct ten westen van de Westersingel. Dit intieme woonbuurtje stamt uit de jaren '30 van de vorige eeuw en bestaat hoofdzakelijk uit (half)vrijstaande woningen met kap.

Het voorliggende plangebied is grofweg in te delen in vijf deelgebieden: Grote Waal Noord, Grote Waal Zuid, Grote Waal West, het Dwaalpark en De Hulk (zie afbeelding 2.1).

*Afbeelding 2.1.: deelgebieden bestemmingsplan 'Grote Waal'.*

#### *Grote Waal – Noord en Grote Waal - Zuid*

De oostelijke buurten, Grote Waal - Noord en Grote Waal – Zuid, zijn gebouwd in de jaren '60. De stedenbouwkundig structuur van deze woonbuurten is gebaseerd op de toenmalige volkshuisvestingsgedachten en ontwerpuitgangspunten, hetgeen tot uiting komt in een relatief hoge bebouwingsdichtheid, met betaalbare woningen in hoog- en laagbouw, omringd door veel groen en ruimte. Rechte bouwstroken en brede straatprofielen zijn kenmerkend voor dit oostelijk deel van de Grote Waal. Naast de grote complexen met rijen eengezinswoningen in twee bouwlagen met een plat dak, staat er aan de noord- en oostrand een rij portiekflats. Aan de Siriusstraat worden de vijf blokken portiekflats vervangen door nieuwe, moderne woongebouwen. Deze ontwikkeling is in dit bestemmingsplan opgenomen. Aan de zuidzijde - in Grote Waal-Zuid - is meer hoogbouw. Hier is ook wijkwinkelcentrum Grote Beer gesitueerd. De galerijflats in dit deel, in het zicht liggend langs de dijk aan de ronding van het Hoornsche Hop, vormen een unieke stedenbouwkundige en architectonische eenheid. Dit oostelijk deel van de Grote Waal is voornamelijk opgezet door woningbouwcorporaties en heeft door het grote aandeel huurwoningen zijn oorspronkelijke karakter behouden.

#### *Grote Waal – West*

Door de opzet in grote complexen met een uniform materiaal- en kleurgebruik en strakke bouwvormen blijft het oostelijk deel van Grote Waal zich als een ruimtelijke eenheid manifesteren. Grote Waal - West wordt daarentegen gekenmerkt door een afwijkende stedenbouwkundige opzet, die juist typerend is voor de jaren '80. De eerste aanzet is nog een rechtlijnige structuur van stroken, maar op veel plaatsen wordt deze structuur doorbroken door de woningen ten opzichte van elkaar te laten verspringen. Markante punten in dit deel van de Grote Waal vormen letterlijk een afronding. Veel woningen liggen hier niet meer aan een straat maar aan een woonerf, met de tuinkamer gericht op openbaar groen en de entree met parkeerplaats aan de erfzijde. De hoofdvorm van de woningen is vrijwel overal hetzelfde: rijenwoningen bestaande uit twee bouwlagen met een zadeldak. Op een aantal locaties is een complexe bouw van boven- en benedenwoningen. Opvallend in dit deel is de veelvuldige toepassing van opritten en carports voor de woningen. De gevels vertonen een grote variatie door verspringende verdiepingen.

#### *De Hulk*

Het meest westelijke deel van het plangebied heeft een overwegend groen karakter en vormt een herinnering aan het vroegere Westfriese landschap achter de Westfriese Omringdijk. Hier is een tweetal parallel gelegen landelijk bebouwingslinten met spaarzame bebouwing te vinden, temidden van enkele agrarische kavels, water en rietland. Aan De Hulk en de Westerdijk, waar vroeger stolpboerderijen stonden, staan nu riante vrijstaande woningen.

Rond de oude stad Hoorn zijn veel van deze bebouwingslinten te vinden. De ontginning van het natte West-Friesland achter de zeedijk heeft ooit vanuit deze linten plaatsgevonden. Achter de boerderijen aan de dijkweg lagen de smalle, lange kavels. Kenmerkend waren de talrijke poldermolens om het gebied te ontwateren. Een bijzonderheid is dat nu na eeuwen door bemaling en inklinking van het veen het lint met de bebouwing hoger is komen te liggen in het landschap.

De snelle ontwikkeling van de stad na de jaren '60 maakt dat de meeste "linten" ingebouwd zijn in de stad. Het dubbele lint van De Hulk is hierop een uitzondering. De Hulk heeft een unieke dubbele lintstructuur met een noordelijk lint langs de weg De Hulk met de oude Trekvaart naar Alkmaar en een zuidelijk lint dat de kromming van de IJsselmeerdijk (Westerdijk) volgt. Het noordelijk lint ligt als een soort dijkje zichtbaar hoger dan de omgeving. Vanouds stonden er bomen langs de weg van dit lint. De aanwezige bomen langs de smalle weg markeren de originele rechtlijnige structuur. Het zuidelijk lint ligt onder aan de Westfriese Omringdijk. De weg ligt langs

de dijk op tussenniveau, de bebouwing ligt nog lager in de polder. Hier en daar zijn doorzichten naar het noordelijk lint en het achterliggende water. In dit linttype van De Hulk is de agrarische occupatie in het landschap van het laag gelegen veengebied goed herkenbaar, met spaarzame bebouwing in een waterrijk, wat ruig gebied. De bebouwing is terugliggend gepositioneerd op ruime afstand van elkaar en omgeven door forse erfbeplanting. De bebouwing langs De Hulk varieert van statige woningen tot eenvoudige huizen met zadeldak.

# *Dwaalpark*

Aan het einde van de wijk ligt het Dwaalpark, dat circa 40 jaar geleden als stadspark is aangelegd. In het Dwaalpark is tevens een tennispark gelegen. Het waterrijke park - met inmiddels een volwassen beplanting - brengt recreatie en natuurwaarden dicht bij de stad. Door het park lopen diverse wandel-, fiets- en vaarroutes. Deze routes sluiten aan op een groter recreatief gebied aan de westkant van Hoorn aan de andere kant van het spoor.

# <span id="page-14-0"></span>**2.2 Verkeersstructuur**

De hoofdinfrastructuur van de gemeente Hoorn wordt gevormd door de Rijksweg A7 en de Westfrisiaweg (stroomwegen), die de stad Hoorn ontsluiten. De Rijksweg A7 is ten noord(west)en van het plangebied gelegen. Ter hoogte van het voorliggende plangebied zijn twee afritten gelegen: afrit 7 (Avenhorn) en afrit 8 (Hoorn). De Venneweg - die parallel aan de A7 ligt - ontsluit het voorliggende plangebied richting afrit 7. De route Berkhouterweg – Provincialeweg leidt in oostelijke richting naar afrit 8. De woonbuurten binnen het voorliggende plangebied worden primair ontsloten via de Middelweg en De Weel. De Middelweg takt aan op de Venneweg en Berkhouterweg en vormt de voornaamste ontsluiting van het woongebied richting de Rijksweg A7, De Weel vormt de voornaamste ontsluitingsweg richting het centrum van Hoorn. Daarnaast vervult ook de Westerdijk – aan de zuidzijde van het plangebied – een gebiedsontsluitende functie. De overige wegen binnen het plangebied zijn hoofdzakelijk gericht op de interne ontsluiting (erftoegangswegen) van de verschillende woonbuurten.

*Afbeelding 2.2: overzichtskaart hoofdinfrastructuur*

7

# <span id="page-15-0"></span>**2.3 Groenstructuur**

De hoofdgroenstructuur van Hoorn wordt bepaald door de parken, de sportparken en de recreatiegebieden. In de omgeving van woongebied Grote Waal behoren De Hulk, het Dwaalpark, de groene band langs de Westerdijk, maar ook aan de noordzijde het aangrenzende sportcomplex Berkhouterweg tot de hoofdgroenstructuur. De recreatie- en natuurgebieden van het Dwaalpark en De Hulk strekken zich verder uit over het spoor tot de Rijksweg A7 in de gemeente Wester-Koggenland. De hoofdgroenstructuur wordt ondersteund door forse groene verbindingen. Dit netwerk van forse groene verbindingen vormt de drager van de stedenbouwkundige structuur van de naoorlogse wijken en markeert de wijkontsluitingswegen voor het doorgaand verkeer.

Woongebied Grote Waal ligt direct achter de IJsselmeerdijk aan het Hoornsche Hop, c.q. Markermeer. Deze dijk is een groene rand langs de stadsrand, waar stad en water elkaar ontmoeten. De dijk kan gezien worden als een langgerekt "park" langs het grootschalige open water van het Markermeer. Het gaat hier om een oude zeedijk, die onderdeel uitmaakt van de Westfriese Omringdijk. Aan deze dijk dankt het binnendijkse landschap zijn ontstaan. Krommingen in de dijk, binnendijkse waterpoelen, voormalige dijkdoorbraken, en het oude gemaal De Hulk herinneren aan de strijd tegen het water. De karakteristiek van de dijk is een steil talud, een smalle kruin en een scherpe overgang tussen land en water op de meeste plaatsen. Ter hoogte van De Hulk bevindt zich een buiten- en binnendijks natuurgebied met extensief agrarisch gebruik. De natuur van De Hulk is goed zichtbaar vanaf de Westerdijk. De weg 'De Hulk' wordt gemarkeerd door een oude laanbeplanting.

De IJsselmeerdijk is vanuit de wijk regelmatig zichtbaar. De groene zones dwars op de IJsselmeerdijk bieden uitzicht op de IJsselmeerdijk, waardoor een sterke relatie met het water is ontstaan. Het groen verdeelt de Grote Waal in drie delen; groene scheggen met watergangen en dijkjes markeren deze delen en bepalen het beeld van de wijk. De scheggen komen uit bij de IJsselmeerdijk en sluiten aan op het groene lint langs de dijk. De groene scheggen hebben een recreatieve functie voor de wijk (als water) of een verkeersfunctie, zoals bij de Middelweg.

De Weel, de hoofdontsluiting van de Grote Waal, verdeelt de wijk in noord en zuid. De Weel loopt parallel aan de IJsselmeerdijk, die op sommige plaatsen zichtbaar is. Op drie plaatsen kruist De Weel de groene scheggen met watergangen. De Weel en de Middelweg vormen de herkenbare hoofdontsluiting van de Grote Waal en bieden vanuit het zuiden toegang tot de stad. De laanbeplanting in de zijbermen - brede bermen met gras en laanbeplanting in de middenberm markeren de functie van deze wijkontsluitingswegen. De spoorlijn Zaandam - Enkhuizen begrenst het plangebied aan de noordzijde. Het spoortracé is slechts op enkele punten te passeren voor verkeer en is grotendeels gelegen op een spoordijk met groene taluds, waardoor het spoor als een lang groen lint door de stad loopt. Het spoorwegtracé kruist enkele belangrijke waterverbindingen naar het noorden en naar het westen.

De woonomgeving in de Grote Waal zelf wordt gevormd door straten en woonerven met centrale parkeerplaatsen. In de straten staan bomen in plantstroken en boomspiegels. De inrichting van de erven is mede vorm gegeven door bosplantsoen, bij de centrale parkeerplaatsen staan bomen.

# <span id="page-15-1"></span>**2.4 Voorzieningen en bedrijven**

Een groot deel van de wijkvoorzieningen is geconcentreerd in het buurtwinkelcentrum 'De Grote Beer'. Hier zijn diverse winkels gevestigd, waaronder een supermarkt, diverse horecagelegenheden en detailhandelsvestigingen. Ook zijn nabij het buurtwinkelcentrum diverse

maatschappelijke, gezondheids- en recreatieve wijkvoorzieningen te vinden. Er is een sporthal, een bibliotheek, een gezondheidscentrum, een wijkcentrum en een kinderdagverblijf. De winkels en maatschappelijke voorzieningen bij de Grote Beer hebben vooral een verzorgende functie voor de wijk, op een centrale en goed bereikbare locatie.

Buiten buurtwinkelcentrum 'De Grote Beer' zijn er verspreid over het plangebied diverse maatschappelijke voorzieningen aanwezig, waaronder een kinderboerderij aan de Poolster, openbare basisschool 'De Zonnewijzer' aan Het Gangwerk en basisschool 'Ichthus' aan de Grote Beer. Daarnaast zijn er in het Dwaalpark nog enkele sportvoorzieningen gelegen, waaronder een tennisvereniging en een kanovereniging.

# <span id="page-16-0"></span>**2.5 Herontwikkeling woongebouwen Siriusstraat**

Zoals hiervoor reeds aangegeven is in dit bestemmingsplan één ruimtelijke ontwikkeling opgenomen: de herontwikkeling van vijf woongebouwen aan de Siriusstraat. De bestaande portiekflats zullen gesloopt worden en worden vervangen door vijf nieuwe woongebouwen.

In het bestemmingsplan zijn hiervoor vijf bouwvlakken opgenomen. Binnen de bouwvlakken kunnen woongebouwen worden gerealiseerd door Intermaris. Tussen de woongebouwen en de watergang langs de spoorlijn wordt een parkeerterrein aangelegd ten behoeve van de bewoners van de woongebouwen.

Bij het totstandkomen van het stedenbouwkundig ontwerp voor de Siriusstraat is een participatietraject doorlopen met de huidige flatbewoners en omwonenden. Dit traject heeft geresulteerd in een stedenbouwkundig ontwerp dat gedragen wordt door de bewoners, omwonenden, Intermaris en de gemeente.

Voor de nieuwe woongebouwen is het 'Beeldkwaliteitsplan Siriusstraat Grote Waal Noord-Hoorn' opgesteld (kortweg: BKP). Daarin wordt aangeven welke kwaliteit qua architectuur en materialisering wordt beoogd. Het BKP is afgeleid van de voorlopige ontwerpen, die al voor de gebouwen zijn gemaakt in opdracht van Intermaris. Deze ontwerpen zijn op 30 mei 2017 besproken met bewoners en omwonenden. De ontwerpen zijn tot stand gekomen in workshops, waarin de architecten, Intermaris, de gemeente en de Welstandscommissie vertegenwoordigd waren. Het BKP is opgesteld door de ontwerper van het stedenbouwkundige plan, in samenspraak met Intermaris, de gemeente, de welstand previsor en de architecten.

Om het BKP rechtskracht te geven wordt het op 26 september 2017 vastgesteld door de gemeenteraad en wordt besloten dat het BKP wordt toegevoegd aan de Welstandsnota Hoorn.

Na vaststelling dient het BKP als inspiratiebron voor de architecten bij eventuele aanpassingen van de ontworpen gebouwen en als toetsingskader voor de Welstandscommissie.

Hieronder volgt een beschrijving die in het BKP is opgenomen over de woongebouwen:

- Streven naar een plastische opbouw van de massa, met een menselijke maat.
- Hoogteaccenten op de koppen worden vanaf de begane grond met set backs opgebouwd, zodat nergens het beeld van een massaal, hoog volume ontstaat.
- Bij elk blok is er sprake van hoogte-differentiatie, geen doorgaande daklijn over gehele bloklengte.
- Het hoogste bouwdeel bevindt zich op de kop(pen) van elk blok.
- Op de koppen wordt de hoogte trapsgewijs afgebouwd naar het maaiveld aan de Siriusstraatzijde.

- De blokken zijn plat afgedekt.
- Aan de spoorzijde worden de galerijen onderbroken of met een verspringing uitgevoerd.
- Levendige plint, geen lange gesloten gevels.
- 'Blinde' geveldelen op de begane grond worden voorkomen. De hoeveelheid ruimte ten behoeve van bergingen is op de begane grond geminimaliseerd.
- De massaopbouw is formeel gereguleerd in het bestemmingsplan.

In afbeelding 2.3 wordt een voorbeelduitwerking (rood) binnen de maximale envelop (geel) zien.

*Afbeelding 2.3: voorbeelduitwerking binnen de maximale envelop*

# *Parkeren bij het plan Siriusstraat*

In de huidige situatie zijn er klachten over de parkeersituatie nabij de flats aan de Siriusstraat. Dit is het gevolg van een parkeertekort wat ervaren wordt. De flats stammen uit een tijd van 50 jaar geleden, toen het autobezit veel lager was dan nu. In de tussenliggende periode zijn wel enkele openbare parkeerplaatsen in het gebied toegevoegd, maar recente parkeertellingen wijzen uit dat dit op delen van de straten niet voldoende is.

De nieuwe complexen moeten weer voor lange tijd mee kunnen. Dit betekent dat ook het aanbod van openbare parkeerplaatsen op deze periode afgestemd moet zijn. De vraag is daarom wat in de nieuwe situatie een goede parkeernorm is om toe te passen. In overleg met Intermaris hanteert de gemeente Hoorn voor dit plan een parkeernorm van 1,14 pp/woning, waarvan 0,3 voor bezoekers, er van uitgaand dat alle appartementen in de sociale huur sector worden gerealiseerd. Indien er tijdens de planontwikkeling ook appartementen worden gebouwd buiten de sociale huur sector dan moet daarvoor een andere parkeernorm bepaald worden. De parkeernormen zijn namelijk afhankelijk van de woningcategorie die gerealiseerd wordt. Hetzelfde geldt voor de realisatie van eventuele voorzieningen, ook daarvoor moeten dan op dat moment parkeernormen bepaald worden die bij die functies passen.

# <span id="page-18-0"></span>**3 Beleidskader**

# <span id="page-18-1"></span>**3.1 Rijksbeleid**

Het Rijk heeft haar ruimtelijk beleid vastgelegd in de Structuurvisie Infrastructuur en Mobiliteit (SVIR) en het Besluit algemene regels ruimtelijke ordening (Barro). De leidende gedachte van het rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het SVIR worden dan ook geen specifieke uitspraken gedaan met betrekking tot het voorliggende plangebied. Wel is Markermeer c.q. Hoornse Hop als IJsselmeergebied. Op grond van het Barro kan een bestemmingsplan ter plaatse van het voorgenoemde subvlak 'IJsselmeergebied' geen nieuwe bebouwing of landaanwinning mogelijk maken. Het voorliggende bestemmingsplan maakt geen nieuwe ontwikkelingen mogelijk op buitendijks gelegen gronden en voorziet hoofdzakelijk in een conserverende regeling. Derhalve leidt het Barro niet tot belemmeringen voor dit bestemmingsplan. De beschermingszone van de Westerdijk – direct ten zuiden van het plangebied - is bovendien voorzien van een dubbelbestemming 'Waterstaat – Waterkering'.

*Afbeelding 3.1: uitsnede Barro (het plangebied is grijs gearceerd).*

#### *Ladder voor duurzame verstedelijking*

In de Structuurvisie Infrastructuur en Ruimte is, zoals aangegeven, de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening opgenomen. Daarin staat dat er pas sprake kan zijn van een nieuwe stedelijke ontwikkeling als herstructurering of transformatie van bestaand stedelijk gebied onvoldoende ruimte biedt om aan de ruimtevraag van het plan te voldoen. Het begrip 'stedelijke ontwikkeling' is daarbij als volgt gedefinieerd: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.

De ladder voor duurzame verstedelijking werkt met de volgende opeenvolgende stappen ('de treden van de ladder'):

- 1. Beoordeling door betrokken overheden of de beoogde ontwikkeling voorziet in een regionale, intergemeentelijke vraag voor bedrijventerreinen, kantoren, woningbouwlocaties en andere stedelijke voorzieningen. Naast de kwantitatieve beoordeling (aantal hectares of aantallen woningen) gaat het ook om kwalitatieve vraag (bijvoorbeeld een bedrijventerrein waar zware milieuhinder mogelijk is of een specifiek woonmilieu) op regionale schaal.
- 2. Indien de beoogde ontwikkeling voorziet in een regionale, intergemeentelijke vraag, beoordelen betrokken overheden of deze binnen bestaand bebouwd gebied kan worden gerealiseerd door locaties voor herstructurering of transformatie te benutten.
- 3. Indien herstructurering of transformatie van bestaand bebouwd gebied onvoldoende mogelijkheden biedt om aan de regionale, intergemeentelijke vraag te voldoen, beoordelen betrokken overheden of deze vraag op locaties kan worden ontwikkeld die passend multimodaal ontsloten zijn of als zodanig worden ontwikkeld.

Het onderhavige plan is conserverend van aard, behalve voor zover het betreft de herontwikkeling van de woongebouwen aan de Siriusstraat. Daarbij is sprake van een herstructurering binnen bestaand stedelijk gebied. Er worden per saldo 112 woningen in de sociale huursector toegevoegd. In 2015 heeft de gemeente Hoorn samen met Intermaris een woningbehoefteonderzoek laten uitvoeren. Uit dit onderzoek is gebleken dat er een behoefte is aan groei van de voorraad sociale huurwoningen. Op grond van dit onderzoek hebben Intermaris en de gemeente Hoorn de behoefte aan extra sociale huurwoningen voor de periode tot en met 2021 gesteld op 250 woningen. De sloop en nieuwbouw van de woningen aan de Siriusstraat past binnen deze uitbreiding en is nodig om de toenemende vraag naar sociale huurwoningen in te kunnen vullen. Het bouwplan voorziet tevens in een veranderende kwalitatieve behoefte. Door toename van het aantal eenpersoons huishoudens is er een toenemende vraag naar kleinere en goedkopere appartementen en een afnemende vraag naar eengezinswoningen. Het bouwplan Siriusstraat voorziet in de veranderende bevolking van de gemeente Hoorn en daarmee de veranderende woningvraag.

Het plan is daarmee in overeenstemming met de ladder voor duurzame verstedelijking.

# <span id="page-19-0"></span>**3.2 Provinciaal beleid**

# *3.2.1 Structuurvisie Noord-Holland 2040*

Op 21 juni 2010 is door Provinciale Staten van Noord-Holland de Structuurvisie Noord-Holland 2040 "Kwaliteit door veelzijdigheid" vastgesteld. Op 3 november 2010 is deze in werking getreden. In de structuurvisie geeft de provincie aan welke provinciale belangen een rol spelen bij de ruimtelijke ordening in Noord-Holland. Daarmee is het een leidraad voor de manier waarop de ruimte in Noord-Holland de komende dertig jaar moet worden ontwikkeld. In het bijbehorende uitvoeringsprogramma is dit uitgewerkt in concrete activiteiten om de visie te realiseren en via de Provinciale Ruimtelijke Verordening Structuurvisie (PRVS) is de doorwerking naar gemeentelijke bestemmingsplannen geregeld.

Uitgangspunt voor 2040 is "Kwaliteit door veelzijdigheid". Noord-Holland moet aantrekkelijk blijven in wat het is: een diverse, internationaal concurrerende regio, in contact met het water en uitgaande van de kracht van het landschap. Gelet op voorgaande doelstelling heeft de provincie een aantal provinciale belangen aangewezen. De drie hoofdbelangen vormen gezamenlijk de ruimtelijke hoofddoelstelling van de provincie

De structuurvisie is uitsluitend bindend voor de provincie zelf en niet voor gemeenten en burgers. Om de provinciale belangen uit de structuurvisie door te laten werken, heeft de provincie de Provinciale Ruimtelijke Verordening Structuurvisie opgesteld. Hierin wordt een aantal algemene regels vastgesteld omtrent de inhoud van en de toelichting op bestemmingsplannen over onderwerpen in zowel het landelijk als het bestaand bebouwd gebied van Noord-Holland.

# *3.2.1 Provinciale Ruimtelijke Verordening*

Om de provinciale belangen, die in de structuurvisie zijn gedefinieerd, door te laten werken, heeft de provincie parallel aan de structuurvisie de Provinciale Ruimtelijke Verordening Structuurvisie (PRVS) vastgesteld. In de verordening zijn verschillende regels opgenomen. Er zijn regels voor het gehele provinciale gebied, regels voor uitsluitend het bestaand bebouwd gebied en regels voor uitsluitend het landelijk gebied. Afhankelijk van de ligging van het plangebied zijn de regels uit de verordening al dan niet van toepassing.

*Afbeelding 3.2: uitsnede Provinciale Ruimtelijke Verordening Structuurvisie (PRVS), het plangebied is zwart omkaderd.*

Het voorliggende plangebied is in de kaart 'Bestaand bebouwd gebied' vrijwel geheel aangeduid als bestaand bebouwd gebied, met uitzondering van het bebouwingslint De Hulk (zie afbeelding 3.2). Het bebouwingslint is aangemerkt als 'Landelijk gebied'. Nieuwe ontwikkelingen dienen in beginsel binnen bestaand stedelijk gebied plaats te vinden. Het voorliggende bestemmingsplan voorziet in een conserverende regeling en maakt geen nieuwe ontwikkelingen mogelijk, behalve de herontwikkeling van de woongebouwen aan de Siriusstraat. Aangezien het gaat om sloop/nieuwbouw binnen BBG past dit binnen het provinciale beleid.

De gronden tussen bebouwingslint De Hulk en de Westerdijk zijn aangemerkt als 'Weidevogelleefgebied' en 'Ecologische Hoofdstructuur' (zie afbeelding 3.3). Voor de gronden die zijn aangemerkt als Ecologische Hoofdstructuur (EHS) geldt dat in een bestemmingsplan geen nieuwe bestemmingen en regels mogen worden opgenomen die omzetting naar de natuurfunctie onomkeerbaar belemmeren en de wezenlijke kenmerken en waarden van de ecologische hoofdstructuur significant aantasten. Bovendien moeten de bestemmingen en regels in het bestemmingsplan de natuurfunctie mogelijk maken. De betreffende gronden zijn in dit bestemmingsplan voorzien van de bestemming 'Agrarisch - Onbebouwd' en 'Groen'. De betreffende gronden zijn tevens bestemd voor het behoud, herstel en/of ontwikkeling van de landschappelijke en natuurlijke waarden.

Voor de gronden die zijn aangemerkt als 'Weidevogelgebied' geldt dat een bestemmingsplan niet mag voorzien in nieuwe bebouwingsmogelijkheden of andere activiteiten die de natuurwaarden van het weidevogelleefgebied verstoren. Het voorliggende bestemmingsplan maakt geen nieuwe ontwikkelingen mogelijk die de aanwezige waarden kunnen aantasten.

*Afbeelding 3.3: uitsnede Provinciale Ruimtelijke Verordening Structuurvisie (PRVS),het plangebied is zwart omkaderd.*

Tot slot is de Westerdijk – direct ten zuiden van het plangebied - in de Provinciale Ruimtelijke Verordening Structuurvisie aangeduid als primaire waterkering. Om de instandhouding van de waterkering te waarborgen is de dubbelbestemming 'Waterstaat – Waterkering' opgenomen, waarbij de waterkerende functie primair is gesteld ten opzichte van de andere aangegeven bestemmingen. Eventuele toekomstige ontwikkelingen binnen de bestemming zijn slechts toelaatbaar, indien geen onevenredige afbreuk wordt gedaan aan de belangen van de waterkering. Het oprichten van bouwwerken ten behoeve van de secundaire bestemmingen is afhankelijk gesteld van een door burgemeester en wethouders te verlenen omgevingsvergunning voor afwijken. Alvorens bij omgevingsvergunning afwijking te verlenen wordt ten aanzien van de waterhuishoudkundige aspecten advies ingewonnen bij het Hoogheemraadschap Hollands Noorderkwartier.

# <span id="page-21-0"></span>**3.3 Gemeentelijk beleid**

#### *3.3.1 Structuurvisie Hoorn*

Op 10 juli 2012 is de Structuurvisie Hoorn vastgesteld. De structuurvisie is een uitwerking van de Stadsvisie uit 2005. De Structuurvisie onderscheidt acht belangrijke maatschappelijke opgaven:

- 1. Bouwen en transformeren voor de vergrijzing.
- 2. Vasthouden van jonge gezinnen.
- 3. Ontwikkelen van aantrekkelijke stad in een complete regio.
- 4. Bestaande woningvoorraad aantrekkelijk houden.
- 5. Balans wonen en werken.
- 6. Economie verbreden.
- 7. Compleet pakket aan voorzieningen bieden.
- 8. Branding en profilering van Hoorn verbeteren.

In de structuurvisie wordt aangegeven dat Hoorn een andere fase in gaat: van groeikern naar volwassen stad. De laatste uitbreidingsplannen worden afgerond en de aandacht verschuift naar de bestaande stad. De toekomstige behoeften moeten daarbij worden opgevangen via de herstructurering en de inbreiding in de bestaande stad.

Specifiek voor het plangebied heeft de structuurvisie het volgende gebiedsgerichte beleid, waaruit motto's voortvloeien.

Het motto van het woongebied Grote Waal is 'stedelijk wonen aan het water'. De ligging nabij het centrum, het Markermeer en de goede ontsluitingsmogelijkheden maakt de transformatie tot stadswijk mogelijk. De wijk is dringend toe aan vernieuwing, transformatie van de wijk heeft dan ook prioriteit. De gunstige ligging maakt de wijk interessant voor jonge, stadsgerichte gezinnen. De transformatie van de Sterflats – gelegen aan de zuidzijde van het woongebied - is in 2014 gefaciliteerd met het bestemmingsplan 'Sterflats Grote Waal', dat is overgenomen in het voorliggende bestemmingsplan. Daarnaast is ook de renovatie van het winkelcentrum De Grote Beer meegenomen in het voorliggende plan alsmede de herontwikkeling van vijf woongebouwen aan de Siriusstraat.

Het motto van de Grote Waal West is 'wonen bij de natuur'. Uitgangspunt voor het woongebied is om de huidige rustige en groene sfeer te continueren. De woonbuurt is ideaal voor gezinnen en huishoudens die rustig, maar tegelijkertijd goed ontsloten willen wonen. Dit voorliggende bestemmingsplan heeft een conserverend karakter en maakt geen nieuwe ontwikkelingen mogelijk binnen het woongebied Grote Waal West.

### *3.3.2 Beleid verblijfsruimte toeristen*

De gemeente Hoorn richt zich op het stimuleren van toerisme. Een belangrijk onderdeel daarvan is de beschikbaarheid van voldoende verblijfsruimten voor toeristen om aan deze vraag te voldoen. Attracties, horeca en detailhandel zijn voor een deel afhankelijk van het verblijfstoerisme. Daarbij stimuleert toerisme het voorzieningenniveau en draagt het, zowel direct als indirect, bij aan werkgelegenheid.

De gemeente wil ook consumentverzorgende bedrijfsactiviteiten in woningen stimuleren. Onderdeel hiervan is het bieden van de mogelijkheid aan bewoners om verblijfsruimten aan toeristen te kunnen bieden. In de notitie worden de voorwaarden bepaald die gesteld worden aan pensions en bed & breakfasts om de belangen van bewoners te waarborgen.

Ten aanzien van pensions kan geen algemeen geldend beleid worden ontwikkeld, omdat de situaties te veel verschillen en dit juist te beperkend zou werken. De beoordeling of een pension wel of niet passend is op een bepaalde locatie, wordt per geval afgewogen en waar nodig worden hier voorwaarden aan verbonden.

In tegenstelling tot een pension, is de impact van een bed & breakfast beperkt. Een bed & breakfast is daarom aanvaardbaar binnen de bestemming 'Wonen'. De impact van een bed & breakfast is relatief gering en ondergeschikt aan wonen. De woonfunctie blijft dus de hoofdfunctie. Mits die behouden blijft en eventuele overlast voor de omgeving wordt beperkt, kan medewerking worden verleend aan de vestiging van een bed & breakfast. In de beleidsnotitie zijn de geldende voorwaarden bepaald, die als uitgangspunt zijn genomen voor het voorliggende bestemmingsplan.

### *3.3.3 Notitie levensloopgeschikt wonen*

Er is een toename vraag naar levensloopgeschikte woningen. Belangrijke oorzaken hiervan zijn de wens en de noodzaak om zelfstandig te blijven wonen in combinatie met de vergrijzing. Aangezien er minder nieuwbouw wordt gerealiseerd dan in het verleden, zal nieuw aanbod van levensloopgeschikte woningen vooral moeten worden gecreëerd binnen bestaande bebouwing. Voor bestemmingsplannen betekent dit dat deze moeten voorzien in het mogelijk maken van zowel de bouw van levensloopgeschikte woningen als de verbouw en aanpassing van bestaande woningen. Naast het fysieke domein is ook het sociale domein van belang, waarbij het gaat om zorgvoorzieningen die het de ouder wordende bewoner mogelijk maken om lang in een woning te blijven woning. De notitie 'Levensloopgeschikt wonen' streeft een integrale benadering tussen het fysieke en het sociale domein na.

De notitie geeft als aanbeveling dat in meer conserverende bestemmingsplannen, zoals het voorliggende bestemmingsplan 'Grote Waal', voldoende flexibiliteitsbepalingen opgenomen dienen te worden, waarbij wel rekening gehouden wordt met het bieden van voldoende rechtszekerheid.

In te actualiseren bestemmingsplannen en via afwijkingsprocedures van het bestemmingsplan wordt de binnenplanse afwijkingsregel voor extra bouwoppervlak ten behoeve van de huisvesting voor minder validen, tevens open gesteld voor levensloopgeschikt wonen (het gaat hier om het realiseren van 30 m² extra aan- en uitbouwen ten behoeve van het realiseren van een compleet woonprogramma in de eerste bouwlaag). Voor grotere uitbreidingen kan door middel van maatwerk medewerking worden verleend via een reguliere afwijkingsprocedure.

De gemeente streeft er tevens naar dat nieuwbouwwoningen voldoen aan het Woonkeur. Ook moeten projectontwikkelaars en woningbouwcorporaties uitgedaagd worden om zich meer te richten op de bouw van levensloopbestendige woningen. Over het algemeen willen mensen die prettig in hun huis wonen, daar tot op hoge leeftijd volhouden. De maatregelen die gericht zijn op levensloopgeschikt wonen kunnen daarom op zich op een groot maatschappelijk draagvlak rekenen. De keerzijde ervan is dat te royale uitbreidingsmogelijkheden van woningen ten koste gaan van het woon- en leefklimaat van de directe omgeving. Dit kan ondervangen worden door te werken met het sluiten van een burenakkoord. Op 18 februari 2014 is de beleidsnotitie 'Levensloopgeschikt wonen' vastgesteld door het college van burgemeester en wethouders.

#### *3.3.4 Beleidsregel locatiecriteria huisvesting EU-arbeidsmigranten*

In West-Friesland is een groot aantal EU-arbeidsmigranten werkzaam. De verantwoordelijkheid voor het bieden van fatsoenlijke huisvesting aan deze groepen ligt in de eerste plaats bij de werkgevers. De kaders met bijbehorende ruimtelijke voorwaarden worden door de overheid gesteld. Niet elke plek leent zich voor huisvesting van arbeidsmigranten vanwege het behouden van een goed woon- en leefklimaat of overlast. Om te voorkomen dat ongeschikte plekken ook ingevuld worden voor huisvesting van EU-arbeidsmigranten, zijn in de beleidsnotitie 'Ruimtelijke randvoorwaarden huisvesting EU-arbeidsmigranten in semipermanente voorzieningen' ruimtelijke voorwaarden gesteld aan de inpassing van huisvesting voor arbeidsmigranten. De voorwaarden betreffen:

- omvang en concentratie van semi-permanente voorzieningen voor EUarbeidsmigranten. Er is een beperking opgenomen van 120 slaapplaatsen. Binnen kantoorpanden geldt dit
maximum niet, omdat dit aansluit bij het landelijk beleid dat kantoorpanden voor huisvesting van arbeidsmigranten aangewend mogen worden;

- beheer en nachtregister vereist;
- een goed woon- en leefklimaat voor de arbeidsmigrant en de omgeving, dus geen overlast;
- voorwaarden voor inrichting, oppervlakten van leefruimten en ontspanningsmogelijkheden;
- een locatie die goed is qua ontsluiting en niet zorgt voor extra verkeersdruk in de omgeving, en voorziet in voldoende parkeergelegenheid;
- de voorziening moet stedenbouwkundig en wat betreft welstand goed ingepast worden;
- de voorziening moet voldoen aan bouwkundige en brandveiligheidseisen;
- er is overeenstemming met de eigenaar van de gronden.

#### *3.3.5 Beleidsnotitie Standplaatsenbeleid Hoorn 2014-1*

De beleidsnotitie 'Standplaatsenbeleid Hoorn 2014-1' is op 21 april 2015 vastgesteld. Dit beleid maakt onderscheid tussen individuele standplaatsen en kiosken. Het doel van een standplaats is het vergroten van het verzorgingsniveau in de omgeving. Ook standplaatsen op particulier terrein vallen onder het beleid. Op het standplaatsenbeleid zijn diverse wetten van toepassing. De belangrijkste is de Algemene Plaatselijke Verordening (APV). In de APV zijn geen toelatingscriteria opgenomen, maar uitsluitend weigeringsgronden. De standplaatsen dienen mogelijk te zijn binnen het bestemmingsplan. Wanneer dit niet het geval is, dient een afwijkingsprocedure worden gevolgd. In het voorliggende bestemmingsplan is het gebruik van gronden als standplaats aangemerkt als strijdig gebruik, indien niet voldaan is aan de uitgangspunten van de ['Beleidsregel standplaatsenbeleid Hoorn 2014-](file:///C:/Users/NSpierings/Desktop/Treinwerken/Hoorn/externalhyperlink%23decentrale.regelgeving.overheid.nl/cvdr/xhtmloutput/historie/Hoorn/328976/328976_1.html)1'.

#### *3.3.5 Bomenbeleidsplan Hoorn 'Ruimte voor bomen'*

Het bomenbeleidsplan steunt op het groenbeleidsplan uit 2004. Centraal in het boombeleid van Hoorn staat het beschermen van het huidige en toekomstige bomenbestand en het scheppen van voorwaarden voor een optimale ontwikkeling en verzorging van bomen.

De bomenkaart vormt de onderlegger voor het Bomenbeleidsplan. De belangrijke huidige en gewenste boomstructuren zijn vastgelegd op kaart. Deze boomstructuren zijn onderverdeeld in hoofdstructuur, secundaire structuur en het wijkgroen en parkgroen. De hoofdstructuur valt grotendeels samen met de ontsluitingsstructuur vanuit de wijken en de stad (in dit geval De Weel en Middelweg). De secundaire boomstructuren vormen de overige karakteristieke bomenrijen in een wijk. Ze staan vaak langs de langere wegen, maar ook langs fietspaden, wandelpaden en sloten. (waaronder langs de Siriusstraat, Sterrenweg en het oostelijk deel van De Weel). Langs deze routes staan beeldbepalende boomrijen. Hoorn zet zich in voor het handhaven en optimaliseren van deze boomstructuren. Op kaart zijn ook de parken weergegeven (waaronder het Dwaalpark), maar de overige bomen in de wijken zijn niet ingetekend (zie ook afbeelding 3.4).

Hoorn moet investeren in beeldbepalende boomstructuren, vooral in de hoofd- en secundaire structuren. De boomstructuren moeten helder worden gemaakt. Onderbroken boomrijen moeten in de toekomst worden aangevuld zodra daar ruimte voor is. Obstakels die daarbij in de weg staan moeten waar mogelijk wijken. Dat geldt ook voor groen dat uit de toon valt. De bomen in de hoofden secundaire structuur moeten de ruimte hebben om een aansprekend beeld te vormen. Dat betekent bijvoorbeeld ook, dat groen dat dit beeld verstoort (ook bomen) wijkt. De structuur krijgt in dat geval voorrang op solitair groen.

17

Het voorliggende bestemmingsplan heeft weliswaar grotendeels een conserverend karakter, maar biedt voldoende mogelijkheden om de bestaande groenstructuren verder te versterken. De secundaire structuur, zoals deze aanwezig is langs de Siriusstraat, wordt met de herontwikkeling van de vijf woongebouwen aldaar niet teniet gedaan, maar waar mogelijk juist versterkt

*Afbeelding 3.4: uitsnede bomenkaart (het plangebied is zwart omkaderd).*

# <span id="page-26-0"></span>**4 Omgevingstoets**

# <span id="page-26-1"></span>**4.1 Algemeen**

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende moet borgen.

#### *Herontwikkeling woongebouwen Siriusstraat*

Nadat het ontwerpbestemmingsplan, dat een geheel conserverend karakter kende, gereed was, is een nieuw plan voor woningbouw aan de Siriusstraat ontstaan. Deze ontwikkeling wordt meegenomen in de vaststellingsfase van het bestemmingsplan. Voor de meeste omgevingsaspecten is onderzoek verricht ten behoeve van deze ontwikkeling. In de volgende paragrafen wordt dit, specifiek voor het plan Siriusstraat, dan ook separaat vermeld.

#### <span id="page-26-2"></span>**4.2 Geluidhinder**

#### *4.2.1 Kader*

#### **Wegverkeerslawaai**

Conform artikel 74 van de Wet geluidhinder (Wgh) (2007) bevindt zich aan weerszijden van een weg een zone waarbinnen akoestisch onderzoek dient te worden uitgevoerd. Alvorens geluidgevoelige objecten - zoals woningen of scholen - kunnen worden geprojecteerd, dient te worden onderzocht of aan de normen van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

#### *Normstelling*

Als er nieuwe geluidgevoelige objecten binnen de onderzoekszone van een weg worden gerealiseerd, dan mag de geluidsbelasting van het wegverkeer niet meer bedragen dan de voorkeurswaarde. Indien de geluidsbelasting hoger is dan de voorkeurswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk of op overwegende bezwaren te stuiten dan is het college van burgemeester en wethouders bevoegd tot het vaststellen van een hogere waarde. Deze hogere waarde mag de maximale ontheffingswaarde niet overschrijden. Daarnaast worden in het Bouwbesluit 2012 eisen gesteld aan de karakteristieke geluidwering. Dit betreffen eisen aan de geluidwering van de gevel zodat deze zodanig wordt geconstrueerd dat voldaan wordt aan de maximale binnenwaarde van 33 dB. Voor een bedgebied (verblijfsgebied waarin bedden aanwezig zijn) is de waarde van de karakteristieke geluidwering 5 dB hoger. Dit betekent dat de binnenwaarde in het bedgebied niet hoger mag zijn dan 28 dB.

Voor woonerven en voor wegen waarop de maximum snelheid 30 km/h bedraagt, geldt geen onderzoekszone, waardoor ze - strikt formeel gezien - niet hoeven te worden getoetst aan de normen van de Wgh. In het kader van een goede ruimtelijke ordening is het echter wel wenselijk dat deze wegen mee worden genomen in de afweging.

#### **Railverkeerslawaai**

In de Wgh en het Bgh is de zonering van spoorwegen (en ook van tram en metro) en het daarbij horende normenstelsel geregeld. Bij spoorweglawaai is de breedte van de zone onder andere afhankelijk van het aantal sporen en de verkeersintensiteit. De spoorlijn Zaandam - Enkhuizen ten noorden van het plangebied, kent een zone van 100 meter.

# *4.2.2 Onderzoek en conclusie*

De Wet geluidhinder verlangt inzicht in de akoestische effecten bij de realisatie van nieuwe geluidgevoelige objecten, zoals woningen. Binnen het voorliggende plangebied zijn diverse geluidsgevoelige objecten (zoals woningen) aanwezig, alsmede enkele ontsluitingswegen en de spoorlijn Zaandam - Enkhuizen. De bouwvlakken van de nieuwe woongebouwen aan de Siriusstraat zijn anders gesitueerd dan de hiervoor vigerende bouwvlakken, waardoor akoestisch onderzoek2 benodigd was. Uit dit onderzoek, waarvan de rapportage is opgenomen als bijlage 6 bij deze toelichting, is gebleken dat de voorkeursgrenswaarde voor zowel wegverkeer alsook railverkeer op diverse nieuwe woningen worden overschreden, en dat er derhalve hogere waarden nodig zijn, maar de maximale ontheffingswaarden worden niet overschreden. Verder worden er in het voorliggende bestemmingsplan geen nieuwe woningen of andere geluidgevoelige functies mogelijk gemaakt en is geen sprake van reconstructies van wegen. Onderzoek in het kader van de Wet geluidhinder is dan ook niet aan de orde.

# <span id="page-27-0"></span>**4.3 Externe veiligheid**

# *4.3.1 Kader*

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

# **Besluit externe veiligheid inrichtingen**

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze

<sup>2</sup> Akoestisch onderzoek Siriusstraat, Notitie LBP Sight, kenmerk V073245aa.00001.eg, 28 januari 2015

bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

# **Regelgeving transport van gevaarlijke stoffen over wegen, water en spoor**

Per 1 april 2015 is het Besluit externe veiligheid transportroutes (Bevt) in werking getreden. In het Bevt staan regels voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Het Bevt hanteert een vaste grens van 200 meter, vanaf de buitenrand van de transportroute, waarbuiten in principe geen beperkingen hoeven te worden gesteld aan het ruimtegebruik. Buiten de 200 meter is een verantwoording niet noodzakelijk. Wel geldt dat bij ruimtelijke ontwikkelingen die nieuwe kwetsbare of beperkt kwetsbare objecten mogelijk maken buiten de 200 m dient in de toelichting aandacht moet worden gegeven aan de aspecten bestrijdbaarheid en zelfredzaamheid voor zover het binnen het invloedsgebied van de transportroute is gelegen.

Ten aanzien van de verantwoordingsplicht groepsrisico wordt, net als bij het Besluit externe veiligheid buisleidingen (Bevb), onderscheid gemaakt tussen een volledige verantwoording en een beperkte verantwoording van het groepsrisico.

Een volledige verantwoording kan bovendien achterwege blijven indien kan worden aangetoond dat:

- a. het groepsrisico, niet hoger is dan 0,1 maal de oriëntatiewaarde voor het groepsrisico, of;
- b. het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- c. de oriëntatiewaarde, gelet op de dichtheid van personen, niet wordt overschreden.
- d. Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen. Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

In het Bevt zijn tevens plasbrandaandachtsgebieden benoemd voor transportroutes. Een PAG is een zone, waarbinnen een aanvullende verantwoording noodzakelijk is met betrekking tot het al dan niet nemen maatregelen om de effecten van een plasbrand te beperken en de zelfredzaamheid van personen.

# **Regelgeving transport van gevaarlijke stoffen via buisleidingen**

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden. Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

# *4.3.2 Onderzoek*

In afbeelding 4.1 is een uitsnede van de risicokaart weergegeven. Hieruit blijkt dat het invloedsgebied van een aantal risicobronnen over het plangebied loopt. Deze risicobronnen zijn:

- Spoorlijn Zaandam Enkhuizen
- Rijksweg A7
- LPG-tankstation 'Commandeur Tankstations BV'

*Afbeelding 4.1: uitsnede risicokaart*

In het vervolg van deze paragraaf worden de verschillende risicobronnen afzonderlijk behandeld.

# **Spoorlijn Zaandam – Enkhuizen**

Aan de noordzijde van het plangebied is de spoorlijn Zaandam – Enkhuizen gelegen. Over deze spoorlijn vindt geen vervoer van gevaarlijke stoffen plaats. Derhalve vormt de spoorlijn geen relevante risicobron voor dit bestemmingsplan.

# **Rijksweg A7**

Direct ten noorden van woongebied Grote Waal is de Rijksweg A7 gelegen. Het traject A7: afrit 7 (Averhorn) – afrit 8 (Hoorn) geldt als een transportroute van gevaarlijke stoffen en is opgenomen in het Basisnet. Het betreffende traject heeft geen plasbrandaandachtsgebied en/of veiligheidszone.

Voor het bepalen van de PR10-6 contour zijn de stoffen die behoren tot stofcategorie GF3 (propaan, LPG maatgevend). Het aantal transporten GF3 over de A7 is gemaximeerd op 1.500 bewegingen per jaar. Toetsing op basis van de Handreiking risicoanalyse transport (HART) levert op dat bij een vervoersaantal kleiner dan 4.000 bewegingen per jaar geen sprake is van een plaatsgebonden risicocontour PR10-6 . Hiermee is er geen sprake van een aan te houden grenswaarde voor het plaatsgebonden risico.

Het groepsrisico rondom de A7 is lager dan 0,1 x de oriëntatiewaarde. Om het invloedsgebied van de Rijksweg te bepalen, is het noodzakelijk om de getransporteerde stofcategorieën per jaar te analyseren. In Basisnet Weg zijn de intensiteiten opgenomen. Het gaat om:

| Stofcategorie | Omschrijving           | Jaarintensiteit |
|---------------|------------------------|-----------------|
| LF1           | Brandbare vloeistoffen | 3.776           |
| LF2           | Brandbare vloeistoffen | 5.287           |
| LT1           | Toxische vloeistoffen  | 0               |
| LT2           | Toxische vloeistoffen  | 191             |
| GF1           | Brandbare gassen       | 0               |
| GF3           | Brandbare gassen       | 786             |
| GT3           | Toxische gassen        | 0               |

*Tabel 4.1:Jaarintensiteiten gevaarlijke stoffen over de A7 (Bron: Basisnet Weg)*

Het invloedsgebied van de A7 wordt bepaald door de stofgroep die de grootste effectafstand heeft in geval van een incident, in casu LT2 (toxische vloeistoffen). De stofgroep LT2 heeft een invloedsgebied van 950 meter. Dit invloedsgebied overlapt het gehele plangebied. Het groepsrisico in relatie tot wegen wordt in het algemeen bepaald door het transport van LPG (de stofgroep GF3). Het invloedsgebied van LPG bedraagt 325 meter en overlapt eveneens een groot deel van het plangebied.

Omdat het voorliggende bestemmingsplan geen nieuwe ruimtelijke ontwikkelingen mogelijk maakt, de intensiteiten relatief beperkt zijn en er sprake is van eenzijdige bebouwing langs de A7, kan uitgesloten worden dat sprake is van een toename van het groepsrisico. De A7 heeft bovendien geen veiligheidszone. De kans op een overschrijding van de oriëntatiewaarde is dan ook niet waarschijnlijk. Een verantwoording van het groepsrisico wordt derhalve niet nodig geacht. Er is sprake van een acceptabele veiligheidssituatie.

#### *Relevante scenario's: BLEVE en toxisch scenario*

De brandweer bereidt zich voor op de gevolgen van een zogenaamd 'maatgevend scenario'. Voor gevaarlijke stoffen over de A7 wordt dit scenario door LPG transporten gevormd. Voor LPG transport is het maatgevende scenario een BLEVE (Boiling Liquid Expanding Vapour Explosion) van een ketelwagon tijdens transport. Een warme BLEVE treedt op bij een externe brand, een koude BLEVE treedt op wanneer de tank bezwijkt door een mechanische oorzaak. Het optredende effect (drukgolf) en het moment van exploderen is afhankelijk van de inhoud van de tank. Het toxisch scenario (toxische wolk) heeft het grootste effectgebied en is daarmee tevens een relevant scenario.

#### *Bestrijdbaarheid*

Om de bestrijdbaarheid te vergroten dient het plangebied over voldoende bluswatervoorzieningen te beschikken. Tevens dient bij toekomstige nieuwe ontwikkelingen in overleg met de Veiligheidsregio Noord-Holland Noord rekening te worden gehouden met voldoende bereikbaarheid voor hulpdiensten. Overleg met de VNHN vindt regelmatig plaats en zal worden gecontinueerd.

#### **LPG-tankstation Keern 'Commandeur Tankstations BV'**

Aan Keern 17 is een tankstation met een LPG-vulpunt en afleverinstallatie gelegen. LPG tankstations vallen onder het Bevi. Indien sprake is van nieuwe ruimtelijke ontwikkelingen moet

voldaan worden aan de normen in dit besluit voor het plaatsgebonden risico en dient binnen het invloedsgebied verantwoording voor een toename van het groepsrisico te worden afgelegd. Conform artikel 13 uit het Bevi geldt dit laatste ook als het bestemmingsplan geen nieuwe ontwikkelingen toestaat. De verantwoording is dan echter minder zwaar dan bij nieuwe ruimtelijke ontwikkelingen. Om verantwoording te kunnen af leggen dient bekend te zijn wat in de huidige situatie de hoogte van het groepsrisico is. Indien de omgeving van een LPG tankstation homogeen bebouwd is dan mag voor de bepaling van het groepsrisico gebruik gemaakt worden van de tabellen die zijn opgenomen in de regeling bij het Bevi. Indien dat niet het geval is dient het groepsrisico middels een kwantitatieve risicoanalyse (QRA) te worden bepaald.

Bij het tankstation vindt opslag en verkoop van vloeibare motorbrandstoffen en LPG plaats. De doorzet van LPG bedraagt minder dan 1.000 m3 /jaar. Omdat sprake is van een Bevi-inrichting dienen de risico's in het bestemmingsplan te worden beschouwd en afgewogen. De PR 10-6 contour ligt op 35 meter van het vulpunt. Daarbinnen mogen geen kwetsbare objecten aanwezig zijn; in dat geval is namelijk sprake van een saneringssituatie. In een cirkel op 150 meter rond het vulpunt mogen geen nieuwe kwetsbare objecten worden toegevoegd. De risicocontour van het vulpunt reikt niet tot het voorliggende plangebied. Het invloedsgebied overlapt daarentegen wel een klein gedeelte van het bestemmingsplan. Binnen 150 meter van het vulpunt zijn - gezien het conserverende karakter van het bestemmingsplan - geen nieuwe kwetsbare objecten voorzien. Hiermee wordt voldaan aan de grenswaarde die het Bevi stelt aan het plaatsgebonden risico.

Omdat het voorliggende bestemmingsplan geen nieuwe ontwikkelingen mogelijk maakt, neemt het groepsrisico niet toe. De verantwoording voor dit bestemmingsplan beperkt zich in dit geval tot het opvolgen van de aanbevelingen die de regionale brandweer hierover dient te verstrekken. De Veiligheidsregio Noord-Holland Noord wordt in het kader van het overleg ex artikel 3.1.1 Bro verzocht een advies uit te brengen over het bestemmingsplan. Vooruitlopend op dit advies wordt hieronder ingegaan op de aspecten zelfredzaamheid en bestrijdbaarheid.

#### *Siriusstraat*

In het milieuadvies dat de Regionale Uitvoeringsdienst Noord-Holland Noord (RUD) heeft uitgebracht3 , waarvan de rapportage is opgenomen als bijlage 7 bij deze toelichting, is verwoord dat externe veiligheid geen relevant aspect is omdat in de directe omgeving van het plangebied geen verkeers, spoor-, vaarwegen en transportleidingen aanwezig zijn waar relevant transport van gevaarlijke stoffen over c.q. door plaatsvindt. Daarnaast zijn bedrijven waar grote hoeveelheden gevaarlijkste stoffen opgeslagen, verwerkt of geproduceerd worden op voldoende afstand gelegen. Nader onderzoek naar externe veiligheid is dan ook niet nodig.

# *4.4.3 Conclusie*

Uit het oogpunt van externe veiligheid zijn er geen belemmeringen voor de vaststelling van het bestemmingsplan.

# <span id="page-31-0"></span>**4.5 Bedrijven en milieuzonering**

#### *4.5.1 Kader*

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden

<sup>3</sup> Advies Siriusstraat Hoorn, Notitie Regionale Uitvoeringsdienst Noord-Holland Noord, kenmerk RUD17.210147, 6 maart 2017

tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en Milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

| Milieucategorie | Richtafstanden tot 'rustige<br>woonwijk' | Richtafstanden tot 'gemengd<br>gebied' |
|-----------------|------------------------------------------|----------------------------------------|
|                 | 10 meter                                 | 0 meter                                |
| 2               | 30 meter                                 | 10 meter                               |
| 3 (3.1 en 3.2)  | 50 - 100 meter                           | 30 - 50 meter                          |
| 4 (4.1 en 4.2)  | 200 - 300 meter                          | 100 - 200 meter                        |
| 5 (5.1 en 5.2)  | 500 - 1000 meter                         | 300 - 700 meter                        |
| ട               | 1500 meter                               | 1000 meter                             |

*Tabel 4.2: richtafstanden volgens 'Bedrijven en milieuzonering 2009'*

De milieucategorie leidt in combinatie met een omgevingstype (rustige woonwijk of gemengd gebied) tot een bijbehorende richtafstand.

# *4.5.2 Onderzoek en conclusie*

De VNG brochure is van toepassing op nieuwe situaties. Voorliggende bestemmingsplan betreft in principe een actualisatie van de vigerende regeling. Formeel is toetsing aan de VNG-richtlijnen voor bestaande situaties niet noodzakelijk. In het voorliggende plangebied zijn nauwelijks bedrijven aanwezig. Ten opzichte van de vigerende regeling worden er geen zwaardere bedrijfscategorieën toegestaan. Met het oog hierop voorziet voorliggend bestemmingsplan niet in het terugbrengen van de nu (op basis van het vigerende bestemmingsplan) mogelijke bedrijfscategorieën.

#### *Siriusstraat*

In de omgeving van de Siriusstraat, waar nieuwe woningbouw mogelijk gemaakt wordt, zijn geen hinderlijke inrichtingen aanwezig, waardoor er geen belemmeringen bestaan voor deze ontwikkeling of andersom.

Gelet op het voorgaande leidt het aspect bedrijven en milieuzonering niet tot belemmeringen voor dit bestemmingsplan.

#### <span id="page-32-0"></span>**4.6 Bodem**

#### *4.6.1 Kader*

#### **Wet bodembescherming**

Als sprake is van ernstige bodemverontreiniging dan is de Wet bodembescherming (Wbb) van kracht. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

# *4.6.2 Onderzoek en conclusie*

Bij het conserverende deel van het bestemmingsplan is het uitvoeren van een bodemonderzoek niet noodzakelijk. Indien bij een eventuele toekomstige ontwikkelingen grond moet worden afgevoerd, dient hierbij rekening te worden gehouden met de hergebruikmogelijkheden op basis van de kwalificatie volgens het Besluit bodemkwaliteit. Bij de ontwikkeling van de woningbouw aan de Siriusstraat vindt het benodigde bodemonderzoek plaats na het slopen van de bestaande woonbebouwing.

Uit een analyse van de Regionale Uitvoeringsdienst Noord-Holland Noord (RUD) blijkt dat de bodem voor het overgrote deel van de wijk Grote Waal geschikt is voor de functies wonen met/zonder tuin, openbaar groen, recreatie en bedrijvigheid (kantoren/bedrijven). Er zijn echter enkele locaties in de wijk waarvan op basis van de beschikbare informatie niet kan worden gegarandeerd dat plaatselijk de bodem altijd geschikt is voor de huidige en/of gewenste functie. Dit betreffen locaties waar matige en/of sterke verontreinigingen zijn aangetroffen én de locaties waar mogelijk bodembedreigende activiteiten hebben plaatsgevonden. Bij bouwactiviteiten en/of ontwikkelingen op en nabij deze locaties moet daarom altijd een extra toets op bodemgeschiktheid worden gedaan middels het uitvoeren van een historisch en/of verkennend bodemonderzoek.

# <span id="page-33-0"></span>**4.7 Luchtkwaliteit**

#### *4.7.1 Kader*

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijn stof (PM2,5)de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3 . Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3 .

Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;

- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

Voor zover de ruimtelijke ontwikkeling is opgenomen in het NSL of de ontwikkeling kan worden aangemerkt als NIBM-project is toetsing aan de grenswaarden van de Wet luchtkwaliteit niet nodig.

### *4.7.2 Onderzoek*

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . Het voorliggende bestemmingsplan maakt alleen ter plaatse van de Sirirusstraat een ruimtelijke ontwikkeling mogelijk, waarbij per saldo 112 extra woningen worden toegevoegd. Omdat dit aantal ruim onder de drempel van 1.500 woningen (bij één ontsluitingsweg) blijft, is het project aan te merken als 'NIBM', waardoor een onderzoek op grond van de Wet luchtkwaliteit niet noodzakelijk is. In het kader van een goede ruimtelijke ordening zijn wel de jaargemiddelde concentraties NO2, PM10 en PM2,5 bepaald.

#### *Goede ruimtelijke ordening (NSL-monitoringstool)*

Voor de volledigheid zijn de jaargemiddelde concentraties NO2, PM10 en PM2,5 bepaald ter plaatse van het plangebied. Met de NSL-monitoringstool zijn langs de belangrijkste wegen ( de jaargemiddelde concentraties NO2, PM10 en PM2,5 bepaald. In afbeelding 4.2 zijn de jaargemiddelde concentraties weergegeven voor het peiljaar 2015. Uit deze afbeelding blijkt dat de jaargemiddelde concentraties NO2, PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10 ) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

*Afbeelding 4.2: overzicht concentraties NO2, PM10 en PM2,5, peiljaar 2015 (NSL-monitoringstool).*

#### *4.7.3 Conclusie*

De 112 extra woningen ter plaatse van de Sirirusstraat worden aangemerkt als 'NIBM'-project. Omdat het voorliggende bestemmingsplan verder geen nieuwe ontwikkelingen mogelijk maakt is onderzoek op grond van de Wet luchtkwaliteit niet benodigd. Wel zijn in het kader van een goede ruimtelijke ordening de jaargemiddelde achtergrondconcentraties NO2, PM10 en PM2,5 bepaald.

Deze waarden zijn veel lager dan de gestelde normen uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

# <span id="page-35-0"></span>**4.8 Flora en fauna**

# *4.8.1 Kader*

Op 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen). Met de Wnb zijn de verantwoordelijkheden voor het beleidsveld natuur overgedragen van het Rijk aan provinciale staten en gedeputeerde staten. De provincies hebben daarom via een verordening aanvullende regels vastgelegd voor de onderdelen faunabeleid, houtopstanden, tegemoetkoming faunaschade, soortenbeleid en Natura 2000. Tevens worden diverse vrijstellingen verleend in deze verordening. Daarnaast heeft de provincie Noord-Holland regelgeving omtrent natuur vastgelegd in haar Verordening Ruimte, onder meer ten aanzien van het Natuurnetwerk Nederland (NNN), de voormalige Ecologische Hoofdstructuur (EHS).

#### **Soortenbescherming**

In de Wnb worden drie beschermingsregimes onderscheiden voor beschermde soorten:

- 1. het beschermingsregime Vogelrichtlijn;
- 2. het beschermingsregime Habitatrichtlijn.
- 3. het beschermingsregime Andere Soorten.

De provincies kunnen voor beschermingsregime Andere Soorten een algemene ontheffing verlenen voor onder meer ruimtelijke inrichting of ontwikkeling van gebieden. In Hoorn is de provincie Noord-Holland het bevoegd gezag voor de Wnb.

#### **Gebiedsbescherming**

De Wnb ziet op de bescherming van Natura 2000-gebieden (Vogel- en Habitatrichtlijngebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen door de Nbw beschermde natuurgebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

#### *4.8.2 Onderzoek*

#### **Soortenbescherming**

Met voorliggend bestemmingsplan worden geen nieuwe ontwikkelingen mogelijk gemaakt ten opzichte van de vigerende bestemmingsplanregeling (m.u.v. Siriusstraat, zie hierna). Nader onderzoek met betrekking tot het aspect flora en fauna is dan ook niet noodzakelijk. Wel geldt de zorgplicht voor alle in het wild levende planten- en diersoorten.

#### *Zorgplicht*

De Wet natuurbescherming erkent de intrinsieke waarde van het in het wild levende dier. Dat betekent dat voor de wet alle dieren van onvervangbare waarde zijn en dat mensen daar niet onzorgvuldig mee mogen omspringen. Vanuit deze gedachte is de zorgplicht in artikel 1.11 van

de Wet natuurbescherming opgenomen. De zorgplicht houdt in dat iedereen 'voldoende zorg' in acht moet nemen voor alle in het wild voorkomende dieren en planten (en dus niet alleen de beschermde) en hun leefomgeving. Dit is een algemene fatsoenseis die voor iedereen geldt. Concreet betekent dit dat een ieder die weet of redelijkerwijs kan vermoeden dat door zijn handelen of nalaten nadelige gevolgen voor flora of fauna kunnen worden veroorzaakt, verplicht is dergelijk handelen achterwege te laten voor zover zulks in redelijkheid kan worden gevergd, dan wel alle maatregelen te nemen die redelijkerwijs van hem kunnen worden gevergd teneinde die gevolgen te voorkomen of, voor zover die gevolgen niet kunnen worden voorkomen, deze zoveel mogelijk te beperken of ongedaan te maken.

# **Gebiedsbescherming**

Het 'Markermeer & IJmeer' – direct ten zuiden van het plangebied - is aangemerkt als Natura 2000-gebied en valt tevens onder het vigeur van de Wet natuurbescherming. Gezien het conserverende karakter van het voorliggend bestemmingsplan zijn negatieve effecten op de instandhoudingsdoelstellingen voor de soorten en habitats, waarvoor de Natura2000-gebieden als zodanig is aangewezen, op voorhand uit te sluiten. Er is geen sprake van externe werking.

*Afbeelding 4.3: begrenzing Natura2000-gebied 'Markermeer & IJmeer' (links) en NNN (rechts).*

Daarnaast zijn enkele delen van het plangebied aangemerkt als onderdeel van het NatuurNetwerk Nederland (voormalige EHS), het betreft een agrarisch perceel aan het bebouwingslint De Hulk (zie afbeelding 4.3). Het voorliggende bestemmingsplan heeft een conserverend karakter en voorziet geen nieuwe ontwikkelingen (m.u.v. Siriusstraat, zie hierna). Het betreffende perceel is in dit bestemmingsplan voorzien van de bestemmingen 'Agrarisch met Waarden'. De bebouwingsmogelijkheden binnen deze bestemmingen zijn zeer beperkt.

#### **Siriusstraat**

Voor de herontwikkeling van de vijf woongebouwen aan de Siriusstraat is ecologisch onderzoek uitgevoerd.

# *Soortenbescherming*

Allereerst is een Quickscan Flora en fauna opgesteld4 om te kijken of er beschermde soorten in het plangebied gevestigd waren (bijlage 1 van de toelichting). Nader onderzoek was vereist en is uitgevoerd5 . Uit dit onderzoek (bijlage 2 van de toelichting) is gebleken dat er vleermuizen

<sup>4</sup> Quick scan flora en fauna, Hoorn, Siriusstraat, Broomans BV, d.d. 10 maart 2016

<sup>5</sup> Nader onderzoek Flora- en faunawet Vleermuizen, kleine modderkruiper, Hoorn, Siriusstraat fase 1 en 2, Broomans BV, d.d. 10 oktober 2016

aanwezig zijn. Conclusie van dit onderzoek was dat ontheffing voor de Flora- en faunawet benodigd is, dat een mitigatieplan opgesteld moest worden en daarnaast dienen deze mitigerende maatregelen en overige eisen vanuit ontheffing uitgevoerd te worden. Vanuit de Rijksdienst voor Ondernemend Nederland is ontheffing verleend voor de verbodsbepalingen genoemd in artikel 3.5, lid 4 van de Wet natuurbescherming (bijlage 3 van de toelichting).

# *Gebiedsbescherming*

Het plangebied is niet gelegen in een Natura 2000-gebied of een Beschermd Natuurmonument. Het dichtstbijzijnde Natura 2000-gebied bevindt zich op ongeveer 280 meter van het plangebied. Negatieve effecten van het plan op de natuurwaarden van Natura 2000-gebieden en Beschermde Natuurmonumenten worden niet waarschijnlijk geacht.

Het plangebied ligt niet in het NNN, een natuurverbinding, een weidevogelleefgebied of een ganzenfoerageergebied. Het dichtstbijzijnde gedeelte van het NNN bevindt zich op ongeveer 160 meter afstand. Negatieve effecten van het plan op deze gebieden zijn niet te verwachten.

Er rusten geen gebiedsbeschermingen op het plangebied die de uitvoerbaarheid van het plan in de weg staan.

# . *4.8.3 Conclusie*

Vanuit het aspect flora en fauna gelden er geen belemmeringen voor dit bestemmingsplan. Wel dient voor alle in het wild levende planten- en diersoorten de zorgplicht in acht te worden genomen.

# <span id="page-37-0"></span>**4.9 Water**

#### *4.9.1 Kader*

# **Nationaal Waterplan**

De waterplannen geven het landelijke, respectievelijk regionale (strategische) waterbeleid weer. Voor het rijk is dit vastgelegd in het Nationaal Waterplan (NWP). Het NWP geeft de hoofdlijnen, principes en richting van het nationale waterbeleid. Het Nationaal Waterplan 2016-2021 is de opvolger van het Nationaal Waterplan 2009-2015 en vervangt dit plan én de partiële herzieningen hiervan. Het NWP is op 10 december 2015 door de minister van Infrastructuur en Milieu en de staatssecretaris van Economische Zaken vastgesteld.

Op basis van de Waterwet is het Nationaal Waterplan voor de ruimtelijke aspecten tevens een structuurvisie. Het NWP is zelfbindend voor het Rijk. Het Rijk is in Nederland verantwoordelijk voor het hoofd- watersysteem. In het Nationaal Waterplan legt het Rijk onder meer de strategische doelen voor het waterbeheer vast.

#### **Nationaal Bestuursakkoord Water**

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundig relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening en is en hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, vooral op het gebied van wateroverlast en watertekort.

# **Kaderrichtlijn water**

Op 22 december 2000 is de Europese Kaderrichtlijn Water (KRW) van kracht geworden. De KRW geeft een kader voor de bescherming van de ecologische en chemische kwaliteit van oppervlaktewater en grondwater.

## **Waterbeheer 21e eeuw**

In september 2000 heeft de commissie Waterbeheer 21e eeuw (WB21) advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatshebben; berging moet binnen het stroomgebied plaatshebben. Dit betekent onder andere het aanwijzen en instandhouden van waterbergingsgebieden. Daarnaast wordt verdroging bestreden en worden watertekorten verminderd.

# **Provinciaal Waterplan**

Met het Waterplan geeft de provincie Noord-Holland duidelijkheid over haar strategische waterdoelen tot 2040 en het daarbij behorende actieprogramma. Deze strategische doelstellingen zijn:

- het waarborgen van voldoende bescherming van mens, natuur en bedrijvigheid tegen overstromingsrisico's;
- het zorgen dat water in balans en verantwoord benut en beleefd wordt door mens, natuur en bedrijvigheid;
- het zorgen voor schoon en voldoende water;
- het zorgen voor maatwerk in het Noord-Hollandse grond- en oppervlaktewatersysteem.

Uitgangspunten bij het Waterplan zijn:

- klimaatbestendig waterbeheer;
- water mede sturend in de ruimte;
- centraal wat moet, decentraal wat kan;
- gebiedsgerichte en resultaatgerichte benadering.

#### **Waterplan Hoorn (2002)**

In samenwerking met het Hoogheemraadschap Hollands Noorderkwartier heeft de gemeente Hoorn in 2002 een Waterplan opgesteld. Het doel van dit Waterplan is de randvoorwaarden te scheppen waarmee een aantrekkelijk, gezond en duurzaam watersysteem met een hoge belevingswaarde bereikt wordt.

# **Klimaatadaptatie**

Klimaatverandering maakt het nog urgenter om voldoende groen in de stad te hebben. Door de klimaatverandering zijn er meer en langere periodes van droogte, pieken in regenbuien en ook tijden van uitzonderlijke kou in de winter. Daarnaast leidt de toenemende betegeling van tuinen er toe dat regenwater niet makkelijk weg kan en draagt de toenemende verstening bij aan het hitte-eilandeffect; het fenomeen dat de temperatuur in een stedelijk gebied gemiddeld hoger is dan in het omliggende landelijk gebied. Bij de inrichting van de openbare ruimte, tuinen en ver- /nieuwbouw van gebouwen is het van belang om rekening te houden met klimaatverandering. Dit kan bijvoorbeeld door groene daken en gevels en bij de plant van bomen te kiezen voor soorten die het goed doen onder de extreme omstandigheden; bomen die zowel tegen hitte als tegen vorst kunnen. Daarnaast moet voldoende ruimte worden geboden aan (de afvoer van) regenwater. Het bestemmingsplan staat groen- en watervoorzieningen algemeen toe. Binnen de regels van het bestemmingsplan zijn klimaatadaptieve maatregelen daarom mogelijk.

### *4.9.2 Onderzoek*

# **Huidige situatie en plan**

Het plangebied omvat het woongebied Grote Waal, ten westen van de historische binnenstad van Hoorn. Binnen het woongebied zijn diverse oppervlaktewateren en watergangen aanwezig. Daarnaast heeft het zuidwestelijke deel van het plangebied een meer landelijk en waterrijk karakter. Voor het overige deel is het plangebied grotendeels verhard.

Het voorliggende plan is conserverend van aard en maakt geen nieuwe ontwikkelingen mogelijk, behalve ter plaatse van de Siriusstraat (zie hierna).

#### **Veiligheid**

De Westerdijk - direct ten zuiden van het plangebied – is aangemerkt als een primaire waterkering, die eveneens is opgenomen in het Barro (zie paragraaf 3.1). De beschermingszone van deze primaire waterkering is op de verbeelding weergegeven en voorzien van een dubbelbestemming "Waterstaat - Waterkering". Het bestemmingsplan voorziet geen ontwikkelingen in de beschermingszone.

Om de instandhouding van de dijk te waarborgen is in dit bestemmingsplan eveneens de gebiedsaanduiding 'Vrijwaringszone – Dijk' opgenomen. Ter plaatse van deze aanduiding mogen slechts bouwwerken worden opgericht indien waterschapsbelangen zulks gedogen. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de waterkering.

#### **Oppervlaktewatersysteem**

Het plangebied ligt in de polder Westerkogge, in peilgebied 6130-7, met een streefpeil van NAP -3,20 meter. Het gebied watert af middels een stelsel van poldersloten (hoofdwaterlopen) naar het gemaal Westerkogge. Daar wordt het water via dit gemaal op het Markermeer uitgeslagen.

Het plangebied is in de huidige situatie grotendeels verhard. Het voornaamste oppervlaktewater in het plangebied wordt gevormd door de diverse watergangen in het plangebied. Het gaat daarbij zowel om primaire watergangen, als ook diverse secundaire en tertiaire wateren. Primair zijn de wateren die van belang zijn voor de aan- en afvoer van water en waterberging op regionaal en polderniveau. Het zijn wateren met een belangrijke publieke functie.

De aanwezige watergangen en oppervlaktewateren zijn bestemd als "Water". Het voorliggende bestemmingsplan voorziet geen nieuwe ruimtelijke ontwikkelingen in de nabijheid van watergangen. Mochten zich in de toekomst ontwikkelingen aandienen, dan dient rekening gehouden te worden met de onderhoudsstroken van de watergangen. Dit is geregeld in de Keur van het Hoogheemraadschap.

*Afbeelding 4.4: primaire, secundaire en tertiaire watergangen zoals opgenomen in de Legger Wateren Hoogheemraadschap Hollands Noorderkwartier.*

# **Riolering**

Afvalwater wordt afgevoerd via het gemeentelijk riool (droogweerafvoer - DWA). Hemelwater dat op daken, parkeerverharding en opritten valt, moet als dat mogelijk is worden afgekoppeld van het DWA en afgevoerd naar het oppervlaktewater. Hemelwater dat op wegen valt, dient via bodempassages te worden afgevoerd naar het oppervlaktewater.

Binnen het plangebied bevinden zich twee rioolgemalen. Deze bevinden zich op de locaties Houtzaagmolen en Lambert Meliszweg. De rioolgemalen zijn in het beheer bij het hoogheemraadschap. Beide rioolgemalen en de aansluitende rioolpersleidingen zijn weergeven op de verbeelding.

#### **Volksgezondheid**

Door het afkoppelen van hemelwater van de DWA worden vuilwateroverstorten (in de omgeving) tegengegaan. De risico's van watergerelateerde ziekten en plagen worden hierdoor geminimaliseerd. Indien nieuwe wateren worden gerealiseerd en/of oevers van bestaande wateren worden vergraven, verdient het aanbeveling flauwe, natuurvriendelijke oevers te creëren.

# **Bodemdaling**

Omdat het voorliggende bestemmingsplan conserverend is, zal het (grond)waterpeil niet worden aangepast. Eventuele bodemdaling in de omgeving zal niet door het plan worden beïnvloed.

#### **Grondwateroverlast**

Het grondwater zit (vrij) ondiep. Indien ondergrondse constructies worden gebouwd, waarvan de onderkant dieper ligt dan de hoogste grondwaterstand, wordt geadviseerd waterdicht te bouwen om te voorkomen dat overlast van grondwater ontstaat.

#### **Waterkwaliteit**

Een groot deel van de aanwezige watergangen en oppervlaktewateren staat met elkaar in verbinding, zodat ze goed doorspoeld worden. Dit komt de waterkwaliteit ten goede.

Het tegengaan van riooloverstorten door de afkoppeling van hemelwater van de DWA komt de waterkwaliteit (in de omgeving) ten goede. Het ontstaan van (nieuwe) vervuilingsbronnen dient zoveel mogelijk te worden voorkomen om vervuiling van grond- en oppervlaktewater te beletten. Het toepassen van niet-uitloogbare bouwmaterialen bij de toekomstige ontwikkelingen voorkomt dat het hemelwater wordt vervuild. In verband hiermee dienen geen (sterk) uitloogbare materialen zoals koper, lood, zink of teerhoudende dakbedekking te worden gebruikt op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben).

#### **Keur en Legger**

Alle handelingen of werkzaamheden in de nabijheid van watergangen en waterschapswegen vallen onder de regels van de Keur. In deze verordening van het Hoogheemraadschap zijn gebods- en verbodsbepalingen opgenomen om de waterstaatsbelangen veilig te stellen. In de meeste gevallen zal een vergunning moeten worden verleend door het Hoogheemraadschap.

De Legger Wateren is een register waarin functie, afmetingen en onderhoudsplichtigen van wateren (zoals sloten en vaarten), waterbergingen en natuurvriendelijke oevers vastgelegd zijn. Ook geeft de legger de ligging van wateren, waterbergingen en natuurvriendelijke oevers aan, zodat duidelijk is waarop de Keur van toepassing is.

#### **Beheer en onderhoud**

Op 13 mei 2013 hebben de besturen van de gemeente Hoorn en het Hoogheemraadschap een overeenkomst gesloten tot overdracht van het onderhoud van stedelijk oppervlaktewater van de gemeente Hoorn aan het Hoogheemraadschap Hollands Noorderkwartier. In deze overeenkomst zijn afspraken gemaakt over de onderhoudsverdeling van al het stedelijk oppervlaktewater binnen de gemeente Hoorn. De gemeentelijke riolering moet bereikbaar zijn voor beheer en onderhoud.

Het beheer en onderhoud van de primaire wateren in het plangebied ligt bij het Hoogheemraadschap. Het onderhoud van de secundaire en tertiaire wateren ligt bij de eigenaren van de aangrenzende percelen en het water zelf. Het onderhoud aan afvoervoorzieningen en bergingsvijvers van hemelwater op eigen terrein is eveneens voor rekening van de eigenaren van de betreffende percelen dan wel de eigenaren van het betreffende water. In de Legger Wateren wordt voor alle wateren (behalve afvoervoorzieningen en bergingsvijvers op privaat terrein) een uitwerking gegeven van de bepalingen over de onderhoudsplichten uit de Keur.

Activiteiten binnen deze onderhoudsstroken zijn vergunningplichtig op grond van de Keur. Onderhoudsstroken dienen (zwaar) onderhoudsmaterieel te kunnen dragen. Er mogen zich geen obstakels bevinden in de onderhoudsstroken. In voorkomende gevallen kan van bovengenoemde maten worden afgeweken met een ontheffing van het Hoogheemraadschap, mits het onderhoud gewaarborgd is en op een reguliere manier kan worden uitgevoerd.

#### **Siriusstraat**

Ten behoeve van de realisatie van nieuwe woningbouw ter hoogte van de Siriusstraat is een watertoets opgesteld. Het bouwplan zorgt, samen met andere plannen in dezelfde polder (Astronautenweg en Steenbokstraat), een toename van 7.530 m2 (zie onderstaande tabel 1).

| Omschrijving                                   | Bestaand<br>[m2<br>] | Nieuwe<br>situatie<br>[m2<br>] | Verschil<br>[m2<br>] |
|------------------------------------------------|----------------------|--------------------------------|----------------------|
| Oppervlak gebouwen Siriusstraat                | 8.800                | 8.800                          | 0                    |
| Oppervlak gebouwen Astronautenweg              | 1.690                | 2.220                          | -530                 |
| Verhardingen Siriusstraat en<br>Steenbokstraat | 14.000               | 19.000                         | -5.000               |
| Verhardingen Astronautenweg                    | 0                    | 2.000                          | -2.000               |
| TOTAAL                                         | 24.490               | 32.000                         | -7.530               |

# **Tabel 1: toename verhardingsoppervlak in polder**

Er wordt ook nieuw water aangelegd, waaronder 500 m2 rondom de woongebouwen aan de Siriusstraat, waardoor er per saldo 940 m2 extra oppervlaktewater aanwezig is (zie onderstaande tabel 2).

# **Tabel 2: toename wateroppervlak:**

| Omschrijving                         | Bestaand<br>[m2<br>] | Nieuwe<br>situatie<br>[m2<br>] | Verschil<br>[m2<br>] |
|--------------------------------------|----------------------|--------------------------------|----------------------|
| Wateroppervlak Siriusstraat          | 0                    | 500                            | 500                  |
| Wateroppervlak Steenbokstraat        | 0                    | 0                              | 0                    |
| Wateroppervlak Astronautenweg        | 0                    | 1.645                          | 1.645                |
| Watercompensatie Siriusstraat,       | 0                    | -1.205                         | -1.205               |
| Steenbokstraat en Astronautenweg 16% |                      |                                |                      |
| toename van 7.530 m2                 |                      |                                |                      |
| TOTAAL                               | 0                    | 500                            | 940                  |

Afbeelding 4.5. geeft weer hoe het oppervlaktewater bij de Siriusstraat in de nieuwe situatie eruit ziet. Het hoogheemraadschap heeft bij email d.d. 1 mei 2017 aangegeven, in te stemmen met deze watertoets.

*Afbeelding 4.5: oppervlaktewater rondom Sirirusstraat nieuwe situatie*

#### *4.9.3 Conclusie*

Het plan voldoet aan het geldende waterbeleid en voor de Sirirusstraat wordt voorzien in voldoende compenserend oppervlaktewater. Het voorontwerpbestemmingsplan is, conform het gestelde in ex artikel 3.1.1. van het Bro, aan Hoogheemraadschap Hollands Noorderkwartier voorgelegd. De opmerkingen van het Hoogheemraadschap zijn verwerkt in het ontwerpbestemmingsplan. Voor de watertoets voor de Siriusstraat is naderhand nog expliciet goedkeuring verleend.

# <span id="page-43-0"></span>**4.10 Archeologie en cultuurhistorie**

#### *4.10.1 Kader*

# *Rijksbeleid archeologie en cultuurhistorie*

De Monumentenwet 1988 is op 1 juli 2016 overgegaan in de Erfgoedwet. De Erfgoedwet vormt samen met de Omgevingswet het wettelijke fundament voor de cultuurhistorie in Nederland. In de Erfgoedwet is vastgelegd hoe met ons erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. De Erfgoedwet bundelt bestaande wet- en regelgeving voor behoud en beheer van het cultureel erfgoed in Nederland. Bovendien zijn aan de Erfgoedwet een aantal nieuwe bepalingen toegevoegd. Het beschermingsniveau zoals die in de oude wetten en regelingen golden blijven gehandhaafd. Onderdelen van de Monumentenwet die de fysieke leefomgeving betreffen, worden overgeheveld naar de Omgevingswet. Voor deze onderdelen is een overgangsregeling in de Erfgoedwet opgenomen voor de periode 2016-2019. Het betreft dan:

- Vergunningen tot wijziging, sloop of verwijdering van rijksmonumenten
- Verordeningen, bestemmingsplannen, vergunningen en ontheffingen op het gebied van archeologie
- Bescherming van stads- en dorpsgezichten

Zaken zoals het certificeringsstelsel en de aanwijzing van archeologische rijksmonumenten blijven in de Erfgoedwet.

Per 1 januari 2012 is de Modernisering Monumentenwet doorgevoerd via een wijziging van artikel 3.6. lid 2 van *Besluit ruimtelijke ordening*. In de toelichting van een bestemmingsplan moet voortaan het volgende worden opgenomen: Een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. Hierdoor dienen cultuurhistorische waarden dus uitdrukkelijk te worden meegewogen bij het vaststellen van bestemmingsplannen. Gemeenten zullen een inventarisatie moeten (laten) maken van alle cultuurhistorische waarden in een bestemmingsplangebied, dus niet alleen de archeologische waarden. Daarnaast moeten ze aangeven welke conclusies ze daaraan verbinden en op welke wijze ze deze waarden borgen in het bestemmingsplan. Dit is één van de pijlers van de Modernisering Monumentenzorg (MoMo).

De Rijksdienst helpt gemeenten om hieraan te voldoen met de Handreiking erfgoed en ruimte. Hierin staat hoe gemeenten zo'n inventarisatie en analyse kunnen uitvoeren. Ook wordt in deze handreiking aangegeven op welke wijze gemeenten cultuurhistorische waarden kunnen opnemen in een bestemmingsplan, compleet met voorbeeldbepalingen.

# *Provinciaal beleid archeologie en cultuurhistorie*

# *Structuurvisie 2040*

Het ruimtelijk beleid van de provincie Noord-Holland is vastgelegd in de 'Structuurvisie 2040 Noord-Holland 2040 – Kwaliteit door veelzijdigheid'. Archeologie is daarin aangewezen als één van de kernkwaliteiten van het landschap. Daarnaast gaat de provincie Noord-Holland uit van een ontwikkelingsgerichte benadering, omdat ook tegenwoordige ruimtelijke ontwikkelingen het landschap vormen, zodat zorgvuldig wordt omgegaan met de bestaande (historische) kenmerken van het landschap. In de bijbehorende Provinciale Ruimtelijke Verordening Structuurvisie heeft de provincie regels geformuleerd omtrent de inhoud van en de toelichting in bestemmingsplannen als er sprake is van provinciaal belang. In een bestemmingsplan moet bijvoorbeeld duidelijk omschreven worden hoe er omgegaan wordt met de cultuurhistorische objecten (waaronder archeologische waarden).

De provincie speelt een belangrijke rol op het gebied van ruimtelijke ordening. Door haar ruimtelijk beleid bepaalt de provincie in belangrijke mate hoe de ruimte in Noord-Holland wordt ingericht. In het licht van de WRO spitst de provinciale rol vanuit cultuur en cultuurhistorie in de ruimtelijke inrichting zich toe op drie terreinen, daar waar de provincie:

- Haar cultuurhistorische provinciaal belang heeft gedefinieerd in de Structuurvisie;
- Wettelijk bevoegd gezag is bij ingrepen die een relatie hebben met cultuurhistorie, bijvoorbeeld bij ontgrondingen of de aanleg van provinciale wegen;
- Initiatiefnemer is bij projecten van het Rijk een (beschermende) taak hebben verkregen, zoals bij de nationale landschappen en Unesco-gebieden.

Op provinciaal niveau is het beleidskader en de leidraad Landschap en Cultuurhistorie van belang voor onderhavig bestemmingsplangebied.

# *Beleidskader en Leidraad Landschap en Cultuurhistorie*

De visie op de gewenste ruimtelijke kwaliteit is vastgelegd in de Leidraad Landschap en Cultuurhistorie van de provincie Noord-Holland. Deze vernieuwde leidraad is een uitwerking van

37

het in 2006 vastgestelde Beleidskader Landschap en Cultuurhistorie, dat werd gebruikt als leidraad voor ruimtelijke plannen als bestemmingsplannen, beeldkwaliteitsplannen en structuurplannen. Daarnaast bood het handreikingen aan gemeenten om landschap en cultuurhistorie als uitgangspunt te gebruiken bij planvorming.

De provincie Noord-Holland heeft 10 archeologische gebieden van provinciaal belang gedefinieerd. Het plangebied Grote Waal ligt in een dergelijk gebied: West-Friesland. Als in gebieden van provinciaal belang het maatschappelijk belang dusdanig groot is dat waardevolle archeologische vindplaatsen aangetast moeten worden, vraagt de provincie aan te geven op welke wijze archeologische waarden door compenserende maatregelen in het plan zijn ondergebracht. Bovendien vraagt de provincie de aanwezige waarden te benutten bij de inrichting van een gebied.

Het archeologiebeleid van de provincie Noord-Holland is primair gericht op het behouden van de archeologische waarden in de bodem. Dit is geheel in de 'geest' van het Verdrag van Malta.

# *Gemeentelijk archeologiebeleid*

Ter bescherming van archeologische en cultuurhistorische waarden heeft de gemeente Hoorn op 4 april 2013 de Erfgoedverordening Gemeente Hoorn 2013 vastgesteld. De Beleidskaart Archeologie 2012 is vastgesteld op 12 maart 2013. Naast monumentenbeleid is in deze verordening ook de wijze waarop de bescherming van de archeologische waarden moet worden geregeld, vastgelegd.

Dit archeologiebeleid dient zijn vertaling te krijgen in de geldende bestemmingsplannen voor de gemeente. Daarom is een Paraplubestemmingsplan Archeologie vastgesteld (7 maart 2017).

#### *4.10.2 Onderzoek*

# **Archeologie**

De gemeentelijke Beleidskaart Archeologie geeft een gedetailleerd overzicht van de aanwezige archeologische waarden en de archeologische verwachtingen in de gemeente Hoorn (zie afbeelding 4.6). Het grondgebied van de gemeente Hoorn is met betrekking tot archeologie opgedeeld in vijf categorieën (W1, W2, W3, W4, W4a en W5). Voor deze categorieën worden door burgemeester en wethouders op grond van de omvang en diepte van bodemingrepen voorwaarden verbonden aan de omgevingsvergunning voor het bouwen. Daarnaast is, afhankelijk van de omvang van de ingreep, een omgevingsvergunning vereist voor werkzaamheden waarbij de grond wordt geroerd.

Binnen het plangebied is de Westerdijk beschermenswaardig. De Westerdijk is een Provinciaal Monument. Voor deze dijk geldt, dat bij alle grondroerende werkzaamheden een vergunning moet worden aangevraagd bij de Provincie Noord-Holland. Ter plaatse van deze dijk is, in navolging van het paraplubestemmingsplan, de dubbelbestemming "Waarde – Archeologie 1" opgenomen. Op diverse andere gronden zijn de dubbelbestemmingen "Waarde – Archeologie 2" of "Waarde – Archeologie 5" opgenomen.

*Afbeelding 4.6: Beleidskaart Archeologie gemeente Hoorn*

# *Vertaling in bestemmingsplan*

**w**

Voor de verschillende archeologische verwachtingswaarden zijn in het bestemmingsplangebied drie dubbelbestemmingen opgenomen: "Waarde – Archeologie 1", "Waarde – Archeologie 2" en "Waarde – Archeologie 5". In deze dubbelbestemmingen is bepaald dat voor verstorende werkzaamheden in de bodem die een bedreiging kunnen vormen voor de mogelijk aanwezige archeologische waarden een vergunning verplicht is. Voor de verschillende verwachtingswaarden gelden verschillende criteria voor wanneer een (omgevings)vergunning verplicht is en archeologisch onderzoek verricht moet worden.

De dubbelbestemming "Waarde – Archeologie 1" is opgenomen voor de gronden met een hoge archeologische verwachtingswaarde (categorie W1). Indien ter plaatse van deze dubbelbestemming grondroerende werkzaamheden plaatsvinden, dient – voorafgaand aan de werkzaamheden - archeologisch onderzoek uitgevoerd te worden. De dubbelbestemming "Waarde – Archeologie 2" is opgenomen voor de gronden die zijn aangemerkt als categorie W2. Voor deze gronden bedraagt de maximale verstoring 100 m2 en 30 cm diep. Indien deze vrijstellingsgrenzen worden overschreden, dient eveneens een archeologisch onderzoek overlegd te worden. Voor de gronden met een lage archeologische verwachtingswaarde (W5) is tenslotte de dubbelbestemming "Waarde – Archeologie 5" opgenomen. Voor deze gronden bedraagt de maximale verstoring 10.000 m2 en 40 cm diep.

# *Siriusstraat*

Ter plaatse van de nieuw te ontwikkelen woningen aan de Siriusstraat is onderzoek6 gedaan naar mogelijke archeologische en cultuurhistorische waarden. De rapportage hiervan is opgenomen als bijlage 4 bij deze toelichting. Uit dit onderzoek is gebleken dat gezien de vermoedelijk zeer lage graad van conservering van de toch al geringe archeologische resten, de verwachting om ter plaatse intacte archeologie aan te treffen laag is.

De ontwikkellocatie aan de Siriusstraat is vrijgesteld van nader archeologisch onderzoek. Ten behoeve van het doen van waarnemingen dient wel in de omgevingsvergunning te worden opgenomen dat Archeologie West-Friesland toekomstige graafwerkzaamheden wil monitoren.

#### **Cultuurhistorie**

Met betrekking tot het aspect cultuurhistorie is een advies uitgebracht door Bureau Erfgoed van de gemeente Hoorn, dat als bijlage 4 bij de regels is opgenomen. In het vervolg van deze paragraaf worden de voornaamste cultuurhistorische waarden benoemd, voor een volledig overzicht wordt verwezen naar de voorgenoemde bijlage.

Op basis van de Informatiekaart Landschap en Cultuurhistorie van de provincie Noord-Holland is de Westerdijk – als onderdeel van de Westfriese Omringdijk - aangemerkt als cultuurhistorische waardevolle structuur. De Westfriese Omringdijk is een middeleeuwse ringdijk rond West-Friesland en is als contour bepalend voor de identiteit van de regio. Om zich tegen overstromingen te beschermen zijn de Westfriese gronden vanaf de 11de eeuw bedijkt. Aan het begin van de 13de eeuw ging men de afzonderlijke bedijkte gebieden met elkaar verbinden en werd de dijkring gesloten. Nog altijd vormt de 126 km lange Westfriese Omringdijk de markante begrenzing van het oude zeekleigebied. De Westfriese Omringdijk is van grote cultuurhistorische waarde. De stedelijke kernen liggen hoofdzakelijk aan de rand van West- Friesland, bij de Omringdijk. De groei van deze steden is behalve door hun ligging aan het water (Zuiderzee) ook te danken aan hun ligging aan de Omringdijk, waardoor ze relatief goed met elkaar waren verbonden. Het is de enige ringdijk in Noord-Holland die nog vrijwel geheel intact is. Aangezien mensen aan de dijk wonen en werken en er verkeer over gaat moeten nu en dan voorzieningen aan de dijk worden aangebracht. Dit dient op de voor de dijk minst schadelijke manier te gebeuren. In 2009 heeft de Provincie Noord-Holland een beeldkwaliteitsplan opgesteld met daarin richtlijnen voor (mogelijke) ontwikkelingen rond de Westfriese Omringdijk.

De Westfriese Omringdijk met bijbehorende onderdelen is beschermd op grond van de provinciale monumentenverordening Noord-Holland. De Westfriese Omringdijk moet worden behouden als beschermd dijklichaam met bijbehorende beschermde onderdelen als wielen en kleiputten. Vanwege de herkenbaarheid van de dijk in het open landschap is handhaving van een brede open zone aan weerszijden van de dijk gewenst. Voor de herkenbaarheid van de dijk is de continuïteit van het dijkprofiel, het behoud van het oorspronkelijke dijktracé en materiaalkeuze van belang.

<sup>6</sup> Cultuurhistorische en archeologische Quickscan, gemeente Hoorn, d.d. 30 maart 2016

Het voorliggende bestemmingsplan voorziet in een conserverende regeling en maakt geen nieuwe ontwikkelingen mogelijk ter plaatse van de dijk. De Westerdijk is direct ten zuiden van het voorliggende plangebied gelegen. Om de instandhouding van de dijk te waarborgen is in dit bestemmingsplan de gebiedsaanduiding 'vrijwaringszone – dijk' opgenomen. Ter plaatse van deze aanduiding mogen slechts bouwwerken worden opgericht indien waterschapsbelangen zulks gedogen. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de waterkering.

# *Siriusstraat*

Ter plaatse van de nieuw te ontwikkelen woningen aan de Siriusstraat is nader onderzoek gedaan naar het aspect cultuurhistorie. Voor dit onderzoek wordt verwezen naar bijlage 4 van de toelichting.

Uit dit onderzoek blijkt dat de cultuurhistorische waarden nog goed herkenbaar zijn in het landschap. De oorspronkelijke loop van het ringwater vertegenwoordigt hoge cultuurhistorische waarden en dient dan ook gehandhaafd en eventueel versterkt te worden. Geadviseerd wordt om bij het ontwerp van de nieuwe woningen de reeds aanwezige ruimte tussen de blokken in stand te laten en eventueel te vergroten ten behoeve van de zichtbaarheid en beleving van de oorspronkelijke ringvaart. Hier is bij de ontwikkeling van het stedenbouwkundig plan (zoals opgenomen in dit bestemmingsplan) gehoor aan gegeven.

# *4.10.3 Conclusie*

Voor de zuidelijke gronden van dit plangebied is, in navolging van het paraplubestemmingsplan voor archeologie, in het bestemmingsplangebied de dubbelbestemming opgenomen: "Waarde – Archeologie 1" opgenomen. Voor het bouwplan aan de Siriusstraat is specifiek archeologisch onderzoek uitgevoerd, waaruit blijkt dat er geen beschermenswaardige waarden te verwachten zijn en/of nader onderzoek nodig is. Daarmee zijn de eventueel aanwezige archeologische waarden voldoende gewaarborgd.

# <span id="page-48-0"></span>**4.11 Duurzaamheid**

De gemeente Hoorn heeft een duurzame, toekomstbestendige ontwikkeling hoog in het vaandel. Het gemeentebestuur heeft uitgesproken in 2040 klimaatneutraal te willen zijn. Ten aanzien van bestaand gebied worden geen regels opgenomen ten aanzien van duurzaamheid. Er wordt vooral gestreefd naar een vrijwillige en gezamenlijke inzet. De bestaande bouw is verantwoordelijk voor een groot deel van het totale energiegebruik van Hoorn. De gemeente voert met allerlei belanghebbenden (huurders, particuliere bezitters van woningen en bedrijven, corporaties) gesprekken om te komen tot gezamenlijke oplossingen. Te denken valt hierbij aan ondersteuning in de vorm van subsidies (ook het eenvoudiger aanvragen daarvan), waar mogelijk het soepeler verkrijgen van vergunningen en gezamenlijke aanschaf van duurzame artikelen; denk aan isolatiemateriaal en dergelijke. Door de alsmaar stijgende prijzen van energie zijn de investeringen in duurzame oplossingen steeds sneller terugverdiend. Naast veel aandacht voor energiegebruik is er ook aandacht voor andere duurzame strategieën, zoals het optimaal benutten van de beschikbare ruimte. Daarnaast wordt voor zover mogelijk gestreefd naar gecombineerde ontwikkelingen. Voor dit plan wordt dieper op drie duurzaamheidsaspecten ingegaan. Dit zijn energie, biodiversiteit en grondgebruik.

# **Energie**

Het voorliggende bestemmingsplan heeft hoofdzakelijk een conserverend karakter. Voor nieuwe gebouwen – zoals de woongebouwen aan de Siriusstraat – geldt echter wel dat deze moeten worden gebouwd volgens de laatste Energieprestatiecoëfficiënt (EPC)normen. Deze normen worden naar verloop van tijd steeds strenger, waardoor nieuwe gebouwen steeds energiezuiniger worden. Opwekken van duurzame energie is in kleinschalige (niet milieuhinderlijke) vorm toegestaan. De plaatsing van zonnecollectoren en fotovoltaïsche cellen is mogelijk. Kleinschalige vormen van opwekking van duurzame energie zijn toegestaan. De plaatsing van windturbines is binnen de regels van het bestemmingsplan niet mogelijk. De plaatsing van kleine (gebouwgebonden) windmolens is mogelijk als vaststaat dat deze geen hinder voor de omgeving opleveren.

# **Biodiversiteit**

De gemeente Hoorn hecht grote waarde aan een meer natuurlijke inrichting van de openbare ruimte. De openbare ruimte kan daarmee zo worden vormgegeven dat deze, naast het hebben van een aantrekkelijke uitstraling, ook bijdraagt aan de ecologische potenties van het gebied.

#### **Ruimtegebruik / stadslandbouw**

Het bestemmingsplan voorziet in een duurzame inrichting en gebruik van de ruimte. Onderdeel hiervan is zuinig ruimtegebruik en het voorkomen van transportbewegingen door functies onderling geschikt te plaatsen. Binnen de planregels is het gebruik van de groengebieden voor voedselproductie toegestaan. Dit wordt aangemerkt als stadslandbouw. Naast voedselproductie heeft deze functie een sociaalbindende functie.

De drie voornoemde onderdelen van duurzaamheid zijn mogelijk gemaakt binnen de regels van dit bestemmingsplan. Het plan voorziet hiermee in een duurzame invulling van het gebied.

#### <span id="page-49-0"></span>**4.12 Vormvrije m.e.r.-beoordeling**

Het voorkomen van aantasting van het milieu is van groot maatschappelijk belang. Het is daarom zaak om het milieubelang volwaardig in de besluitvorming te betrekken. Om hier in de praktijk vorm aan te geven is het instrument milieueffectrapportage of te wel m.e.r. ontwikkeld. De m.e.r. beoordeling is een instrument met als hoofddoel het milieubelang volwaardig te laten meewegen bij de voorbereiding en vaststelling van plannen en besluiten.

Het voorliggende bestemmingsplan heeft een conserverend karakter en maakt geen nieuwe ontwikkelingen mogelijk, behalve de herontwikkeling van de woongebouwen aan de Siriusstraat, waarbij per saldo slechts 112 woningen extra worden bestemd. De milieueffecten van het voorliggende plan zijn in de voorgaande paragrafen beschouwd. Hieruit blijkt dat de activiteiten geen belangrijke nadelige gevolgen voor het milieu hebben (afstand tot gevoelige gebieden in relatie tot de ingreep, de locatie en de omgeving hebben geen bijzondere kenmerken waardoor er een verwaarloosbare kans is op belangrijke nadelige effecten, de activiteit leidt niet tot grote emissies, de ruimtelijke consequenties van het plan zijn beperkt e.d.). Als gevolg van dit bestemmingsplan zullen dan ook geen belangrijke nadelige milieugevolgen optreden. Het bestemmingsplan geeft geen aanleiding voor een vervolgonderzoek in het kader van een m.e.r. of een m.e.r.-beoordeling.

# <span id="page-50-0"></span>**4.13 Overige belemmeringen**

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

In het voorliggende plangebied zijn diverse planologisch relevante leidingen aanwezig. Het betreft onder meer een gasleiding parallel aan De Weel en Middelweg. Deze leiding is in dit bestemmingsplan voorzien van de dubbelbestemming 'Leiding – Gas'. Deze dubbelbestemming regelt de beschermingsstrook die is gelegen ter plaatse van in het plangebied voorkomende gasleiding. Bouwen overeenkomstig de onderliggende bestemming mag pas na afwijkingsprocedure, waarbij de leidingbeheerder om advies gevraagd wordt. Ook is een vergunningplicht voor werken en werkzaamheden opgenomen.

Naast de voorgenoemde gasleiding zijn er in het plangebied enkele planologisch relevante wateren rioolpersleidingen aanwezig. Deze zijn voorzien van de dubbelbestemming 'Leiding – Water'. Deze dubbelbestemming regelt de beschermingsstrook die is gelegen ter plaatse van in het plangebied voorkomende water- en rioolpersleidingen. Bouwen overeenkomstig de onderliggende bestemming mag pas na afwijkingsprocedure, waarbij de leidingbeheerder om advies gevraagd wordt. Ook is een vergunningplicht voor werken en werkzaamheden opgenomen.

Aan de spoorzijde van het plangebied zijn 50 kV kabels gesitueerd. Deze zijn voorzien van de dubbelbestemming 'Leiding – Hoogspanning'. Ook hier geldt een afwijkingsprocedure bij graafwerkzaamheden.

Naast de voorgenoemde leidingen zijn er geen andere belemmeringen aanwezig die een planologische bescherming behoeven, of die de planuitvoering in de weg staan.

# <span id="page-51-0"></span>**5 Juridische planbeschrijving**

# <span id="page-51-1"></span>**5.1 Planvorm**

Het onderhavige bestemmingsplan heeft tot doel een juridisch-planologische regeling te scheppen voor de toegestane bebouwing en voor het gebruik van gronden en gebouwen binnen het plangebied. Vanuit het oogpunt van rechtszekerheid is in het voorliggende bestemmingsplan de toekomstige situatie gedetailleerd vastgelegd in een eindbestemming, waarbij de vigerende rechten als uitgangspunt hebben gediend. Een eindbestemming biedt een directe bouwtitel, wat betekent dat wanneer een aangevraagde bouwactiviteit past binnen de in de bestemming genoemde regels, een omgevingsvergunning kan en moet worden afgegeven.

In dit hoofdstuk wordt een toelichting op de systematiek en de inhoud van de verschillende toegekende bestemmingen van het bestemmingsplan gegeven. Bij het opstellen van het bestemmingsplan is aansluiting gezocht bij de in de Wet ruimtelijke ordening en het Besluit ruimtelijke ordening geformuleerde uitgangspunten. Het plan voldoet aan de landelijke standaard voor bestemmingsplannen: de Standaard Vergelijkbare BestemmingsPlannen (SVBP 2012).

### <span id="page-51-2"></span>**5.2 Systematiek bestemmingen**

De regels van het bestemmingsplan bestaan uit vier hoofdstukken:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

Hierna worden de vier hoofdstukken kort toegelicht.

#### **Hoofdstuk 1 Inleidende regels**

In dit hoofdstuk zijn diverse begrippen verklaard, die in de regels zijn opgenomen. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is in hoofdstuk 1 het artikel 'wijze van meten' opgenomen waarin bepaald is hoe de voorgeschreven maatvoering in het plan gemeten moet worden.

#### **Hoofdstuk 2 Bestemmingsregels**

In dit hoofdstuk zijn de feitelijk in het plan voorkomende bestemmingen geregeld. Per artikel is bepaald welk gebruik van de gronden is toegestaan en welke bouwregels er gelden. Hierna wordt een korte toelichting gegeven op de in het plan voorkomende bestemmingen.

#### *Agrarisch - Onbebouwd*

Enkele agrarische percelen aan het bebouwingslint De Hulk zijn voorzien van de bestemming 'Agrarisch - Onbebouwd. Ter plaatse van deze bestemming zijn de gronden bestemd voor cultuurgronden, sloten, bermen en beplanting, alsmede het behoud, herstel en/of de ontwikkeling van de aanwezige landschappelijke en natuurlijke waarden. Het bouwen van gebouwen is in principe niet toegestaan, behoudens ter plaatse van de aanduiding 'bijgebouwen'. Ter plaatse van deze aanduiding is de bouw van een paardenstalling toegestaan, waarvoor een specifieke bebouwingsregeling is opgenomen.

# *Bedrijf - Nutsvoorziening*

De verspreid liggende nutsvoorzieningen zijn voorzien van de bestemming 'Bedrijf - Nutsvoorziening'. Binnen deze bestemming zijn de gronden specifiek bestemd voor nutsvoorzieningen met de daarbij behorende gebouwen en bouwwerken, geen gebouwen zijnde. Gebouwen mogen uitsluitend binnen het bouwvlak worden gebouwd, met een maximum bouwhoogte van 5 meter.

# *Bedrijf - Opslag*

De voormalige brandweerpost aan de Sterrenweg is voorzien van de bestemming 'Bedrijf – Opslag'. Deze bestemming staat uitsluitend gebruik voor opslag toe. Gebouwen mogen uitsluitend binnen het bouwvlak worden gebouwd, met dien verstande dat het bebouwingspercentage van het bouwvlak niet meer mag bedragen dan ter plaatse van de aanduiding 'maximum bebouwingspercentage (%)' is aangegeven. De toegestane bouwhoogte is op de verbeelding weergegeven. Ter gronde van deze bestemming is een wijzigingsbevoegdheid opgenomen naar de bestemming 'Verkeer – Verblijf'.

# *Centrum*

Wijkwinkelcentrum 'De Grote Beer' is voorzien van de bestemming 'Centrum'. Binnen deze bestemming zijn de gronden bestemd voor detailhandel, horeca in categorie 2 (beide uitsluitend op de eerste bouwlaag), dienstverlenende bedrijven, bedrijven in milieucategorie 1 (en bedrijven in milieucategorie 2 middels een afwijking) en/of dienstverlenende instellingen en maatschappelijke voorzieningen (uitsluitend op de verdiepingen). In afwijking van het voorgaande is ter plaatse van de aanduiding 'specifieke vorm van centrum - detailhandel in 2e bouwlaag' tevens detailhandel op de tweede bouwlaag toegestaan.

Gebouwen mogen uitsluitend binnen het bouwvlak worden gebouwd, met dien verstande dat het bebouwingspercentage van het bouwvlak niet meer mag bedragen dan ter plaatse van de aanduiding 'maximum bebouwingspercentage (%)' is aangegeven. De toegestane bouwhoogte is op de verbeelding weergegeven. Daarnaast gelden er enkele specifieke gebruiksregels.

# *Gemengd*

Voor het pand Lambert Meliszweg 1-1a is de bestemming 'Gemengd' opgenomen. Binnen deze bestemming zijn de gronden bestemd voor maatschappelijke voorzieningen, dienstverlenende bedrijven en kantoren. Gebouwen mogen uitsluitend binnen het bouwvlak worden gebouwd. De toegestane bouwhoogte is op de verbeelding weergegeven. Daarnaast gelden er enkele specifieke gebruiksregels

#### *Groen*

Voor structureel groen is de bestemming 'Groen' opgenomen. Aangeven is dat ter plaatse geen gebouwen mogen worden opgericht. Het groene karakter van deze gronden dient, binnen in het plan gestelde voorwaarden, zoveel mogelijk behouden te blijven. Binnen de bestemming zijn de gronden onder meer bestemd voor de aanleg van groenstroken en beplanting, voet- en fietspaden, speelvoorzieningen, straatmeubilair, water en voorzieningen ten behoeve van de waterhuishouding. Ook worden er binnen de bestemming 'Groen' mogelijkheden geboden voor stadslandbouw.

#### *Maatschappelijk*

Binnen de bestemming 'Maatschappelijk' zijn de gronden in principe bestemd voor maatschappelijke voorzieningen. Daarnaast mag er ter plaatse van de aanduiding 'wonen' tevens gewoond worden op de verdiepingen. Gebouwen mogen uitsluitend binnen het bouwvlak worden gebouwd, met dien verstande dat het bebouwingspercentage van het bouwvlak niet meer mag

bedragen dan ter plaatse van de aanduiding 'maximum bebouwingspercentage (%)' is aangegeven. De toegestane bouwhoogte is op de verbeelding weergegeven. Daarnaast gelden er enkele specifieke gebruiksregels.

#### *Natuur*

De bestemming 'Natuur' is opgenomen voor de binnendijkse gronden aan de voet van de Westerdijk. Binnen deze bestemming zijn de gronden bestemd voor de het behoud, herstel en/of de ontwikkeling van de aanwezige natuurlijke en landschappelijke waarden. Bouwen is niet toegestaan. Ter bescherming van het gebied is het ophogen en afgraven van gronden en het verwijderen en aanplanten van beplanting of het verharden van terrein aan een vergunningplicht gebonden. Daarnaast gelden er enkele specifieke gebruiksregels.

#### *Recreatie – Kinderboerderij*

De kinderboerderij aan de Poolster is voorzien van de specifieke bestemming 'Recreatie – Kinderboerderij'. Ter plaatse zijn de gronden bestemd voor een kinderboerderij met de daarbij behorende gebouwen, waaronder bezoekersruimten (zoals een activiteitenruimte en kantine), gebouwen ten behoeve van onderhoud en beheer, dierenverblijfsplaatsen (zoals hokken en stallen) en ruimen voor opslag van materialen en diervoeders.

#### *Sport*

De tennis- en kanovereniging in het Dwaalpark zijn voorzien van de bestemming 'Sport'. Binnen deze bestemming zijn de gronden bestemd voor sport- en speelterreinen en kleinschalige dagrecreatieve voorzieningen, met de daarbij behorende gebouwen zoals sport- en trainingsfaciliteiten, kantines, kleedruimten en sanitaire voorzieningen en ondergeschikte horeca. Gebouwen mogen uitsluitend binnen het bouwvlak worden gebouwd, met dien verstande dat het bebouwingspercentage niet meer mag bedragen dan ter plaatse van de aanduiding 'maximum bebouwingspercentage' is aangegeven. Daarnaast gelden er enkele specifieke gebruiksregels.

#### *Verkeer, Verkeer - Railverkeer en Verkeer – Verblijf*

De in het plangebied voorkomende 50 km/u-wegen zijn bestemd als 'Verkeer', voor de overige wegen en verblijfsgebieden is de bestemming 'Verkeer – Verblijf' opgenomen. Binnen de bestemming kan medewerking worden verleend aan een herinrichting/herprofilering en zijn onder andere parkeer-, groen- en speelvoorzieningen alsmede waterberging en watergangen mogelijk. Eventueel aanwezig loopbruggen zijn voorzien van de aanduiding 'specifieke vorm van wonen – loopbrug'. Tot slot is de spoorlijn Purmerend – Enkhuizen voorzien van de bestemming 'Verkeer – Railverkeer'. Binnen deze bestemming zijn de gronden bestemd voor spoorbanen, spoorwegvoorzieningen en geluidwerende voorzieningen, met daaraan ondergeschikte ook wegen en straten.

#### *Water*

De watergangen in het plangebied hebben de bestemming 'Water' gekregen. Binnen deze bestemming zijn de gronden bestemd voor sloten, vaarten (en daarmee gelijk te stellen waterlopen) en waterpartijen. Ten behoeve van de bestemming mogen bouwwerken, geen gebouwen zijnde worden opgericht zoals duikers, bruggen en andere voorzieningen ten behoeve van de waterhuishouding.

#### *Wonen*

De bestemming 'Wonen' is opgenomen voor de eengezinswoningen in het plangebied. Het gaat hier hoofdzakelijk om de uitleggebieden met projectmatige woningbouw, waar de stedenbouwkundige structuur vastligt. Uitzondering hierop vormt de bebouwing aan het

bebouwingslint De Hulk. De bebouwing in deze linten bestaat overwegend uit vrijstaande woningen op vrij ruime percelen die in een min of meer vast patroon langs de weg zijn gesitueerd. Deze (veelal ruime) percelen kennen functioneel iets meer mogelijkheden. Voor het behoud van de karakteristieken zijn wel bouwregels opgenomen.

Naast de woonfunctie is ook kleinschalige bedrijvigheid in de vorm van een aan-huis-verbonden beroep of een consumentverzorgende bedrijfsactiviteit toegestaan.

Voor de bebouwingsmogelijkheden wordt een onderscheid gemaakt in het hoofdgebouw van de woning, bijbehorende bouwwerken en bouwwerken geen gebouwen zijnde. Hoofdgebouwen mogen uitsluitend binnen het bouwvlak worden gebouwd, met dien verstande dat per bouwvlak niet meer dan één woning mag worden gebouwd, dan wel het aangegeven aantal ter plaatse van de aanduiding 'maximum aantal wooneenheden'. De toegestane goot- en bouwhoogte zijn op de verbeelding weergegeven, waarbij bestaande kapconstructies en kapvormen gehandhaafd dienen te worden.

Voor overige bouwwerken bij woningen is aansluiting gezocht bij de landelijke regelgeving. Binnen de bestemming zijn afwijkingsmogelijkheden opgenomen om incidenteel de bouwmogelijkheden te vergroten opgenomen. Voor bouwwerken, geen gebouwen zijnde, zoals erfafscheidingen, is een maximale maatvoering opgenomen. Hierbij is bepaald dat erfafscheidingen in het achtererfgebied tot een hoogte van 2 meter mogen worden opgericht. Voor het overige deel van het perceel (voor de voorgevel) geldt dat erfafscheidingen tot 1 meter hoogte mogen worden opgericht.

# *Wonen – Wooncentrum*

Deze bestemming heeft betrekking op de wooncentra voor senioren waarin een combinatie met ruimte voor sociaal-medische voorzieningen aanwezig is. Bouwen is uitsluitend toegestaan binnen het bouwvlak, waarbij de maximale bouwhoogte is aangegeven in de verbeelding.

# *Wonen – Woongebouw*

De bestemming 'Wonen - Woongebouw' is opgenomen voor de bestaande gestapelde woningen in het voorliggende plangebied. Binnen deze bestemming zijn de gronden bestemd voor woongebouwen, bergingen c.q garageboxen en – uitsluitend ter plaatse van de aanduiding 'dienstverlening' - tevens voor dienstverlenende bedrijven en/of instellingen. Daarnaast zijn galerijen en loopbruggen die buiten het bouwvlak zijn gelegen, voorzien van de aanduiding 'specifieke vorm van wonen - galerijen'.

Bouwen is uitsluitend toegestaan binnen het bouwvlak, waarbij de maximale bouwhoogte is aangegeven in de verbeelding. Het aantal woningen mag niet meer bedragen dan het aangegeven aantal ter plaatse van de aanduiding 'maximum aantal wooneenheden'.

# *Wonen – Woongebouw 1*

De bestemming 'Wonen – Woongebouw 1' is opgenomen voor de nieuwe woongebouwen die aan de Siriusstraat worden gebouwd. Binnen deze bestemming zijn de gronden bestemd voor hoofdgebouwen; erfbebouwing is niet toegestaan behalve ter plaatse van de specifiek aangeduide locatie voor een erker in het meest oostelijke gebouw. De gebouwen binnen deze bestemming dienen plat afgedekt te worden. De nieuw te bouwen gebouwen kennen uitsluitend voorkanten. Binnen de bouwvlakken zijn verschillende bouwhoogten toegestaan en is bovendien de aanduiding 'specifieke bouwaanduiding – balkon' opgenomen in de verbeelding. Binnen deze aanduiding is het uitsluitend toegestaan om een balkon te realiseren (geen hoofdgebouw).

Tussen de voortuinen van de afzonderlijke woningen op de begane grond mag alleen een erfafscheiding gerealiseerd worden van ten hoogste 1 meter. Rondom de bedoelde woongebouwen mag alleen een erfafscheiding gerealiseerd worden indien deze onderdeel uitmaakt van de architectuur van het woongebouw. De maximale hoogte van de erfafscheiding mag hier maximaal 1,5 meter bedragen.

#### *Leiding – Gas*

Parallel aan De Weel en Middelweg is een gasleiding gelegen. Voor deze leiding is de dubbelbestemming 'Leiding – Gas' opgenomen. Deze gronden zijn primair bestemd voor een gasleiding met de daarbij behorende bouwwerken en andere bouwwerken. Burgemeester en wethouders zijn bevoegd af te wijken van de bouwbepalingen voor de bouw van bouwwerken ten dienste van de onderliggende bestemming, op voorwaarde dat advies is ingewonnen bij de leidingbeheerder. Ter plaatse van de dubbelbestemming is een (omgevings)vergunning vereist voor het uitvoeren van werkzaamheden die de belangen van de leidingbeheerder kunnen schaden.

# *Leiding – Hoogspanning*

Voor de 50 kV kabels die langs het spoor gelegen zijn, is de dubbelbestemming 'Leiding – Hoogspanning' opgenomen. De gronden zijn primair bestemd voor hoogspanningskabels met de daarbij behorende bouwwerken en andere bouwwerken. Deze dubbelbestemming is gelegen op de 3 meter aan weerszijden van de hartlijn van de hoogspanningsleiding.

### *Leiding – Water*

In het plangebied zijn enkele water- en rioolpersleidingen gelegen. Voor deze leidingen is de dubbelbestemming 'Leiding – Water' opgenomen. Deze gronden zijn primair bestemd voor wateren rioolpersleidingen met de daarbij behorende bouwwerken en andere bouwwerken (zoals gemalen). Burgemeester en wethouders zijn bevoegd af te wijken van de bouwbepalingen voor de bouw van bouwwerken ten dienste van de onderliggende bestemming, op voorwaarde dat advies is ingewonnen bij de leidingbeheerder (in casu het Hoogheemraadschap Hollands Noorderkwartier). Ter plaatse van de dubbelbestemming is een (omgevings)vergunning vereist voor het uitvoeren van werkzaamheden die de belangen van de leidingbeheerder kunnen schaden.

#### *Waarde – Archeologie 1*

De dubbelbestemmingen 'Waarde – Archeologie 1' is opgenomen ter bescherming van mogelijk in de bodem aanwezige archeologische waarden. De regels omtrent de bescherming van mogelijk aanwezige archeologische waarden zijn overgenomen uit het Paraplubestemmingsplan Archeologie.

#### *Waarde – Archeologie 2*

De dubbelbestemmingen 'Waarde – Archeologie 2' is opgenomen ter bescherming van mogelijk in de bodem aanwezige archeologische waarden. De regels omtrent de bescherming van mogelijk aanwezige archeologische waarden zijn overgenomen uit het Paraplubestemmingsplan Archeologie.

# *Waarde – Archeologie 5*

De dubbelbestemmingen 'Waarde – Archeologie 5' is opgenomen ter bescherming van mogelijk in de bodem aanwezige archeologische waarden. De regels omtrent de bescherming van mogelijk aanwezige archeologische waarden zijn overgenomen uit het Paraplubestemmingsplan Archeologie.

*Bestemmingsplan "Grote Waal"*

*Toelichting Vastgesteld, 11 juli 2017*

### *Waarde - Cultuurhistorie*

Deze dubbelbestemming is opgenomen voor het behoud van cultuurhistorisch waardevolle elementen in het plangebied en vormt een aanvulling op de enkelbestemmingen. Voor een aantal werkzaamheden op of in deze gronden is een omgevingsvergunning (voor het uitvoeren van een werk, geen bouwwerk zijnde, of van werkzaamheden) vereist in het kader waarvan een afweging kan worden gemaakt tussen de activiteit en de te beschermen waarden.

#### *Waterstaat – Waterkering*

Deze dubbelbestemming is opgenomen voor de gronden die een waterkerende functie hebben. Voor de bestemming is sprake van een zogenoemde dubbelbestemming waarbij de waterkerende functie primair is gesteld ten opzichte van de andere aangegeven bestemmingen. Op deze gronden is tevens de Keur van het Hoogheemraadschap Hollands Noorderkwartier van toepassing.

Eventuele toekomstige ontwikkelingen binnen de bestemming zijn slechts toelaatbaar, indien geen onevenredige afbreuk wordt gedaan aan de belangen van de waterkering. Het oprichten van bouwwerken ten behoeve van de secundaire bestemmingen is afhankelijk gesteld van een door burgemeester en wethouders te verlenen omgevingsvergunning voor afwijken. Alvorens bij omgevingsvergunning afwijking te verlenen wordt ten aanzien van de waterhuishoudkundige aspecten advies ingewonnen bij het Hoogheemraadschap.

Naast de bepalingen van het bestemmingsplan zal, op grond van de keurbepalingen, bij het oprichten van bebouwing dan wel het uitvoeren van een aantal werken en/of werkzaamheden tevens een watervergunning van het Hoogheemraadschap nodig zijn.

#### **Hoofdstuk 3 Algemene regels**

In hoofdstuk 3 worden, in aanvulling op de bestemmingsbepalingen, diverse aanvullende regels gesteld.

#### *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning voor de activiteit bouwen, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning voor de activiteit bouwen niet opnieuw in beschouwing mag worden genomen.

#### *Algemene bouwregels*

In deze bepaling is onder andere vastgelegd, dat indien de maatvoering van een bestaand, legaal bouwwerk afwijkt van de in de bestemmingen opgenomen maatvoering, de bestaande maat als maximum geldt.

#### *Algemene gebruiksregels*

In dit artikel is in algemene zin aangegeven wanneer sprake is van (niet-)strijdig gebruik met de regels uit het bestemmingsplan.

#### *Algemene aanduidingsregels*

Aanvullend op de regels die bij de bestemmingen zijn gegeven gelden bijzondere bepalingen die met een aanduiding op de verbeelding zijn weergegeven. In dit geval betreft het de gebiedsaanduiding 'vrijwaringszone – dijk'. Ter plaatse van deze aanduiding mogen slechts bouwwerken worden opgericht indien waterschapsbelangen zulks gedogen. Om dit goed te

kunnen beoordelen dient, bij de boordeling van bouwaanvragen, advies te worden ingewonnen bij de beheerder van de waterkering.

# *Algemene afwijkingsregels*

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier onder meer een standaardregeling die beperkte afwijkingen in de maatvoering bij de uitvoering van bouwplannen mogelijk maakt. Daarnaast is een afwijkingsbevoegdheid opgenomen voor de bouw van nutsvoorzieningen, antenne-installaties, zend-, ontvang- en/of sirenemasten en kleine windturbines. Ook is er een algemene afwijking opgenomen voor een geringe overschrijding van bestemmings- c.q. bouwgrenzen en het wijzigen van wegprofielen.

# **Hoofdstuk 4 Overgangs- en slotregels**

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

### <span id="page-57-0"></span>**5.3 Overig**

# *Geometrische plaatsbepaling en verbeelding*

Voor het tekenen van de verbeelding is een topografische ondergrond gebruikt. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO2012 (Informatiemodel Ruimtelijke Ordening) getekend. Dit is een eenduidige en technische methode voor het tekenen van geometrisch bepaalde bestemmingen. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Ook maakt deze methode het mogelijk om het plan via internet te raadplegen.

# <span id="page-59-0"></span>**6 Uitvoerbaarheid**

# <span id="page-59-1"></span>**6.1 Economische uitvoerbaarheid**

# *6.1.1 Exploitatieverplichting*

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de economische uitvoerbaarheid van het plan. Tevens bestaat op grond van de Wet ruimtelijke ordening de verplichting om, indien sprake is van ontwikkelingen waarvoor de gemeente redelijkerwijs kosten moet maken, bijvoorbeeld voor de aanleg van voorzieningen van openbaar nut, en de plankosten, deze moeten kunnen worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

In het voorliggende bestemmingsplan zijn als enige ruimtelijke ontwikkeling vijf nieuwe bouwvlakken opgenomen aan de Siriusstraat, ter vervanging van de eerder op een net andere locatie opgenomen bouwvlakken. Per saldo worden er 112 woningen extra bestemd. Het verhaal van kosten van de grondexploitatie zijn met het sluiten van een anterieure overeenkomst met Intermaris anderszins verzekerd.

Het voorliggende bestemmingsplan maakt geen andere nieuwe ruimtelijke ontwikkelingen mogelijk, waardoor het opstellen van een exploitatieplan niet benodigd is. De kosten voor het opstellen van het bestemmingsplan worden door de gemeente gedragen.

#### *6.1.2 Conclusie*

Gezien het voorgaande wordt het plan financieel uitvoerbaar geacht.

#### <span id="page-59-2"></span>**6.2 Maatschappelijke uitvoerbaarheid**

Het bestemmingsplan "Grote Waal" is opgesteld om te voorzien in een eenduidige en uniforme juridische regeling voor het toegestane gebruik en de toegestane bebouwing binnen het plangebied. Er is qua systematiek aangesloten bij het meest recente bestemmingsplan binnen de gemeente Hoorn. In de regeling die is opgenomen in het bestemmingsplan zijn de vigerende rechten vastgelegd. De regeling is verruimd ten aanzien van de erfbebouwings- en gebruiksmogelijkheden binnen de bestemming wonen. Voor winkelcentrum de Grote Beer is een verruiming opgenomen ten aanzien van de toegestane functies. Er worden nu ook mogelijkheden geboden voor de vestiging van lichte bedrijvigheid in winkelcentrum de Grote Beer. Gelet hierop wordt het plan maatschappelijk uitvoerbaar geacht.

#### <span id="page-59-3"></span>**6.3 Handhaving**

De aandacht voor handhaving neemt de laatste jaren sterk toe. Zowel de hogere overheden als de burgers spreken de gemeente in toenemende mate aan op het handhaven van de eigen regels en de rechter spreekt zich nadrukkelijk uit over de verplichtingen die gemeentebesturen hebben om de eigen regelgeving te handhaven. Het bestemmingsplan vervult een aantal functies op het gebied van handhaving. Een bestemmingsplan is toekomstgericht. Het geeft een beeld van de te verwachten ruimtelijke ontwikkelingen en verwoordt het gemeentelijk beleid ten opzichte van de ontwikkelingen. Eveneens functioneert het bestemmingsplan als toetsingskader voor

bouwplannen en andere werkzaamheden. Hierdoor is het bestemmingsplan bindend voor burgers, bedrijven, instanties en overheid. Om ervoor te zorgen dat handhaving van het bestemmingsplan in de praktijk met succes kan worden afgedwongen, dient aan het volgende te worden voldaan:

- De regels en het kaartmateriaal moeten duidelijk en overzichtelijk zijn;
- Regels moeten zodanig zijn dat duidelijk is wanneer er sprake is van een overtreding en overtredingen moeten herkenbaar/zichtbaar én controleerbaar zijn;
- Het plan dient uitvoerbaar te zijn.

De grondslag voor een goed werkend handhavingsbeleid wordt gevormd door een grondige inventarisatie van de feitelijke situatie (grondgebruik, bebouwing) van het plangebied bij de opstelling van het bestemmingsplan en een deugdelijk mutatiesysteem bij de uitvoering van het bestemmingsplan. Onderdeel van dit mutatiesysteem is een goede registratie van verleende omgevingsvergunningen. Bij de opstelling van dit bestemmingsplan heeft een inventarisatie plaatsgevonden van de feitelijke situatie. Daarnaast vindt registratie plaats van verleende omgevingsvergunningen.

Handhaving kan plaatsvinden via publiekrechtelijke, privaatrechtelijke en strafrechtelijke weg. Dit laatste is afhankelijk van het Openbaar Ministerie. In het ruimtelijk bestuursrecht is de gemeente op grond van de Gemeentewet bevoegd tot het toepassen van bestuursdwang ten aanzien van ontwikkelingen die strijdig zijn met de bepalingen van het bestemmingsplan. Deze vormen van handhaving vallen onder de zogenoemde repressieve handhaving. Hiermee wordt gedoeld op de middelen en/of het instrumentarium waarmee de gemeente naleving kan afdwingen, dan wel tegen normafwijkend gedrag correctief kan optreden.

Daarnaast wordt onderscheiden de preventieve handhaving. Deze komt voornamelijk tot uitdrukking in het toezicht op het gebruik van gronden en gebouwen. Preventieve handhaving geschiedt over het algemeen door informele middelen waaronder bijvoorbeeld informeel contact tussen de met handhaving belaste personen en de grondgebruikers. Hoewel het effect van dergelijke middelen niet goed meetbaar is, wordt aan deze middelen toch zeker betekenis toegekend.

Daarnaast zijn in het bestemmingsplan instrumenten van toezicht opgenomen. Gedoeld wordt op afwijkingsbevoegdheden, de bevoegdheid nadere eisen te stellen en de mogelijkheid omgevingsvergunningen te verlenen. Deze instrumenten maken een toetsing mogelijk voordat met de beoogde activiteit (bouwen, gebruiken, het verrichten van werken en/of werkzaamheden) een aanvang wordt gemaakt. De te nemen besluiten op basis van de genoemde bevoegdheden dienen te berusten op een deugdelijke motivering.

# <span id="page-61-0"></span>**7 Procedure**

# <span id="page-61-1"></span>**7.1 Voorbereidingsfase**

# *7.1.1 Overleg*

Conform artikel 3.1.1. van het Bro moeten burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en waterschappen en met de Rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In het kader van het vooroverleg is het voorliggende bestemmingsplan toegezonden aan diverse overlegpartijen. Gedurende de reactietermijn zijn twee overlegreacties ingekomen, van het Hoogheemraadschap Hollands Noorderkwartier en de RUD. Naar aanleiding van de voorgenoemde overlegreacties is het bestemmingsplan op onderdelen aangepast c.q. aangevuld.

# *7.1.2 Inspraak*

Het bestemmingsplan gaat uit van het vastleggen van de vigerende rechten. De regeling is verruimd ten aanzien van de erfbebouwings- en gebruiksmogelijkheden binnen de bestemming 'Wonen'. Voor winkelcentrum de Grote Beer is een verruiming opgenomen ten aanzien van het aantal toegestane functies. Het is nu ook mogelijk om lichte bedrijvigheid in winkelcentrum de Grote Beer te vestigen. Omdat deze wijzigingen van ondergeschikte aard zijn, is besloten de fase van het voorontwerp over te slaan en direct het ontwerpbestemmingsplan op te stellen. Zodoende is de mogelijkheid tot inspraak overgeslagen, wel konden er zienswijzen worden ingediend.

# <span id="page-61-2"></span>**7.2 Ontwerpfase**

Na afronding van het vooroverleg startte de formele bestemmingsplanprocedure. De aanpassingen die volgden uit de overlegreacties van het Hoogheemraadschap Hollands Noorderkwartier en de RUD zijn verwerkt in het ontwerpbestemmingsplan. Ook zijn er enkele ambtshalve aanpassingen doorgevoerd.

Het ontwerpbestemmingsplan is gedurende zes weken ter inzage gelegd. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Van de ingediende zienswijzen en ambtshalve wijzigingen is een nota opgesteld die opgenomen is in bijlage 5 van de toelichting. De belangrijkste wijziging naar aanleiding van deze zienswijzen en ambtshalve wijzigingen is het direct bestemmen van de nieuwe woningbouw aan de Siriusstraat.

# <span id="page-61-3"></span>**7.3 Vaststellingsfase**

Binnen twaalf weken na de termijn van terinzagelegging moet de gemeenteraad beslissen omtrent de vaststelling van het bestemmingsplan. De gemeenteraad heeft het plan op 11 juli 2017 gewijzigd vastgesteld ten opzichte van het ontwerp.

Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking.

e-mail: kuiper@kuiper.nl www.kuiper.nl

Van Nelle Ontwerpfabriek Gebouw Thee 0 Van Nelleweg 3042 3044 BC Rotterdam T 010 433 00 99 F 010 404 56 69