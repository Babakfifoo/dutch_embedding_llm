## **Bestemmingsplan**

# **Ypenburg - Craeyenburch**

Gemeente Pijnacker-Nootdorp

## **Bestemmingsplan**

## **Ypenburg - Craeyenburch**

Gemeente Pijnacker-Nootdorp

**Toelichting**  Bijlagen

**Regels**  Bijlagen

**Verbeelding**  Schaal 1:1000

**Vastgesteld:**  19 maart 2020

#### **Projectgegevens:**

TOE03-0254340-01A REG03-0254340-01A TEK03-0254340-01A

**Identificatienummer:** 

NL.IMRO.1926.bp000180120-4001

30-03-2020 TP, RD, AdV C. Stolzenbach

Vestiging Oosterhout Beneluxweg 125 4904 SJ Oosterhout T: +31 (0)162 48 75 00 www.croonenburo5.com Vestiging Maastricht Wim Duisenbergplantsoen 21 6221 SE Maastricht T: +31 (0)43 325 32 23 info@croonenburo5.com

## **Inhoud**

| 1    | Inleiding                            | 1  |
|------|--------------------------------------|----|
| 1.1  | Aanleiding en doel                   | 1  |
| 1.2  | Plangebied                           | 1  |
| 1.3  | Vigerend bestemmingsplan             | 2  |
| 1.4  | Bij het plan behorende stukken       | 3  |
| 1.5  | Aanpak                               | 4  |
| 1.6  | Leeswijzer                           | 4  |
| 2    | Planbeschrijving                     | 5  |
| 2.1  | Historie                             | 5  |
| 2.2  | Ruimtelijk en functionele structuur  | 5  |
| 3    | Beleidskader                         | 9  |
| 3.1  | Inleiding                            | 9  |
| 3.2  | Rijksbeleid                          | 9  |
| 3.3  | Provinciaal beleid                   | 12 |
| 3.4  | Regionaal beleid                     | 13 |
| 3.5  | Gemeentelijk beleid                  | 13 |
| 4    | (Milieu)planologische aspecten       | 17 |
| 4.1  | Bodem                                | 17 |
| 4.2  | Geluid                               | 19 |
| 4.3  | Luchtkwaliteit                       | 19 |
| 4.4  | Bedrijven en milieuzonering          | 21 |
| 4.5  | Externe veiligheid                   | 23 |
| 4.6  | Kabels en leidingen                  | 33 |
| 4.7  | Water                                | 33 |
| 4.8  | Ecologie                             | 38 |
| 4.9  | Duurzaamheid                         | 39 |
| 4.10 | Archeologie en cultuurhistorie       | 40 |
| 4.11 | Verkeer en parkeren                  | 43 |
| 4.12 | Besluit vormvrije m.e.r.-beoordeling | 43 |
| 5    | Juridische planopzet                 | 45 |
| 5.1  | Algemene opzet                       | 45 |
| 5.2  | Verbeelding                          | 45 |
| 5.3  | Regels                               | 45 |
| 6    | Haalbaarheid                         | 50 |
| 6.1  | Financieel                           | 50 |
| 6.2  | Maatschappelijk                      | 50 |

### **Bijlagen**

- Bijlage 1: Nota van beantwoording inspraak- en vooroverlegreacties
- Bijlage 2: Nota van beantwoording zienswijzen ontwerpbestemmingsplan 'Ypenburg Craeyenburch'

## **1 Inleiding**

## **1.1 Aanleiding en doel**

Op grond van de Wet ruimtelijke ordening (Wro) was het verplicht om bestemmingsplannen en beheersverordeningen binnen tien jaar te actualiseren. Op 18 april 2018 is de verplichting om bestemmingsplannen en beheersverordeningen binnen tien jaar te actualiseren vervallen. Reden hiervoor is de invoering van de Omgevingswet die in 2021 wordt verwacht.

Het geldend bestemmingsplan voor onderhavige locatie is het bestemmingsplan 'Nootdorp-Noord' en is vastgesteld op 23 september 2010 door de gemeenteraad van Pijnacker-Nootdorp. Voorliggend bestemmingsplan betreft een actualisatie van een deel van het bestemmingsplan 'Nootdorp-Noord'.

Ondanks de afschaffing van de 'actualiseringsplicht' heeft de gemeente voorliggende actualisatie voortgezet. Hiervoor is gekozen door een actualisatie van het beleid. Daarnaast komt het nu geldende planregime niet overeen met wat destijds is vergund. De gemeente heeft de keuze gemaakt het bestemmingsplan 'Nootdorp-Noord' in drie deelgebieden te actualiseren. Het betreft de gebieden Ypenburg – Craeyenburch, Ypenburg – centraal en Ypenburg – Nieuwe Veen. Voor elk deelgebied wordt een bestemmingsplan opgesteld. Dit bestemmingsplan betreft de actualisatie van het gebied Ypenburg – Craeyenburch. In dit bestemmingsplan worden geen nieuwe ontwikkelingen mogelijk gemaakt.

## **1.2 Plangebied**

Het plangebied van dit bestemmingsplan betreft het gebied Ypenburg – Craeyenburch. Het plangebied bevindt zich in het noorden van Nootdorp. In het noordwesten wordt het plangebied begrensd door de Startbaan. De Startbaan vormt tevens ook de gemeentegrens met de gemeente Den Haag. Het plangebied wordt verder aan de noordoostzijde begrensd door de Fellowshiplaan en Dokter Bakkerenlaan en in aan de zuidwestzijde door het fietspad Bitterzoetpad. Het zuidoosten wordt begrensd door de watergangen in het verlengde van het meest noordoostelijke deel van het bebouwingslint Brasserskade. De woningen Brasserskade 1 t/m 19 en de Milieustraat, ten oosten van de Brasserskade, behoren ook tot het plangebied.

*Begrenzing plangebied (Globespotter, 2017)*

In het noorden van het plangebied bevindt zich naast de verkeerstoren een grasveld. Op dit grasveld heeft in het verleden de basisschool 'Het Avontuur' gestaan. Na het slopen van de bebouwing zijn plannen in voorbereiding ter plaatse van de locatie woningbouw mogelijk te maken. Hiervoor wordt een aparte procedure gevolgd. Deze locatie is buiten het plangebied van dit bestemmingsplan gelaten.

## **1.3 Vigerend bestemmingsplan**

Voor het plangebied geldt het bestemmingsplan 'Nootdorp-Noord' dat op 23 september 2010 is vastgesteld.

*Uitsnede van het bestemmingsplan 'Nootdorp-Noord' ter hoogte van het plangebied (ruimtelijkeplannen.nl)*

Na de vaststelling van het bestemmingsplan 'Nootdorp-Noord' hebben een aantal ontwikkelingen plaatsgevonden die hebben geleid tot een wijziging van het bestemmingsplan. Daarnaast zijn ook situaties die niet overeenkwamen met de feitelijke situatie hersteld. Tevens hebben nieuwe inzichten, jurisprudentie en nieuw beleid geleid tot andere aanpassingen op het plan. De wijzigingen zijn door middel van een aantal (veeg)plannen aangebracht. Het gaat om de onderstaande plannen en ontwikkelingen. Dit bestemmingsplan betreft een actualisatie van een deel van het bestemmingsplan 'Nootdorp-Noord' en neemt tevens de geldende regelingen van de onderstaande plannen ongewijzigd over.

### **Bestemmingsplan 'Verzamelplan Nootdorp'**

Op 24 november 2011 is het bestemmingsplan 'Verzamelplan Nootdorp' vastgesteld. In dit bestemmingsplan:

- zijn de eerder onjuiste opgenomen bouwvlakken ter plaatse van Dakota 2, 9 en 10 aangepast en vergroot zodat de bebouwingsmogelijkheden waar recht op is (maximale oppervlakte van 30%) niet worden beperkt;
- is binnen de bestemming 'Water' rondom de 'eilanden' Texel, Vlieland, Terschelling, Ameland en Schiermonnikoog aangepast zodat vlonders binnen een afstand van 2 meter van de bestemmingen 'Wonen' en 'Tuin' mogen worden gerealiseerd, in plaats van 1,5 meter. Hierdoor is de planologisch-juridische situatie is overeenstemming gebracht met de feitelijke situatie;

- worden vier private paden, die ten onrechte bestemd waren als 'Verkeer Verblijfsgebied', in overeenstemming gebracht met de feitelijke situatie. De vier paden zijn bestemd als 'Wonen' en 'Tuin'.
#### **Bestemmingsplan '1e partiele herziening Nootdorp-Noord'**

Op 26 maart 2013 is het bestemmingsplan '1e partiële herziening Nootdorp-Noord' vastgesteld. De partiële herziening heeft geleid tot de volgende aanpassingen:

- het verkleinen van het bouwvlak van de verkeerstoren;
- een bestemmingswijziging van een strook op gronden ten noordoosten van de Verkeerstorenlaan bestemd als 'Verkeer – Verblijfsgebied' naar de bestemming 'Groen';
- het verplaatsen en vernieuwen van een nutsvoorziening nabij de verkeerstoren;
- het toevoegen van een wijzigingsbevoegdheid om wonen in de verkeerstoren mogelijk te maken;

Daarnaast maakt deze partiële herziening middels het toevoegen van een wijzigingsbevoegdheid het mogelijk om de locatie van de voormalige basisschool 'Het Avontuur' om te zetten naar woningen. Deze wijzigingsbevoegdheid wordt middels een aparte procedure ingevuld. De locatie is buiten het plangebied van dit bestemmingsplan gehouden.

#### **Bestemmingsplan 'Verzamelplan 2012'**

Op 12 december 2013 is het bestemmingsplan 'Verzamelplan 2012' vastgesteld. Dit bestemmingsplan maakt een bestemmingswijziging mogelijk van een groenstrook, wat reeds verkocht is door de gemeente aan een particulier, naar de bestemming 'Wonen' en 'Tuin'.

#### **Bestemmingsplan 'Nootdorp-West'**

Op 24 september 2015 is het bestemmingsplan 'Nootdorp-West' vastgesteld. De woningen aan de Brasserkade en de kruising Brasserkade/Dwarskade vallen binnen het plangebied van dit bestemmingsplan.

### **Bestemmingsplan 'Verzamelplan 2015/2016'**

Op 28 april 2016 is het bestemmingsplan 'Verzamelplan 2015/2016' vastgesteld. Dit bestemmingsplan maakt de ontwikkeling van twee nieuwe woningen aan de Kortlandseweg 28 mogelijk. Deze woningen zijn nog niet gerealiseerd.

#### **Bestemmingsplan 'Verzamelplan 2016/2017'**

Op 30 maart 2016 is het bestemmingsplan 'Verzamelplan 2016/2017' vastgesteld. Dit bestemmingsplan maakt de splitsing van de eilanden 'Ameland' en 'Schiermonnikoog' mogelijk.

#### **Bestemmingsplan 'Verzamelplan Pijnacker-Nootdorp 2018/2019'**

Op 1 mei 2018 is het voorontwerpbestemmingsplan 'Verzamelplan Pijnacker-Nootdorp 2018/2019' in vooroverleg gegaan. Dit bestemmingsplan maakt het vergroten van het bouwvlak van de woning Dakota 5 mogelijk, inclusief het omzetten van de bestemming 'Tuin' naar 'Wonen'.

## **1.4 Bij het plan behorende stukken**

Het bestemmingsplan 'Ypenburg – Craeyenburch' bestaat uit drie delen:

- een toelichting, waarin de keuzes die in het bestemmingsplan worden gemaakt, nader worden gemotiveerd en verantwoord. Hierin staat ook beschreven wat het vigerend beleid inhoudt en hoe met (milieu)planologische aspecten rekening is gehouden;
- regels, waarin de bouw- en gebruiksmogelijkheden van de op de verbeelding vermelde bestemmingen zijn opgenomen;

een verbeelding, waarop onder meer de bestemmingen in het plangebied zijn aangegeven.

De verbeelding vormt samen met de regels het juridisch bindende deel van het bestemmingsplan.

## **1.5 Aanpak**

Voorafgaand aan het opstellen van voorliggend bestemmingsplan heeft een inventarisatie plaatsgevonden, waarbij de bestaande functies en bebouwing in beeld zijn gebracht. Daarnaast zijn de (bouw)mogelijkheden uit de geldende bestemmingsplannen geïnventariseerd. De gebieden zijn door middel van dossieronderzoek in kaart gebracht. Vervolgens is dit in het veld gecontroleerd. Het dossieronderzoek en de veldinventarisatie zijn verwerkt in een inventarisatiekaart. Uit de veldinventarisatie is gebleken dat bij een groot aantal woningen onder andere de vergunde bouw en goothoogtes van de woningen niet overeenkomen met de hoogtes zoals die zijn opgenomen in het geldend bestemmingsplan. Daarbij zijn de goot- en bouwhoogtes afgerond naar boven op hele meters, tenzij dit zou leiden tot het kunnen realiseren van een extra bouwlaag.

Voor de regeling is gebruik gemaakt van de standaardregels voor het stedelijk gebied van de gemeente Pijnacker-Nootdorp (versie 22 november 2017). De standaardregels hebben tot doel de bestemmingsplannen voor de verschillende kernen en deelgebieden binnen de gemeente zoveel mogelijk uniform te maken, zodat in vergelijkbare gevallen sprake is van gelijke (bouw)mogelijkheden. De standaardregels hebben samen met de inventarisatiekaart als leidraad gediend bij het opstellen van dit bestemmingsplan.

## **1.6 Leeswijzer**

In hoofdstuk 2 wordt de bestaande situatie van het plangebied beschreven. In hoofdstuk 3 is het relevante beleidskader geschetst. Vervolgens komen in hoofdstuk 4 de betreffende milieuhygiënische en planologische aspecten aan bod. Hierna wordt in hoofdstuk 5 aandacht besteed aan juridische aspecten. Tot slot wordt in hoofdstuk 6 de haalbaarheid beschreven.

# **2 Planbeschrijving**

## **2.1 Historie**

## **2.1.1 Algemeen**

De kern Nootdorp is één van de drie kernen binnen de gemeente Pijnacker-Nootdorp. Naast Nootdorp vormen Pijnacker en Delfgauw de twee andere kernen binnen de gemeente. Nootdorp bestaat uit een historische kern, gevormd door lintbebouwing langs de Dorpsstraat. Vanuit deze kern zijn vanuit de jaren 50 van de vorige eeuw diverse nieuwbouwwijken ontwikkeld welke aan de ruimtelijke opbouw, het gebruik en de architectuur goed te herkennen zijn.

- De groei van Nootdorp heeft plaatsgevonden langs en tussen de oude linten. De groei is fragmentarisch verlopen aan alle zijden van het huidige centrum. Dit is duidelijk herkenbaar aan de concentrische opbouw.
- De ontginningsstructuur is in een klein deel van de kern nog zichtbaar, met name tussen het oude en nieuwe centrum; de historische structuur van een aantal oude linten is vaak nog herkenbaar, zeer beeldbepalend en alom aanwezig. Dit geldt ook voor de nieuwe delen van Nootdorp.
- De oude polderstructuren zijn herkenbaar in de bestaande waterstructuur, met name de waterlopen aan de linten zijn zeer kenmerkend.
- Mede identiteitsbepalend zijn de schaal, de variatie aan woonmilieus met overwegend grondgebonden woningen, het centrumgebied, en enkele markante gebouwen.

## **2.1.2 Ypenburg**

De locatie Ypenburg is gelegen op de overgangszone van het strandwallenlandschap naar het veenlandschap. De strandwallen vormden een geschikte hoge en droge vestigingsplaats voor de mens. De woonkernen Rijswijk, Voorburg en Leidschendam zijn hier ontstaan. Achter deze hoger gelegen strandwallen is het betrekkelijk jonge veenland gelegen. Voorheen een landschap dat bestond uit agrarisch polderlandschap. De bebouwingslinten liggen langs smalle dijkjes evenwijdig aan de strandwallen of juist loodrecht daarop. Waar de linten elkaar ontmoeten zijn verdichtingen ontstaan die uitgegroeid zijn tot een dorpskern.

Nootdorp is gelegen op een plaats waar linten uit verschillende richtingen bij elkaar komen. De veengronden waren ongeschikt voor landbouw of veeteelt. Vanaf de 11e eeuw werden de natte veengronden ontgonnen. Door de ontginningen klonk de veengrond echter langzaam in. Hierdoor verslechterde de watervoorziening. In de 15e eeuw is er begonnen met de aanleg van nieuwe kanalen en vaarten. In de 16e eeuw werd er begonnen met het afgraven van de veengronden voor de turf. Hierdoor ontstonden er enorme plassen, die in de 18e en 19e eeuw droog zijn gemalen. Na de Tweede Wereldoorlog steeg de behoefte aan woningen, door de snelle bevolkingstoename, de verbeterde vervoerverbindingen en snel groeiende economie. Nootdorp breidde hierdoor in korte tijd gestaag uit. De komst van de snelwegen bracht andere ontwikkelingen met zich mee. Ontwikkelingen die zich geheel op de snelweg oriënteren (met name bedrijfslocaties). Maar ook gebieden/terreinen die geïsoleerd en opgesloten zijn door de snelwegen. Zoals het vliegveld en golfbanen. Hierdoor is een contrastrijke lappendeken ontstaan van verschillende functies en gebieden/terreinen langs de snelwegen.

## **2.2 Ruimtelijk en functionele structuur**

## **Nootdorp**

De kern Nootdorp ligt tegen de stedelijke rand van Delft, Ypenburg en Leidschenveen. Nootdorp is met Ypenburg vooral op Den Haag gericht en ligt strategisch aan de A13-A4-A12. Deze stedelijke invloed is ook ruimtelijk zichtbaar in het dorp. De ontwikkeling van Nootdorp is rondom het centrum tot stand gekomen en is daardoor zeer gevarieerd. Het is een veld van relatief kleine en onafhankelijke buurtjes met een eigen karakter waar de linten niet ver weg zijn en nog steeds ervaarbaar zijn als cultuurhistorische elementen. Op deze variatie moet worden voortgebouwd. De voorzieningen zijn verspreid over het dorp en van een hoog niveau. Er lopen geen uitbreidingsprojecten buiten de contouren van Nootdorp, die daarmee een permanent karakter krijgen. De kern grenst in het noorden aan de A12 en het stedelijk gebied van Delft, Ypenburg en Leidschenveen, in het zuiden aan een groengebied maar gescheiden daarvan door de randweg, in het oosten aan het groengebied en in het westen aan het glastuinbouwgebied.

## **Linten**

Nootdorp wordt doorkruist door een groot aantal oude linten die vaak nog herkenbaar zijn. Meerdere oude "kernen" zijn te herkennen. Daarnaast is de "Landingslaan" in Ypenburg een duidelijk herkenbaar relict uit het verleden. Sommige linten zoals Kortelandseweg – Veenweg (welke door het plangebied loopt) en Molenweg zijn heel duidelijk herkenbaar in het huidige weefsel, waarbij ook nog her en der oude bebouwing het beeld bepaalt. Hoogtepunt is daarin wellicht de kerk aan de Veenweg. Andere voorbeelden zijn de Dwarskade en het meest noordoostelijke stukje Brasserskade (welke eveneens door het plangebied loopt). Andere linten zijn nog wel herkenbaar maar niet aan de bebouwing. Voorbeeld hiervan is de Kruisweg in het oosten van Nootdorp. In Nootdorp is de historische structuur zeer beeldbepalend en alom aanwezig, zelfs in de nieuwere delen.

## **Kwaliteiten Nootdorp**

In de structuurvisie zijn de volgende kwaliteiten van Nootdorp weergegeven die tevens van belang zijn voor het plangebied:

- de vorming vanuit de ontginning is herkenbaar in de linten en de oudere delen van Nootdorp;
- het dorpse karakter wordt teruggevonden in de aanwezige linten;− de cultuurhistorische karakteristieken zijn zichtbaar en voelbaar in de linten;
- het karakter van de buurten verschilt sterk, soms zijn het letterlijk eilanden. Hierdoor vindt een ieder in Nootdorp wat naar zijn wens;
- open ruimtes tussen de linten laten de geschiedenis zien;
- door de variatie aan buurtjes beschikt Nootdorp ook over een rijke variatie aan woonmilieus.

## **2.2.1 Ypenburg – Craeyenburch**

Het plangebied van 'Ypenburg – Craeyenburch' bevindt zich in de wijk De Venen en het deelgebied Craeyenburch. Craeyenburch is het terrein van zorginstelling Craeyenburch. Het terrein wordt gekenmerkt door een parkachtige omgeving, licht glooiend terrein met daarin veel losse en vrijstaande bebouwing. In De Venen komen Nootdorp en Ypenburg bij elkaar. De karakteristiek van Ypenburg wordt hier gekoppeld aan het diverse en gemengde karakter van het Lint van de Veenweg/Kortelandseweg (hierna: het Lint). Een zorgvuldige aansluiting en verweving van bestaande bebouwing met nieuwe bebouwing vormden destijds het uitgangspunt.

*Parkachtige omgeving van Craeyenburch (Globespotter, 2018)*

*Het gemengd karakter van het Lint Kortelandseweg (Globespotter, 2018)*

## **De Venen**

De verschillende woonbuurten van De Venen liggen als besloten hoven aan weerszijden van het Lint. Kleine woonbuurtjes zijn gelegen in de ruimtes die tussen de hoven en het oude lint zijn ontstaan. De hoven kennen alle een eigen identiteit en karakteristiek. Binnen het plangebied 'Ypenburg – Craeyenburch' bevindt zich één hof: het hof friendshipring. Het hof is naar binnen gericht en heeft een groene binnenruimte (het Rembrandtpark) waardoor er een zekere open ruimte ontstaat. De bebouwing bestaat voor het merendeel uit twee tot drie bouwlagen met een plat dak.

Tussen het hof en het Lint bevinden zich kleinere woonbuurten. Deze woonbuurten worden ontsloten via het Lint, de Tedingerbroekweg en de Verkeerstorenlaan. De bebouwing bestaat uit ruime vrijstaande of twee-onder-een-kapwoningen op relatief kleine percelen. De straatprofielen zijn smal en bieden geen extra ruimte om te parkeren; dit gebeurt dan ook op eigen erf. De smalle straatprofielen in combinatie met de grote woningen maakt dat de woonbuurtjes een benauwend karakter hebben.

## **Craeyenburch**

Het terrein van zorginstelling Craeyenburch is gesitueerd aan de zuidwestzijde van Nootdorp-Noord. De bebouwing bestaat veelal uit geclusterde zorgwoningen of gebouwen met een daaraan gerelateerde functies. De bebouwing is gesitueerd in een parkachtige setting met veel bomen. De bouwhoogte bedraagt doorgaans uit twee tot hooguit drie bouwlagen met een plat dak. Op het terrein is tevens een school en kinderopvang gevestigd. Aan de twee uiteinden van het terrein zijn twee nieuwe woonclusters ontstaan. Aan de noordzijde kent dit cluster een parkachtige setting. Een drietal appartementengebouwen van zes bouwlagen met zadeldak staat vrij in het groen langs de Nootdorpse Landingslaan. Achter deze gebouwen is een zone met rijwoningen in dezelfde richting gesitueerd. Deze woningen bestaan uit twee bouwlagen met een zadeldak. De oostzijde van het plangebied is ingedeeld met vrijstaande woningen gesitueerd op een eiland. Aan de westzijde zijn enkele geschakelde woningen in clusters te vinden.

Aan de oostzijde van het terrein zijn een aantal villa's gelegen passend bij de parkachtige setting van de zorginstelling Craeyenburch. De villa's bestaan uit twee bouwlagen met een plat dak. De woningen hebben geen tuinen, enkel een terras.

## **2.2.2 Vertaling naar bestemmingsplan**

Dit bestemmingsplan betreft een actualisatie van een deel van het bestemmingsplan Nootdorp-Noord'. De feitelijke situatie is door middel van een inventarisatie vastgelegd. Deze inventarisatie vormt de basis voor dit bestemmingsplan. Het bestemmingsplan 'Ypenburg – Craeyenburch' is conserverend van aard, waarin de feitelijke situatie wordt vastgelegd. Met het bestemmingsplan 'Ypenburg – Craeyenburch' worden geen nieuwe ontwikkelingen mogelijk gemaakt. Binnen het plangebied zijn onbenutte bouwmogelijkheden die planologisch al wel zijn vastgelegd. De planologische mogelijkheden zijn in dit bestemmingsplan overgenomen. De bestemmingsplannen en verzamelplannen die na de vaststelling van het bestemmingsplan 'Nootdorp-Noord' zijn vastgesteld (zoals benoemd in paragraaf 1.3) worden ongewijzigd overgenomen.

## **Wijzigingsbevoegdheden**

De wijzigingsbevoegdheid ter plaatse van het 'eiland' Schiermonnikoog is nog niet ingevuld. Ter plaatse van de wijzigingsbevoegdheid kunnen acht woningen gerealiseerd worden. De wijzigingsbevoegdheid is overgenomen in dit bestemmingsplan. De locatie Schiermonnikoog vormt de enige locatie binnen het plangebied waar nieuwe ruimtelijke ontwikkelingen, binnen de geldende randvoorwaarden van de wijzigingsbevoegdheid, mogelijk zijn.

## **3 Beleidskader**

## **3.1 Inleiding**

De beleidscontext voor de visie op het plangebied wordt gevormd door een aantal landelijke, provinciale, regionale en gemeentelijke beleidsrapportages. In dit hoofdstuk is het relevante rijks-, provinciaal-, regionaal en gemeentelijk beleid beknopt samengevat.

## **3.2 Rijksbeleid**

## **3.2.1 Structuurvisie Infrastructuur en Ruimte (2012)**

De Structuurvisie Infrastructuur en Ruimte (SVIR), die op 13 maart 2012 door de minister is vastgesteld, is de overkoepelende rijksstructuurvisie voor de ruimtelijke ontwikkeling van Nederland tot 2028, met een doorkijk naar 2040. Het rijksbeleid zoals opgenomen in de SVIR richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personen- en goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap laat het Rijk, onder het motto 'decentraal wat kan, centraal wat moet', over aan provincies en gemeenten. Sturing op verstedelijking, waaronder afspraken over binnenstedelijk bouwen, rijksbufferzones en doelstellingen voor herstructurering, heeft het Rijk grotendeels losgelaten. Er is enkel nog sprake van een 'ladder voor duurzame verstedelijking', die is vastgelegd in het Besluit ruimtelijke ordening.

Het Rijk streeft naar een concurrerend, bereikbaar, leefbaar en veilig Nederland, door middel van een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. Om dit doel te bereiken, werkt het Rijk samen met andere overheden. In de SVIR zijn ambities tot 2040 en doelen, belangen en opgaven tot 2028 geformuleerd. In de realisatieparagraaf van de SVIR zijn per nationaal belang de instrumenten uitgewerkt die hiervoor worden ingezet. Eén van deze instrumenten is het Besluit algemene regels ruimtelijke ordening (Barro).

De belangrijkste nationale belangen die relevant zijn voor dit bestemmingsplan zijn als volgt geformuleerd:

- Efficiënt gebruik van de ondergrond.
In de ondergrond moet onder andere rekening gehouden worden met archeologie, ondergrondse rijksinfrastructuur (tunnels en buisleidingen) en de bescherming van de grondwaterkwaliteit en – kwantiteit.

- Verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's.
Het rijk en de waterschappen beschermen en verbeteren de waterkwaliteit door het treffen van fysieke maatregelen, het uitgeven van vergunningen en handhaving. Luchtkwaliteit, geluidsoverlast, wateroverlast, waterkwaliteit, bodemkwaliteit en het transport van gevaarlijke stoffen kennen een grote samenhang met de andere nationale belangen.

- Ruimte voor behoud en versterking van (inter)nationale unieke cultuurhistorische en natuurlijke kwaliteiten.
Landschappelijke en cultuurhistorische kwaliteiten geven identiteit aan een gebied. Bovendien zijn culturele voorzieningen en cultureel erfgoed van groeiend belang voor de concurrentiekracht van Nederland. Het rijk blijft verantwoordelijk voor het cultureel en natuurlijk UNESCO Werelderfgoed, kenmerkende stads- en dorpsgezichten, rijksmonumenten en het maritieme erfgoed. Het beleid ten aanzien van landschap laat het rijk over aan de provincies.

- Ruimte voor een nationaal netwerk van natuur voor het overleven en ontwikkelen van floraen faunasoorten.
Om flora- en faunasoorten in staat te stellen om op lange termijn te overleven en zich te ontwikkelen zijn vanuit ruimtelijk oogpunt twee zaken essentieel: het behoud van leefgebieden en de mogelijkheden om zich te kunnen verplaatsen tussen leefgebieden.

Dit bestemmingsplan houdt rekening met bovengenoemde vier nationale belangen. De aansluiting met de uitgangspunten uit de nationale structuurvisie wordt gecreëerd door het opnemen van (beschermende) dubbelbestemmingen voor archeologie. Daarnaast wordt in paragraaf 4.10.2 ingegaan op de cultuurhistorische waarde van het plangebied. In dit bestemmingsplan worden milieukwaliteiten vastgelegd en verschillende milieueffecten afgewogen. Ondanks dat het bestemmingsplan in hoofdzaak conserverend van aard is wordt uitgebreid ingegaan op de aspecten water, bodem, natuur, lucht en externe veiligheid.

## **3.2.2 Ladder voor duurzame verstedelijking**

Op 1 oktober 2012 is in het Besluit ruimtelijke ordening (Bro) de 'ladder voor duurzame verstedelijking' (verder: 'de ladder') als motiveringseis opgenomen. Doel van de ladder voor duurzame verstedelijking is het bereiken van een goede ruimtelijke ordening via optimale benutting van de ruimte in stedelijke gebieden. Het Rijk wil met de introductie van de ladder vraaggerichte programmering bevorderen. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten, waaronder een herziening van het bestemmingsplan.

Sinds 1 juli 2017 is de 'nieuwe' ladder voor duurzame verstedelijking in werking getreden. De traditionele opeenvolgende treden van 'de ladder' zijn hierbij komen te vervallen. De belangrijkste wijzigingen van de voorgaande regeling betreffen:

- Voor de behoefte zijn de begrippen 'actuele' en 'regionale' geschrapt;
- de nieuwe Ladder bevat geen treden meer. De treden 1 en 2 zijn samengevoegd en trede 3 is geschrapt;
- voor ontwikkelingen buiten bestaand stedelijk gebied geldt een uitgebreide motiveringsplicht;
- er is een nieuw artikellid toegevoegd voor de Laddertoets bij uitwerkings- en wijzigingsplannen. De Laddertoets kan dan worden doorgeschoven naar het moment van vaststelling van het wijzigings- of uitwerkingsplan;
- de huidige definities worden niet gewijzigd. De uitgezette lijn in de jurisprudentie blijft hiermee in stand.

Deze wijziging heeft als doel de regeling te vereenvoudigen, waarbij de effectiviteit van het instrument behouden moet blijven. Een onderzoek naar de behoefte heeft slechts tot doel na te gaan of een ruimtelijke ontwikkeling c.q. de vestiging van een dienst in overeenstemming is met een goede ruimtelijke ordening. Concreet betekent dit dat met betrekking tot de economische behoefte, de marktvraag of de beoordeling van de mogelijke of economische gevolgen van die vestiging ruimtelijke effecten (bijv. leegstand) relevant zijn. Artikel 3.1.6. lid 2 van het Bro luidt als volgt:

*"De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien."* 

Concreet houdt dit in: eerst bepalen of een nieuwe ontwikkeling een nieuwe stedelijke ontwikkeling betreft, vervolgens kijken of er vraag is naar een bepaalde nieuwe ontwikkeling, en daarna analyseren of het bestaande stedelijk gebied of bestaande bebouwing kan worden hergebruikt.

## **Relevantie plangebied**

Dit bestemmingsplan betreft een actualisatie van bestaande bestemmingsplannen en maakt geen nieuwe ontwikkelingen mogelijk. Uitbreidingen of nieuwe stedelijke ontwikkelingen, die voorheen nog niet planologisch mogelijk waren, zijn op gronden van dit bestemmingsplan niet mogelijk. Wel zijn er nog onbenutte planologische bouwmogelijkheden die al wel planologisch zijn vastgelegd. Een onderbouwing volgens de ladder voor duurzame verstedelijking is niet aan de orde.

## **3.2.3 Besluit algemene regels ruimtelijke ordening (Barro)**

In het Besluit algemene regels ruimtelijke ordening (Barro) geeft het Rijk in algemene regels aan waaraan bestemmingsplannen moeten voldoen. In samenhang met het beleid dat is aangegeven in de SVIR, zijn deze regels vooral gericht op het veilig stellen van de nationale belangen waarvoor, gelet op de belangen, beperkingen gelden voor de ruimtelijke besluitvorming op lokaal niveau.

## **Relevantie plangebied**

In dit bestemmingsplan spelen geen nationale belangen een rol die zijn opgenomen in het Barro. De regels uit het Barro zijn dan ook niet van toepassing op dit bestemmingsplan.

## **3.2.4 Nationaal Waterplan 2016-2021**

Het Nationaal Waterplan 2016-2021 is de opvolger van het Nationaal Waterplan 2009-2015. Op 10 december 2015 is het nieuwe Nationaal Waterplan vastgesteld. Het waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Met dit waterplan zet het kabinet een volgende ambitieuze stap in het robuust en toekomstgericht inrichten van ons watersysteem, gericht op een goede bescherming tegen overstromingen, het voorkomen van wateroverlast en droogte en het bereiken van een goede waterkwaliteit en een gezond ecosysteem als basis voor welzijn en welvaart. Hierbij streven we naar een integrale benadering, door natuur, scheepvaart, landbouw, energie, wonen, recreatie, cultureel erfgoed en economie (inclusief verdienvermogen) zo veel mogelijk in samenhang met de wateropgaven te ontwikkelen. Het beleid en de maatregelen in dit Nationaal Waterplan dragen bij aan het vergroten van het waterbewustzijn in Nederland.

In het Nationaal Waterplan staan vijf ambities centraal:

- Nederland blijft de veiligste delta in de wereld;
- Nederlandse wateren zijn schoon en gezond en er is genoeg zoetwater;
- Nederland is klimaatbestendig en waterrobuust ingericht;
- Nederland is en blijft een gidsland voor watermanagement;
- Nederlanders leven waterbewust.

## **Relevantie plangebied**

Voor dit bestemmingsplan is een waterparagraaf opgenomen in paragraaf 4.7. Hierin is opgenomen welke waterhuishoudkundige thema's relevant zijn voor het plangebied en op welke manier daarmee wordt om gegaan.

## **3.3 Provinciaal beleid**

## **3.3.1 Visie ruimte en mobiliteit Zuid-Holland (2014)**

De provincie stuurt op (boven)regionaal niveau op de inrichting van de ruimte in Zuid-Holland. De Visie ruimte en mobiliteit (VRM), vastgesteld door Provinciale Staten op 9 juli 2014, (geconsolideerd in werking per 12 januari 2017) geeft op hoofdlijnen sturing aan de ruimtelijke ordening en maatregelen op het gebied van verkeer en vervoer.

Hoofddoel van de VRM is het scheppen van voorwaarden voor een economisch krachtige regio. Dat betekent: ruimte bieden om te ondernemen, het mobiliteitsnetwerk op orde en zorgen voor een aantrekkelijke leefomgeving. De VRM bevat een nieuwe sturingsfilosofie. De kern daarvan is:

- ruimte bieden aan ontwikkelingen;
- aansluiten bij de maatschappelijke vraag naar woningen, bedrijfsterreinen, kantoren, winkels en mobiliteit;
- allianties aangaan met maatschappelijke partners;
- minder toetsen op regels en meer sturen op doelen.

Uitgangspunt hierin zijn vier zogenaamde rode draden:

- 1. het beter benutten en opwaarderen van bestaande netwerken en bebouwde gebieden;
- 2. het vergroten van de agglomeratiekracht;
- 3. het verbeteren van de ruimtelijke kwaliteit;
- 4. het bevorderen van de transitie naar een water- en energie-efficiënte samenleving.

## **Relevantie plangebied**

Het aspect die gericht is op het verbeteren van de ruimtelijke kwaliteit staat centraal in dit bestemmingsplan. In dit bestemmingsplan worden de bestaande groen- en waterstructuren ook als zodanig bestemd. De ruimtelijke kwaliteit van het gebied wordt daarmee veilig gesteld. Dit bestemmingsplan biedt geen ruimte voor nieuwe ontwikkelingen die de ruimtelijke kwaliteit eventueel kunnen aantasten.

De VRM bestaat uit: de Visie ruimte en mobiliteit, de Verordening ruimte 2014, het Programma ruimte en het Programma mobiliteit. Hierna wordt ingegaan om deze beleidsstukken.

## **3.3.2 Verordening ruimte**

De Verordening ruimte 2014 is op 9 juli 2014 door Provinciale Staten van de provincie Zuid-Holland vastgesteld (geconsolideerd in werking per 29 juni 2018). In de Verordening ruimte zijn, op basis van de provinciale belangen zoals benoemd in de structuurvisie, regels opgenomen waaraan gemeentelijke bestemmingsplannen moeten voldoen. Er gelden onder meer regels voor de nieuwbouw van woningen, kantoren, bedrijventerreinen en detailhandel, voor agrarische bedrijven en voor de ecologische hoofdstructuur.

Een bestemmingsplan dat voorziet in nieuwe ruimtelijke ontwikkelingen moet voldoen aan de in de verordening opgenomen voorwaarden ten aanzien van ruimtelijke kwaliteit. Zo moet de ruimtelijke ontwikkeling passen binnen de aard en schaal van het gebied en voldoen aan de richtpunten van de kwaliteitskaart (inpassen).

## **Relevantie plangebied**

In het plangebied worden geen nieuwe ontwikkelingen mogelijk gemaakt waar de provinciale verordening op van toepassing is.

## **3.3.3 Programma ruimte**

Het programma ruimte beschrijft de operationele doelen en de realisatiemix om doelen te (doen) bereiken. Ook wordt ingegaan op de rolverdeling en afspraken tussen gemeenten, regio's en provincie. De realisatiemix uit het programma ruimte bestaat uit juridische, financiële en bestuurlijke instrumenten en nader uit te werken beleid. In de praktijk worden deze vrijwel altijd gecombineerd ingezet.

## **Relevantie plangebied**

In het Programma ruimte is geen specifiek beleid voor het plangebied opgenomen.

## **3.3.4 Programma mobiliteit**

In het programma mobiliteit staan de ambities en de provinciale belangen. Het programma mobiliteit kent een grotere dynamiek dan de visie. Het kan hierdoor bijvoorbeeld in samenhang met een nieuw collegeprogramma, elke vier jaar worden geactualiseerd. Daarbij wordt verbinding gelegd met de verschillende uitvoeringsprogramma's, beleidsuitwerkingen en verordeningen zoals deze al bestaan voor mobiliteit.

## **Relevantie plangebied**

In het Programma mobiliteit is geen specifiek beleid voor het plangebied opgenomen.

## **3.4 Regionaal beleid**

## **3.4.1 Regionaal Structuurplan Haaglanden in 2020**

Op 16 april 2008 heeft het algemeen bestuur van het Stadsgewest Haaglanden het Regionaal Structuurplan Haaglanden 2020 (hierna: RSP) vastgesteld. Het RSP is een integraal plan voor:

- de ruimtelijke ontwikkeling van Haaglanden;
- het kader voor het regionale beleid op het gebied van milieu, groen, mobiliteit, wonen en economie;
- lokale plannen, zoals bestemmingsplannen.

Het RSP kijkt naar 2020 (met een doorkijk naar 2030) en omvat de grote lijnen voor de ambities en ontwikkelingen op verschillende terreinen.

## **Relevantie plangebied**

Het plangebied wordt in het regionale structuurplan niet aangewezen als een ontwikkel- of herstructureringslocatie. Dit bestemmingsplan betreft een actualisatie van de geldende bestemmingsplannen. Nieuwe ontwikkelingen worden dan ook niet mogelijk gemaakt.

## **3.5 Gemeentelijk beleid**

## **3.5.1 Toekomstvisie Pijnacker-Nootdorp 2040**

Op 26 juni 2012 heeft de gemeenteraad de Visie op de toekomst van Pijnacker-Nootdorp vastgesteld. In deze visie wordt een eenduidige en consistente koers voor Pijnacker-Nootdorp uitgezet met oog voor de omgeving en de rol van de gemeente. De nieuwe toekomstvisie laat zien wat voor gemeente Pijnacker-Nootdorp wil zijn, waar zij met haar ontwikkeling heen wil en welke rol zij daarbij pakt. Pijnacker-Nootdorp is een herkenbare gemeente in een landelijke omgeving waar de stad nooit ver weg is. Een gemeente die in de regio een uniek woonmilieu wil bieden, met het groen buitengebied meerwaarde geeft en met de glastuinbouw de economie versterkt. Een gemeente die in drie woonkernen de basisvoorzieningen voor leefbare kernen garandeert, bewoners en ondernemers uitnodigt en faciliteert om maatschappelijk initiatief te ontplooien en waar nodig de regie oppakt om een vangnet te bieden en/of noodzakelijke ontwikkelingen in gang te zetten.

Met deze visie op de toekomst verschuift de centrale ruimtelijke opgave van kwantiteit naar kwaliteit en van groei naar beheer, waarbij de rol van de gemeente in de ruimtelijke ontwikkeling verandert en nog meer varieert. Binnen de ruimtelijke kaders moeten de komende decennia ruimtelijke kwaliteitsverbeteringen tot stand komen die passen bij de eigenheid van en visie op Pijnacker-Nootdorp.

Om deze kwaliteitsverbeteringen te bereiken zijn een aantal aandachtpunten geformuleerd voor de programmatische uitwerking. Voor bouwen en wonen gelden de volgende aandachtspunten:

- ruimtelijke contouren, doelen en kwaliteiten per gebied planologisch vastleggen;
- functievermenging mogelijk maken in flexibele bestemmingsplannen;
- uitnodigingsplanologie nader definiëren;
- afronden eerder geprogrammeerde uitbreidingslocaties woningbouw;
- invullen lokale woonwensen en wooncarrières;
- regionaal afstemmen woningbouw en woonruimteverdeling.

## **Relevantie plangebied**

De in de toekomstvisie geschetste ontwikkelingslijnen zijn inmiddels uitgewerkt in nieuw beleid op het gebied van economie, ruimte en maatschappelijke ontwikkelingen in de ruimtelijke structuurvisie 2040. Deze ruimtelijke structuurvisie wordt in onderstaande paragraaf beschreven.

## **3.5.2 Ruimtelijke structuurvisie 2040**

De Ruimtelijke Structuurvisie Pijnacker-Nootdorp 2040 'Ruimte maken …ruimte laten' is op 20 februari 2014 door de raad vastgesteld. Deze visie is wat betreft economie vertaald in de Economische visie en op sociaal/maatschappelijk vlak vertaald in de Visie op het Sociaal Domein. De Ruimtelijk structuurvisie vormt het sluitstuk en geeft de ruimtelijke vertaling van de Toekomstvisie 2040, de Economische visie en de Visie op het Sociaal domein.

De Ruimtelijke structuurvisie gaat over het hele grondgebied van de gemeente en laat zien welke geplande ontwikkelingen worden afgerond, wat voorgenomen (nieuwe) ontwikkelingen zijn en wat de hoofdzaken zijn van het ruimtelijk beleid. Deze integrale ruimtelijke visie schetst de contouren van de gemeente in 2040 en geeft antwoord op de ruimtelijke vraagstukken. Het zijn de contouren en de kaders van een streefbeeld, waarbij de gemeente de belangrijkste basisvoorzieningen garandeert en de regie neemt over projecten die niet door particulier initiatief tot stand komen. De ruimte die vervolgens ontstaat is vooral voor de eigenaren, beheerders en gebruikers om in te vullen en vorm te geven.

Pijnacker-Nootdorp streeft naar drie herkenbare kernen met een hoge woonkwaliteit als aantrekkelijke vestigingsplaats waar de dorps- annex metropoolbewoner een eigen plek en baken voor continuïteit vindt.

## **Relevantie plangebied**

Voor de kern Nootdorp en specifiek het plangebied van dit bestemmingsplan wordt ingezet op de volgende punten om te komen tot een herkenbare kern met een hoge woonkwaliteit:

- elementen die bijdragen aan de identiteit van de kern als geheel worden behouden, verbeterd en toegevoegd waar verbinding en oriëntatie ontbreekt;
- gemengde structuren (langs linten en dorpscentra) worden behouden, uitgebreid en met elkaar verbonden;
- woonzorgzones worden behouden en zo mogelijk verruimd;
- vrijkomende accommodaties en ruimtes gaan functioneren als wijkschuur of brink: van en voor de wijk en maatschappelijke netwerken;
- op buurtniveau meer mogelijkheden zijn voor kleinschalige initiatieven voor versterking van het sociaal en economisch netwerk zoals onder andere horeca.

Op de onderstaande afbeelding is de uitsnede van de visiekaart ter plaatse van het plangebied opgenomen. Dit bestemmingsplan betreft een conserverend bestemmingsplan waarin de feitelijke situatie wordt gehandhaafd. De woonzorgzone, elementen die bijdragen aan de identiteit van de kern en de gemengde structuren langs de linten worden behouden.

*Uitsnede visiekaart ter hoogte van het plangebied (Ruimtelijke structuurvisie Pijnacker-Nootdorp 2040)*

## **3.5.3 Thematische structuurvisie duurzame energie & energieneutraliteit**

In februari 2016 is de thematische structuurvisie 'Duurzame energie & energieneutraliteit' vastgesteld. In deze thematische structuurvisie heeft de gemeente Pijnacker-Nootdorp de doelstelling geformuleerd om vanaf 2050 alleen duurzaam opgewekte energie te gebruiken, waarbij de warmtevraag wordt ingevuld met hernieuwbare energiebronnen en regionale restwarmte. Hierbij wordt binnen de gemeentegrenzen zo veel mogelijk energie bespaard en lokaal duurzaam opgewekt.

Er zijn meerdere wegen op de route richting energieneutraliteit in 2050. Om die reden zijn een aantal specifieke tussendoelen per sector geformuleerd. Voor woningbouw is er gekozen voor de volgende strategie:

- er is een duurzame mix per woning nodig van energiebesparing, zon, wind, warmte, water & lucht;
- met besparing in bestaande woningbouw wordt in eerste instantie op kansrijke doelgroepen en natuurlijke momenten gericht;
- er zal waar mogelijk bij collectieve initiatieven worden aangesloten (bijv. wind, warmte, zonnepark);
- nieuwbouw is of anticipeert zoveel als mogelijk op energieneutraliteit op basis van het 'warmte tenzij principe';

De gemeente zal haar rol invullen door:

- in nieuwbouwwijken uitsluitend Ledverlichting toe te passen en te investeren in het opwekken van duurzame energie;
- de mogelijkheden van warmtekoude te onderzoek en daar waar mogelijk toe te passen;
- woningen EPC-0 (gereed) te (laten) bouwen;
- daar waar mogelijk (fysieke) ruimte te bieden aan particulier initiatief;
- inwoners gebiedsgericht op natuurlijke momenten te informeren en te stimuleren;
- inwoners structureel te informeren over de mogelijkheden om hun woning te verduurzamen en over te stappen op groene stroom;
- afspraken te maken met corporaties en ontwikkelaars.

## **Relevantie plangebied**

Het plangebied betreft een bestaande woonwijk. In het plangebied zijn geen ontwikkelingen mogelijk voor nieuwbouw van woningen.

De bestaande woningvoorraad vormt het belangrijkste bestanddeel van de taakstelling tot energieneutraliteit binnen de sector wonen. De gemeente neemt de regie voor de bestaande bouw met een wijkgerichte aanpak voor de energieverbetering van bestaande koopwoningen. De gemeente wilt dit met name doen door:

- gebruik van groene stroom te stimuleren;
- zoveel als nodig faciliteren van energiebesparingsmaatregelen door inwoners via diverse media.

## **4 (Milieu)planologische aspecten**

Als onderdeel van een ruimtelijke onderbouwing is het verplicht om inzicht te bieden in de relevante planologische en milieuhygiënische aspecten. In dit hoofdstuk is een verantwoording voor deze aspecten opgenomen.

## **4.1 Bodem**

## **4.1.1 Algemeen**

Een verontreinigde bodem kan zorgen voor gezondheidsproblemen en aantasting van de kwaliteit van het natuurlijk leefmilieu. Daarom is het belangrijk om bij ruimtelijke plannen de bodemkwaliteit mee te nemen in de overwegingen. De Wet bodembescherming, Besluit bodemkwaliteit en de Woningwet stellen grenzen aan de aanvaardbaarheid van verontreinigingen. Tevens is bij de realisatie van ruimtelijke plannen vaak grondverzet noodzakelijk. Het tijdelijke opslaan en toepassen van grond en/of baggerspecie en het toepassen van steenachtige bouwstoffen is middels het Besluit bodemkwaliteit aan regels gebonden.

Opgemerkt wordt dat tijdens het opstellen van dit bestemmingsplan de wet- en regelgeving in ontwikkeling zijn en hoogstwaarschijnlijk binnen de toekomstige omgevingswet zullen worden vormgegeven. De pijlers hierbij zullen gericht zijn op de zorgplicht en het omgevingsplan. Het omgevingsplan heeft betrekking op twee soorten regels: algemene regels die gevolgen hebben voor de fysieke leefomgeving (bouwwerken, infrastructuur, bodem, lucht en dergelijke) en regels die: 'evenwichtige toedeling van functies aan locaties' inhouden.

Om het gebruik van de ruimte beneden maaiveld duurzaam en optimaal te benutten zal bij ontwikkelingen of activiteiten in de onder- en/of bovengrond rekening moeten worden gehouden met de ruimtelijk ordening van de ondergrond in relatie tot de bovengrond, en vice versa.

Onderzoek en sanerende maateregelen bij toekomstige (her)inrichting of bestemmingswijziging: Bij de (her)inrichting of bestemmingswijziging van een locatie en/of bij grondverzet inclusief het verwijderen van grondgebonden objecten, dient een historisch (bodem)onderzoek conform de vastgestelde norm te worden uitgevoerd om mogelijk bodembedreigende activiteiten te achterhalen (huidige norm: NEN-5725). In het kader van het historisch onderzoek zal minimaal een terreininspectie moeten worden uitgevoerd, een gesprek met de (voormalige) eigenaar/beheerder van de locatie moet plaatsvinden, het raadplegen van historische kaarten, luchtfoto's en landelijk bodemloket, en een bezoek aan het gemeentearchief moet worden gebracht (tenzij geen relevante informatie van de onderzoekslocatie bij de gemeente aanwezig is).

Op basis van de beschikbare historische en/of milieuhygiënische (bodemkwaliteits)gegevens wordt bepaald of asbest-, water- en/of bodemonderzoek dient te worden uitgevoerd conform de geldende vastgestelde onderzoeknormen.

Een locatie wordt als asbestverdacht beschouwd indien nu of in het verleden op de locatie verhardingen, (zintuiglijk) verdachte terreindelen aanwezig zijn of zijn geweest (bijvoorbeeld (puin)dammen, (puin)funderings- of ophooglagen, bodemvreemde materialen, slootdempingen, etc.), en overige asbestgerelateerde of bodembedreigende activiteiten plaatsvinden of hebben plaatsgevonden (bijvoorbeeld opstallen met golfplaten, beschoeiingen, etc.). Indien een locatie als asbestverdacht kan worden beschouwd, zal een asbestinventarisatie van de bodem conform de vastgestelde norm moeten worden uitgevoerd (huidige norm: NEN-5707). Indien asbestverdacht bouwen/of sloopafval of (puin)granulaat wordt aangetroffen zal een asbestinventarisatie conform de vastgestelde norm moeten worden uitgevoerd (huidige norm: NEN-5897).

Voorafgaand aan de sloop dient voor aanwezige opstallen een asbestinventarisatie te worden uitgevoerd conform de vastgestelde norm (huidige norm: SC540), om zorg te dragen dat bij de sloop van opstallen het aanwezige asbesthoudende materiaal, onder daarvoor geldende wet- en regelgeving voorafgaand aan de overige sloopwerkzaamheden, wordt verwijderd (conform de norm: SC530) en naar een erkend eind-verwerker wordt afgevoerd, zodat geen asbesthoudende materialen op en/of in de bodem achterblijven.

Binnen het gebied zijn (mogelijk) locaties aanwezig, waarvoor in het kader van het Wet bodembescherming op dit moment bekend is en/of in de toekomst wordt vastgesteld, dat het een (mogelijk) 'ernstig geval van bodemverontreiniging' betreft en/of in het verleden is gesaneerd middels een isolatievariant of waar een restverontreiniging is achtergebleven. Voor de aanpak bij (her)inrichting of wijziging in het gebruik van deze locaties dient in het kader van de Wet bodembescherming goedkeuring te zijn verleend door het bevoegd gezag, te weten Gedeputeerde Staten van Zuid-Holland. De gemeente toetst de saneringsvariant van een 'ernstig geval van bodemverontreiniging' in het kader van de Woningwet en de saneringsvariant van een 'niet-ernstige geval van bodemverontreiniging'. Voor de aanpak van gevallen van asbestverontreiniging die vallen onder het Besluit asbestwegen Wms dient goedkeuring te zijn verleend door het bevoegd gezag, te weten Inspectie Leefomgeving en Transport.

Voorafgaand aan het vrijkomen van baggerspecie en/of het dempen van een watergang dient voor het bepalen van de (milieuhygiënische) kwaliteit van baggerspecie een waterbodemonderzoek te worden uitgevoerd conform de vastgestelde norm (huidige norm: NEN-5720), voor zover het Besluit bodemkwaliteit geen vrijstelling kent. Tevens wordt geadviseerd om gelijktijdig monsters te nemen van de ondergrond onder de (aanwezige) baggerspecie, het volume van de aanwezige baggerspecie vast te (laten) stellen en een verwerkingsadvies voor de baggerspecie op te (laten) stellen.

## **Actualiteit milieuhygiënische (bodem)kwaliteitsgegevens:**

Sinds 1 juli 2008 is het Besluit bodemkwaliteit (Bbk) in werking getreden, waaraan alle bij de overheid ter toetsing aangeleverde bodemkwaliteitsgegevens dienen te voldoen.

Met de introductie van het Bbk is een nieuw standaard stoffenpakket geïntroduceerd en dienen onderzoeken en waar nodig bodemsanerende maatregelen te worden uitgevoerd door erkende bodemintermediairs (Kwalibo: Kwaliteitsborging in het bodembeheer).

Bodemkwaliteitsgegevens die niet voldoen aan het Bbk kunnen niet als actueel worden beschouwd. Ook locatie specifieke omstandigheden kunnen van invloed zijn op de bodemkwaliteit. Een (bodem)onderzoek betreft een momentopname. De resultaten van het onderzoek kunnen minder representatief worden naarmate de tijd verstrijkt. Indien na het onderzoek op of nabij de locatie (bodembedreigende) activiteiten of calamiteiten plaatsvinden en/of in de omgeving (mobiele) verontreinigingen aanwezig zijn, kan de bodemkwaliteit hierdoor zijn of worden beïnvloed.

Indien tijdens graafwerkzaamheden herbruikbare grond, baggerspecie en/of bouwstof vrijkomt en hergebruikt of afgevoerd gaat worden, is het Besluit bodemkwaliteit van toepassing. In het kader van het Besluit bodemkwaliteit kan het noodzakelijk zijn om aanvullend op het bodemonderzoek een partijkeuring (AP04) uit te laten voeren om van de vrijkomende partij de verwerkings- en/of gebruiksmogelijkheden te kunnen classificeren.'

## **4.1.2 Onderzoek**

Voor elke functiewijziging, al dan niet naar een gevoelige functie, dient een onderzoek te worden verricht naar de bodem- en grondwaterkwaliteit. De bodem moet geschikt zijn voor het voorgenomen gebruik.

Indien tijdens graafwerkzaamheden grond vrijkomt die afgevoerd moet worden en/of buiten de gemeentegrens hergebruikt gaat worden, dient er nog rekening te worden gehouden met het laten uitvoeren van een partijkeuring (AP04). Een verwerkingsbedrijf/acceptant en/of bevoegd gezag waar de grond verwerkt/hergebruikt gaat worden, eist voorafgaand aan de verwerking en/of toepassing van de grond als bodem, in de meeste gevallen een partijkeuring. Indien bekend is dat er grond gaat vrijkomen die afgevoerd moet worden dient voorafgaand de hergebruiksmogelijkheden van de vrijkomende grond middels een AP04 vastgesteld te worden.

## **4.1.3 Conclusie plangebied**

Dit bestemmingsplan voorziet in het vastleggen van de feitelijk situatie. Het gebruik van de bodem zal worden gehandhaafd en er worden geen nieuwe ontwikkelingen mogelijk gemaakt, waarvoor een bodemonderzoek noodzakelijk wordt geacht. Het aspect bodem vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.2 Geluid**

## **4.2.1 Algemeen**

In de Wet geluidhinder (Wgh) is bepaald dat indien met het bestemmingsplan de bouw van nieuwe geluidgevoelige functies/bebouwing (zoals woningen) of een nieuwe geluidbron (zoals de aanleg van een nieuwe weg) mogelijk worden gemaakt, het aspect geluidhinder onderzocht moet worden. De verschillende uitvoeringsbesluiten van de Wet geluidhinder zijn geregeld in het Besluit geluidhinder.

## **4.2.2 Conclusie plangebied**

In dit bestemmingsplan wordt de feitelijke situatie vastgelegd. Het bestemmingsplan voorziet niet in het ontwikkelen van nieuwbouw van woningen of andere geluidgevoelige objecten. Tevens worden er ook geen nieuwe geluidbronnen mogelijk gemaakt. Daardoor is toetsing aan de gestelde grenswaarden in de Wgh niet aan de orde. Het aspect geluid vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.3 Luchtkwaliteit**

## **4.3.1 Algemeen**

Hoofdstuk 5 van de Wet milieubeheer (titel 5.2 Luchtkwaliteitseisen, ook wel bekend als de 'Wet luchtkwaliteit') bevat de regelgeving op het gebied van luchtkwaliteit. In de Wet milieubeheer zijn luchtkwaliteitseisen opgenomen voor diverse verontreinigende stoffen, waaronder stikstofdioxide (NO2) en fijnstof (PM10). In artikel 5.16 van de Wet milieubeheer is vastgelegd dat bestuursorganen bevoegdheden (zoals het vaststellen van een bestemmingsplan) mogen uitoefenen wanneer sprake is van één of meer van de volgende gevallen:

- er is geen sprake van een (dreigende) overschrijding van de grenswaarden;
- de concentratie van de desbetreffende stoffen in de buitenlucht verbetert of blijft tenminste gelijk;
- het plan draagt 'niet in betekenende mate' bij aan de concentratie van de desbetreffende stoffen in de buitenlucht;
- de ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

## **Niet in betekende mate**

Een nadere uitwerking van de regelgeving met betrekking tot het begrip 'niet in betekenende mate' is vastgelegd in het 'Besluit niet in betekende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is blijkens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

## **Besluit gevoelige bestemmingen**

In aanvulling op de Wet milieubeheer en het 'Besluit niet in betekenende mate' geldt het Besluit gevoelige bestemmingen. Het Besluit gevoelige bestemmingen richt zich op de bescherming van mensen met een verhoogde gevoeligheid voor fijnstof en stikstofdioxide: met name kinderen en ouderen. Indien een 'gevoelige bestemming' (zoals een school, kinderdagverblijf of verzorgingstehuis) wordt gerealiseerd binnen de onderzoekszone van een rijksweg (300 meter vanaf de rand van de weg) of een provinciale weg (50 meter vanaf de rand van de weg) is altijd – ook als het initiatief 'niet in betekenende mate' bijdraagt – een toetsing aan de grenswaarden nodig. Als blijkt dat er geen sprake is van een (dreigende) overschrijding van grenswaarden, mogen de 'gevoelige objecten' worden gerealiseerd binnen de onderzoekszone.

## **Nationaal samenwerkingsprogramma luchtkwaliteit**

Het Nationaal Samenwerkingsprogramma Luchtkwaliteit (NSL) is een samenwerkingsprogramma van de Rijksoverheid en lokale overheden. NSL heeft als doel de luchtkwaliteit te bevorderen ten behoeve van de volksgezondheid. Het NSL bevat maatregelen waarmee wordt gewaarborgd dat wordt voldaan aan Europese grenswaarden, waarbij rekening wordt gehouden met de effecten van ruimtelijke ontwikkelingen waarover binnen de looptijd van het NSL (sinds 2009) een besluit wordt genomen. Om overheden inzicht te geven in de actuele luchtkwaliteit is de NSL-monitoringstool ontwikkeld.

## **4.3.2 Onderzoek**

Dit bestemmingsplan is conserverend van aard. Nieuwe ontwikkelingen, waaronder het planologisch toevoegen van woningen, worden niet mogelijk gemaakt. Het plan draagt niet in betekenende mate bij aan de verslechtering van de luchtkwaliteit.

In het kader van een goede ruimtelijke ordening is aan de hand van de NSL-monitoringstool 2017 (http://www.nsl-monitoring.nl/viewer/) een indicatie van de luchtkwaliteit ter plaatse van het plangebied gegeven. Hierbij vormen fijnstof en stikstofdioxide de belangrijkste verontreinigende stoffen. De dichtstbijzijnde maatgevende wegen betreffen de Fellowshiplaan/Dokter Bakkerenlaan en de Brasserskade/Molenweg.

Rekengegevens tonen aan dat ter plaatse van één rekenpunt aan de Fellowshiplaan (rood omringd op de volgende afbeelding) de hoogste concentraties stikstofdioxide en fijnstof zijn berekend. Ter plaats van dit rekenpunt zijn de volgende concentraties berekend:

- Stikstofdioxide (NO2): 25.6 μg/m3
- Fijnstof (PM10): 19.6 μg/m3

Voor stikstofdioxide geldt een jaargemiddelde grenswaarde van 40 μg/m3 en voor fijnstof geldt een jaargemiddelde grenswaarde van 40 μg/m3 en een advieswaarde van 20 μg/m3 . De concentratie stikstofdioxide blijven ruimt onder de grenswaarde. Voor fijnstof ligt de hoogst gemeten waarde ook onder de advieswaarde.

*Concentratie stikstofdioxide (NO2) ter plaatse van het plangebied (NSL-monitoringstool)*

## **4.3.3 Conclusie plangebied**

Ter plaatse van het plangebied is sprake van een aanvaardbaar woon- en leefklimaat. Het aspect luchtkwaliteit vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.4 Bedrijven en milieuzonering**

## **4.4.1 Algemeen**

Om te bepalen welke bedrijfsactiviteiten uit oogpunt van milieuhinder kunnen worden toegestaan, kan gebruik worden gemaakt van de systematiek van de VNG-brochure 'Bedrijven en milieuzonering' (editie 2009). In de VNG-brochure is een bedrijvenlijst opgenomen, die informatie geeft over de milieukenmerken van verschillende typen bedrijven. In de lijst is op basis van een aantal factoren (waaronder geluid, geur en gevaar) een indicatie gegeven van de afstand tussen bedrijven en hindergevoelige functies waarmee gemeenten bij ruimtelijke ontwikkelingen rekening kunnen houden. Het doel van milieuzonering is tweeledig:

- door het toepassen van milieuzonering wordt hinder ter plaatse van woningen of andere gevoelige objecten al in het ruimtelijk spoor voorkomen;
- door het toepassen van milieuzonering wordt aan bedrijven voldoende zekerheid geboden dat zij hun activiteiten duurzaam en binnen aanvaardbare voorwaarden kunnen uitoefenen.

Op basis van de indicatieve afstanden zijn de bedrijven op de bedrijvenlijst in de VNG-handreiking ingedeeld in milieucategorieën die variëren van categorie 1 (indicatieve afstand van 10 meter) tot categorie 6 (indicatieve afstand van 1.500 meter). Als aan de indicatieve afstand kan worden voldaan, is een activiteit qua milieuhinder inpasbaar. Enerzijds is dan ter plaatse van omliggende milieugevoelige objecten (waaronder woningen) sprake van een aanvaardbaar woon- en leefklimaat, anderzijds heeft het bedrijf voldoende zekerheid dat de bedrijfsactiviteiten binnen aanvaardbare voorwaarden kunnen worden uitgeoefend.

## **4.4.2 Omgevingstype**

In de VNG-brochure worden twee omgevingstypen onderscheiden, namelijk 'rustige woonwijk'/'rustig buitengebied' en 'gemengd gebied'. De richtafstanden uit de VNG-brochure zijn afgestemd op de omgevingskwaliteit zoals die wordt nagestreefd in een rustige woonwijk of een daarmee vergelijkbaar omgevingstype (zoals een rustig buitengebied). De indicatieve afstanden zijn de afstanden die moeten worden aangehouden tot de gevels van woningen in een 'rustige woonwijk'. Voor woningen in een 'gemengd gebied' mag de indicatieve afstand worden gecorrigeerd en kan de afstand met één trede worden verlaagd, zonder dat dit ten koste gaat van het woon- en leefklimaat. In de volgende tabel zijn de milieucategorieën met bijbehorende indicatieve afstanden weergegeven.

| milieucategorie | richtafstand tot omgevingstype<br>rustige woonwijk | richtafstand tot omgevingstype<br>gemengd gebied |
|-----------------|----------------------------------------------------|--------------------------------------------------|
| 1               | 10 m                                               | 0 m                                              |
| 2               | 30 m                                               | 10 m                                             |
| 3.1             | 50 m                                               | 30 m                                             |
| 3.2             | 100 m                                              | 50 m                                             |
| 4.1             | 200 m                                              | 100 m                                            |
| 4.2             | 300 m                                              | 200 m                                            |
| 5.1             | 500 m                                              | 300 m                                            |
| 5.2             | 700 m                                              | 500 m                                            |
| 5.3             | 1.000 m                                            | 700 m                                            |
| 6               | 1.500 m                                            | 1.000 m                                          |

## **4.4.3 Onderzoek**

Het plangebied heeft een overwegend karakter van een woongebied. Binnen het plangebied bevinden zich twee nutsvoorzieningen. Het plangebied bestaat grotendeels uit het terrein van de zorginstelling Craeyenburch. Dit terrein bestaat is een gemengd gebied met ruimte voor (zorg)woningen en maatschappelijke voorzieningen. Op het terrein bevindt zich onder andere een manege, een sporthal, een biotuin en een restaurant. De meeste aanwezige functies op het terrein van de zorginstelling behoren maximaal tot milieucategorie 2. In het algemeen geldt dat bedrijven in de milieucategorieën 1 en 2, gezien de beperkte hinder die zij veroorzaken, goed inpasbaar zijn in een woonomgeving. Voor de sporthal en de manege geldt echter een milieucategorie 3.1 met een indicatieve richtafstand van 50 meter. Daarnaast bevindt zich een milieustraat binnen het plangebied. Een afval-inzameldepot heeft een milieucategorie 3.1 met een richtafstand van 50 meter. Dit bestemmingsplan vormt echter een actualisatie waarin de bestaande situatie wordt vastgelegd. Het realiseren van nieuwe woningen naast bestaande bedrijven en het realiseren van nieuwe bedrijven naast bestaande woningen en andere hindergevoelige functies is niet mogelijk.

## **4.4.4 Conclusie plangebied**

Dit bestemmingsplan betreft een conserverend bestemmingsplan waarin de feitelijke situatie wordt vastgelegd. In dit bestemmingsplan worden geen nieuwe ontwikkelingen planologisch mogelijk gemaakt. Er worden geen hinderlijke bedrijfsactiviteiten of gevoelige objecten planologisch toegevoegd binnen het plangebied. Het aspect bedrijven en milieuzonering vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.5 Externe veiligheid**

## **4.5.1 Inleiding**

In dit hoofdstuk EV wordt aangegeven op welke wijze de externe veiligheid in beschouwing is genomen bij het bestemmingsplan. De externe veiligheid gaat over de beoordeling van de risico's die verband houden met het gebruik van gevaarlijke stoffen. Tijdens de productie, de opslag, het gebruik en het transport kunnen er zich calamiteiten voordoen, waardoor de veiligheid van de omgeving in het geding is. Dit houdt daarom een risico in voor de omgeving van dergelijke activiteiten. Externe veiligheid heeft geen betrekking op mogelijke gezondheidsschade door langdurige blootstelling aan gevaarlijke of schadelijke stoffen. Het gaat om plotseling optredende schadelijke effecten en de directe gevolgen van die effecten.

## **4.5.2 Normstelling en beleid**

## **Twee sleutelbegrippen: plaatsgebonden risico en groepsrisico**

De risico's bij de externe veiligheid worden uitgedrukt in plaatsgebonden risico en groepsrisico. Waarom worden er twee begrippen gebruikt? Het rijksoverheidsbeleid maakt onderscheid tussen het risico waaraan het individu is blootgesteld en het risico waaraan een groep mensen is bloo gesteld. Het gaat om het risico op overlijden. Voor de beoordeling van het risico waaraan het individu is blootgesteld gebruikt men het plaatsgebonden risico. Dit is de maatstaf voor de persoonlijke veiligheid. De maatstaf voor de kans dat een groep van mensen in een keer overlijdt, is het groepsrisico.

#### **Plaatsgebonden risico**

Het plaatsgebonden risico (PR) is de overlijdenskans per jaar die op een bepaalde afstand aanwezig is door een ongeval met gevaarlijke stoffen. Hierbij wordt voor de berekening uitgegaan vaneen fictieve burger. Deze burger is 24 uur per dag gedurende een heel jaar, onbeschermd op de plaats aanwezig waarvoor het plaatsgebonden risico wordt berekend. Verder zal de burger geen aanstalten maken zich in veiligheid te brengen (vlucht- of schuilgedrag) gedurende de maximaal 30 minuten blootstelling aan het optredende effect. Het plaatsgebonden risico kan worden wee gegeven door een lijn op een kaart die de punten met een gelijk risico met elkaar verbindt (de z geheten risicocontour).

#### **Groepsrisico**

Het groepsrisico (GR) is de kans op het overlijden in één keer van een groep mensen (Juridisch is de minimum omvang gesteld op 10 doden om van een groepsrisico te kunnen spreken) als direct gevolg van een ongeval met gevaarlijke stoffen. De oriëntatiewaarde geeft hierbij de indicatie van een aanvaardbaar groepsrisico. Het groepsrisico is gedefinieerd als de cumulatieve kansen per jaar dat ten minste 10, 100 of 1000 personen overlijden als rechtstreeks gevolg van hun aanwezigheid in het invloedsgebied van een inrichting, transportroute gevaarlijke stoffen of buisleiding en als gevolg van een ongewoon voorval in dit invloedsgebied waarbij een gevaarlijke stof betrokken is. Het invloedsgebied is het gebied waarin personen nog worden meegeteld voor de berekening van het groepsrisico. Dit gebied wordt bepaald door de berekening van het grootst mogelijke ongeval waar nog bij 1% van de blootgestelde personen dodelijk letsel optreedt.

Het groepsrisico legt een relatie tussen de kans op een ramp en het aantal mogelijke slachtoffers. Het groepsrisico geeft aan hoe groot de kans is dat bij een ongeval bij een risicolocatie 10, 100 of 1000 slachtoffers tegelijk vallen. Bij transportrisico's geldt dat de oriëntatiewaarde voor het groepsrisico overeen komt met de kans op 10 slachtoffers gelijk aan één op de tienduizend (10-4). De kans op 100 slachtoffers gelijk aan één op de miljoen (10-6) enzovoorts. Bij stationaire risicobronnen geldt dat de oriëntatiewaarde voor het groepsrisico een factor 10 kleiner ligt. De oriëntatiewaarde voor het groepsrisico is geen wettelijke norm, het is bedoeld als een ijkpunt. Er kunnen redenen zijn dat een gemeente meer of juist minder risico's accepteert. De gemeente is verplicht om voor iedere situatie een belangenafweging te maken (verantwoording groepsrisico). Daarbij spelen onder anderen de zelfredzaamheid van bewoners, vluchtwegen, economische en maatschappelijke belangen een rol.

## **Beperkt kwetsbare objecten, kwetsbare objecten en zeer kwetsbare objecten**

#### **Beperkt Kwetsbare objecten**

Onder beperkt kwetsbare objecten worden onder andere verstaan woningen, hotels, restaurants, kantoren, winkels en sport- en kampeerterreinen, voor zover deze objecten niet tot de kwetsbare objecten behoren. In artikel 1 van het Besluit externe veiligheid inrichtingen is een definitie opgenomen van een beperkt kwetsbaar object.

#### **Kwetsbare objecten**

Kwetsbare objecten zijn onder ander woningen (met uitzondering van verspreid liggende woningen met een dichtheid van maximaal twee per hectare en dienst- of bedrijfswoningen), kantoren met meer dan 1.500 m² bruto vloeroppervlak en andere objecten waar zich gedurende een groot deel van de dag grote groepen mensen bevinden of (een deel van de dag) kwetsbare groepen mensen, zoals in onderhavig geval een school. De kwetsbare objecten staan gedefinieerd in Bevi artikel 1 sub l. Na in werkingtreding van het Bevi is de definitie van kwetsbare objecten nog verduidelijkt.

#### **Zeer kwetsbare objecten**

Zeer kwetsbare objecten zijn tevens kwetsbare objecten, ze vormen een subcategorie van de categorie kwetsbare objecten uit het Bevi. Zeer kwetsbare objecten zijn objecten waarin mensen verblijven die zichzelf niet goed in veiligheid kunnen brengen, bijvoorbeeld door een geestelijke of lichamelijke beperking. Voorbeelden hiervan zijn: verzorgingstehuizen, ziekenhuizen en kinderdagverblijven.

#### **Waarom onderscheid?**

Het onderscheid tussen kwetsbare en beperkt kwetsbare objecten is van belang om te bepalen of de PR 10-6 een grenswaarde is of een richtwaarde. De zeer kwetsbare objecten vormen een nieuwe categorie ten opzichte van het Bevi en spelen een rol in de modernisering van het Omgevingsveiligheidsbeleid (Circulaire effectafstanden externe veiligheid LPG-tankstations voor besluiten met gevolgen voor de externe veiligheid).

## **Besluit externe veiligheid inrichtingen**

Op 27 oktober 2004 is het Besluit externe veiligheid inrichtingen (Bevi) in werking getreden. Het Bevi is van toepassing op vergunningplichtige risicovolle bedrijven en de nabijgelegen, al dan niet geprojecteerde (beperkt) kwetsbare objecten. In artikel 2, lid 1 van het Bevi is opgesomd wat wordt verstaan onder risicovolle bedrijven. Het Besluit externe veiligheid inrichtingen (Bevi) verplicht het bevoegde gezag bij ruimtelijke plannen vanuit de Wet algemene bepalingen omgevingsrecht (Wabo) en Wet ruimtelijke ordening (Wro) afstanden aan te houden tussen gevoelige objecten en risicovolle bedrijven. Het Bevi heeft onder meer tot doel om bij nieuwe situaties toetsing aan de risiconormen te waarborgen. Voor de toepassing van het Bevi wordt een nieuw ruimtelijk besluit (waaronder ook een conserverend bestemmingsplan) gezien als een nieuwe situatie. De Regeling externe veiligheid inrichtingen (Revi) geeft uitvoering aan het Bevi.

#### **Plaatsgebonden risico**

Het BEVI gaat bij het plaatsgebonden risico uit van:

- Het in acht nemen van een grenswaarde van 10-6 voor kwetsbare objecten. Dit betekent dat altijd moet worden voldaan aan deze grenswaarde.
- Rekening houden met een richtwaarde van 10-6 voor beperkt kwetsbare objecten. Dit betekent dat om gewichtige redenen mag worden afgeweken van de richtwaarde.

#### **Groepsrisico**

Bij inrichtingen geldt dat de oriëntatiewaarde voor het groepsrisico overeen komt met de kans op een ongeval met 10 of meer dodelijke slachtoffers van ten hoogste 10–5 per jaar, met de kans op een ongeval met 100 of meer dodelijke slachtoffers van ten hoogste 10–7 per jaar en met de kans op een ongeval met 1000 of meer dodelijke slachtoffers van ten hoogste 10–9 per jaar.

#### **Verantwoording groepsrisico**

*Alleen bij een toename* van het groepsrisico geldt een verantwoordingsplicht. Dit is van toepassing op:

- de vaststelling van een bestemmingsplan (artikel 3.1 Wro);
- inpassingsplan van een project met een provinciaal belang (artikel 3.26, lid 1Wro);
- inpassingsplan van een project met een landelijk belang (artikel 3.28, lid 1 Wro);
- ontheffing van een voorschrift uit de bouwverordening (artikel 11 Woningwet);
- omgevingsvergunning, als bedoeld in artikel 2.1, lid, onder c, Wabo, waarbij met toepassing van artikel 2.12, eerste lid, onder a, onder 2 of 3, of tweede lid, van de Wabo van het bestemmingsplan of de beheerverordening wordt afgeweken. De omgevingsvergunning vervangt het projectbesluit uit artikel 3.10 van de Wro.

## **Basisnet**

Voorheen werd het beoordelingskader gevormd door de Circulaire Risiconormering vervoer gevaarlijke stoffen. Dit is veranderd met het van kracht worden van het Basisnet, op 1 april 2015. Het Basisnet is een landelijk aangewezen netwerk voor het vervoer van gevaarlijke stoffen. Het Basisnet heeft betrekking op de Rijksinfrastructuur: hoofdwegen (snelwegen), hoofdwaterwegen (binnenwateren) en hoofdspoorwegen (enkele uitzonderingen daargelaten). Aangezien er in Pijnacker-Nootdorp geen sprake is van transport van gevaarlijke stoffen via hoofdwaterwegen en hoofdspoorwegen zal alleen aandacht worden besteed aan transport van gevaarlijke stoffen via de hoofdwegen.

Het Basisnet heeft als doel een evenwicht voor de lange termijn te creëren tussen de belangen van het vervoer van gevaarlijke stoffen, de bebouwde omgeving en de veiligheid van mensen die wonen of verblijven dicht in de buurt van de infrastructuur waar dit vervoer plaatsvindt. Het Basisnet stelt verder regels aan het vaststellen en beheersen van de risico's voor het vervoer van gevaarlijke stoffen (vervoerskant). Gevaarlijke stoffen vervoeren is risicovol en zorgt dus voor beperkingen aan de ruimtelijke ordeningskant. Er zijn namelijk regels om mensen die dicht bij deze hoofdwegen wonen of verblijven minimaal een bepaald beschermingsniveau te bieden. Aan dit beschermingsniveau wordt voldaan als het risico vanuit het vervoer niet hoger ligt dan wat maatschappelijk acceptabel is.

Het Basisnet is een heel stelsel van wetten en regels dat op verschillende gebieden haar oorsprong heeft liggen. Vanuit de vervoerskant is er de *Wet Vervoer Gevaarlijke Stoffen (Wvgs).* Voor de ruimtelijke ordeningskant is er het *Besluit Externe Veiligheid Transportroutes.* Dit besluit vindt haar grondslag in de Wet ruimtelijke ordening (Wro) en de Wet milieubeheer.

In het Basisnet zijn grens- en richtwaarden voor het plaatsgebonden risico, richtlijnen voor de toepassing van de rekenmethodiek en de verantwoording van het groepsrisico opgenomen. Bij nieuwe ruimtelijke ontwikkelingen langs transportassen die deel uitmaken van het Basisnet, kan de berekening van het plaatsgebonden risico achterwege blijven. Hiervoor gelden namelijk de afstanden in bijlage I, II en III van de Regeling basisnet. Op deze afstanden mag het plaatsgebonden risico door het vervoer van gevaarlijke stoffen niet meer bedragen dan 10-6 per jaar.

Voor sommige transportassen moet ook rekening worden gehouden met het plasbrandaandachtsgebied (PAG). Het PAG is het gebied tot 30 meter (gemeten vanaf de rechterrand van de rechterrijstrook) van de transportas waarin, bij de realisering van nieuwe kwetsbare of beperkt kwetsbare objecten, rekening dient te worden gehouden met de effecten van een plasbrand.

Als binnen het invloedsgebied van een transportas nieuwe ontwikkelingen zijn voorzien en er een overschrijding van de oriënterende waarde van het groepsrisico of een significante stijging van het groepsrisico optreedt, dient bij de vaststelling van het ruimtelijke besluit, het groepsrisico te worden verantwoord. De hoogte van het groepsrisico en de mate van toename van het groepsrisico bepalen of dit een volledige verantwoording moet zijn of dat een beperkte verantwoording volstaat. Voor de verantwoording dient niet alleen het invloedsgebied van de maatgevende vervoersklasse (GF3: brandbaar gas) te worden beschouwd, maar ook de effectafstanden van overige stoffen die over het wegvak worden vervoerd. Het Bevt is ook van toepassing op transportassen die niet onder het basisnet vallen. Het plaatsgebonden risico kan worden berekend of worden bepaald met toepassing van de vuistregels uit de Handleiding risicoanalyse transport (Hart).

#### **Plaatsgebonden risico**

Het Bevt gaat bij het plaatsgebonden risico uit van:

- het in acht nemen van een grenswaarde van 10-6 voor kwetsbare objecten. Dit betekent dat altijd moet worden voldaan aan deze grenswaarde;
- rekening houden met een richtwaarde van 10-6 voor beperkt kwetsbare objecten. Dit betekent dat om gewichtige redenen mag worden afgeweken van de richtwaarde.

#### **Groepsrisico**

Bij transportroutes geldt vanuit het Bevt dat de oriëntatiewaarde voor het groepsrisico overeen komt met de kans op een ongeval met 10 of meer dodelijke slachtoffers van ten hoogste 10–4 per jaar, met de kans op een ongeval met 100 of meer dodelijke slachtoffers van ten hoogste 10–6 per jaar en met de kans op een ongeval met 1000 of meer dodelijke slachtoffers van ten hoogste 10– 8 per jaar;

#### **Verantwoording groepsrisico?**

Het Bevt schrijft voor dat voor alle ruimtelijke plannen binnen de invloedssfeer van een transportroute aandacht moet worden geschonken aan:

- 1. mogelijkheden tot voorbereiding van het bestrijden en het beperken van de omvang van een ramp of zwaar ongeval;
- 2. zelfredzaamheid ten aanzien van nog niet gerealiseerde (beperkt) kwetsbare objecten.

Wanneer het ruimtelijk plan binnen 200 meter van een transportroute gelegen is dient ook aandacht te worden geschonken aan de volgende aspecten:

- 3. dichtheid van personen en de verwachte veranderingen;
- 4. hoogte van het groepsrisico;
- 5. maatregelen ter beperking van het groepsrisico (zowel bronmaatregelen als ruimtelijke maatregelen);
- 6. mogelijkheden voor ruimtelijke ontwikkelingen (alternatieve locaties) met een lager groepsrisico en de voor- en nadelen daarvan.

Een volledige verantwoording mag buiten toepassing blijven indien kan worden aangetoond dat: a. het groepsrisico, niet hoger is dan 0,1 maal de oriëntatiewaarde voor het groepsrisico, of;

- b. het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- c. de oriëntatiewaarde, gelet op de dichtheid van personen, niet wordt overschreden.

In dat geval hoeft alleen te worden gekeken naar de aspecten bestrijdbaarheid en zelfredzaamheid.

## **Besluit externe veiligheid buisleidingen**

Op 1 januari 2011 is het Besluit externe veiligheid buisleidingen (Bevb) en de bijbehorende regeling in werking getreden. Vanaf juli 2014 is het Bevb (oa) ook van toepassing op de CO2-leiding die door de gemeente Pijnacker-Nootdorp loopt. Het Bevb regelt onder meer de externe veiligheidsaspecten van buisleidingen. Het Bevb is gebaseerd op de Wet milieubeheer (hoofdstuk 5 Milieukwaliteitseisen & maatregelen en hoofdstuk 9 Stoffen & producten) en de Wet ruimtelijke ordening (hoofdstuk 3 Bestemmings- en inpassingsplannen, hoofdstuk 4 Algemene regels & specifieke aanwijzingen). Het externe veiligheidsbeleid voor buisleidingen is in lijn gebracht met het beleid voor inrichtingen en transport. Ook bij buisleidingen geldt dat de hoogte van het groepsrisico en de mate van toename van het groepsrisico bepalen of een volledige verantwoording moet worden opgesteld of dat een beperkte verantwoording volstaat.

#### **Plaatsgebonden risico**

- het in acht nemen van een grenswaarde van 10-6 voor kwetsbare objecten. Dit betekent dat altijd moet worden voldaan aan deze grenswaarde.
- rekening houden met een richtwaarde van 10-6 voor beperkt kwetsbare objecten. Dit betekent dat om gewichtige redenen mag worden afgeweken van de richtwaarde.

#### **Groepsrisico**

Bij buisleidingen geldt dat de oriëntatiewaarde voor het groepsrisico overeen komt met de kans op een ongeval met 10 of meer dodelijke slachtoffers van ten hoogste 10–4 per jaar, met de kans op een ongeval met 100 of meer dodelijke slachtoffers van ten hoogste 10–6 per jaar en met de kans op een ongeval met 1000 of meer dodelijke slachtoffers van ten hoogste 10–8 per jaar;

#### **Wanneer verantwoording groepsrisico?**

De verantwoordingsplicht van het groepsrisico is van toepassing bij de vaststelling van een bestemmingsplan, op grond waarvan de aanleg van een buisleiding of de aanleg, bouw of vestiging van een kwetsbaar of een beperkt kwetsbaar object wordt toegelaten.

Een volledige verantwoording mag buiten toepassing blijven indien kan worden aangetoond dat:

- a. het groepsrisico, niet hoger is dan 0,1 maal de oriëntatiewaarde voor het groepsrisico, of; b. het groepsrisico, gelet op de redelijkerwijs te verwachten verandering van de dichtheid van
- personen, met niet meer dan 10% toeneemt en;
- c. de oriëntatiewaarde, gelet op de dichtheid van personen, niet wordt overschreden.

De beperkte verantwoording dient in ieder geval n te gaan op de volgende onderdelen:

- I. de aanwezige en de te verwachten dichtheid van personen in het invloedsgebied van de buisleiding;
- II. de omvang van het groepsrisico;
- III. de mogelijkheden tot voorbereiding van bestrijding en beperking van de omvang van een ramp of zwaar ongeval;
- IV. de mogelijkheden van personen die zich bevinden in het invloedsgebied van de risicobron om zichzelf in veiligheid te brengen.

## **Vuurwerk**

Ingevolge het in 2002 in werking getreden Vuurwerkbesluit (bij besluit van 15 maart 2012 gewijzigd, wijzigingen per 1 jul1 2012 in werking getreden) dient ook via het spoor van de ruimtelijke ordening expliciet aandacht te worden besteed aan de veiligheidsafstanden die gelden voor vuurwerkopslag. Aan situaties waarin niet meer dan 10.000 kg consumentenvuurwerk wordt opgeslagen, wordt in het kader van dit bestemmingsplan niet expliciet aandacht besteed. De hiervoor geldende veiligheidsafstand is dusdanig klein (8 m), dat hieraan in de meeste gevallen kan worden voldaan door de opslagplaats en de deuropening op een juiste wijze op het perceel te projecteren. In het bestemmingsplan worden daarom geen afstandseisen opgenomen. Nadere regulering kan via het milieuspoor (vergunning of melding) plaatsvinden. Vanzelfsprekend is handel in en opslag van consumentenvuurwerk uitsluitend toegestaan, wanneer dit past binnen de bestemming die aan de betreffende gronden is gegeven. Het Besluit externe veiligheid inrichtingen is niet van toepassing op vuurwerkopslagplaatsen.

## **4.5.3 Onderzoek**

## **Risicovolle bedrijven binnen/nabij het plangebied**

Binnen/nabij de plangebieden in het bestemmingsplan zijn geen risicovolle bedrijven met een risicocontour die buiten de inrichting valt.

## **Transport gevaarlijke stoffen binnen/nabij het plangebied**

#### **Gemeentelijke route voor transport gevaarlijke stoffen**

De gemeente Pijnacker-Nootdorp beschikt over een aangewezen wegennet voor routeplichtige stoffen op grond van de Wet vervoer gevaarlijke stoffen. De route voor gevaarlijk transport is gelegen op bedrijventerrein Ruijven en ligt op ruime afstand het relevante plangebied.

#### **Transport gevaarlijke stoffen over rijkswegen**

Uit de risicokaart blijkt dat de A4 een PR 10-6 contour heeft van 23 meter. De A4 heeft een plasbrandaandachtsgebied. Uit de risicokaart blijkt dat de A12 een PR 10-6 contour heeft van 0 meter. De A12 heeft geen plasbrandaandachtsgebied. Uit de risicokaart blijkt dat de A13 een PR 10-6 contour heeft van 17 meter. De A13 heeft ook een plasbrandaandachtsgebied. Het plangebied ligt niet binnen deze contouren.

|     | PR 10-6 | PAG |
|-----|---------|-----|
| A4  | 23m     | ja  |
| A12 | 0m      | nee |
| A13 | 17m     | ja  |

*Afstanden PR10-6 en aanwezigheidPAG*

Het plangebied ligt binnen het invloedsgebied van de A4 (op meer dan 200 meter) en de A13 (op meer dan 200 meter). Op grond van dit bestemmingsplan wordt de bouw, vestiging of aanleg van nog niet gerealiseerde (beperkt) kwetsbare objecten niet toegestaan. Een berekening en/of verantwoording van het groepsrisico is dan ook niet aan de orde. Wel moet aandacht worden besteed aan bereikbaarheid en bestrijdbaarheid, er zal ook gekeken worden naar zelfredzaamheid.

|                                   | CRAEYENBURGH |
|-----------------------------------|--------------|
| RIJKSWEGEN                        |              |
| Binnen invloedsgebied A4 (4000m)  | ja           |
| Afstand A4 - Planlgbied           | 1200m        |
| Afstand = meer dan 200m           | ja           |
| Binnen invloedsgebied A12 (880m)  | nee          |
| Afstand A12 - Plangbied           | > 1500m      |
| Afstand = meer dan 200m           | ja           |
| Binnen invloedsgebied A13 (4000m) | ja           |
| Afstand A13- Plangbied            | 1400m        |
| Afstand = meer dan 200m           | ja           |

*Afstanden invloedsgebieden Rijkswegen*

#### **Transport gevaarlijke stoffen over provinciale wegen**

Het transport van alle gevaarlijke stoffen rust op een belangrijk basisprincipe: diegene die met een voertuig via de weg gevaarlijke stoffen vervoert is, op grond van de Wegenverkeerswet 1994 en de Wet Vervoer Gevaarlijke Stoffen (WVGS), verplicht als zodanig de bebouwde kommen van gemeenten te vermijden. Als het vervoer binnen de bebouwde kom noodzakelijk is ten behoeve van het laden en lossen of omdat er redelijkerwijs geen route buiten de bebouwde kom beschikbaar is, mag de chauffeur van dit basisprincipe afwijken. Op deze manier wordt het transport van gevaarlijke stoffen door de bebouwde kom geminimaliseerd en is ook voor de N473 en de N472, die door de bebouwde kom van Pijnacker lopen, een basisveiligheid gegarandeerd.

Op een klein stuk van de N470 na zijn, op grondgebied van de gemeente Pijnacker-Nootdorp, de provinciale wegen niet aangewezen als route transport gevaarlijke stoffen. Op de N470 kan incidenteel wel transport van gevaarlijke stoffen plaats vinden, via een ontheffing. Dit zal met name de bevoorrading van propaantanks zijn.

In de Handleiding Risicoanalyse Transport (HART) is vastgelegd hoe de risico's van transport van gevaarlijke stoffen conform het geldende beleid geanalyseerd moeten worden. HART vervangt eerdere rekenprotocollen t.a.v. externe veiligheidsberekeningen voor transport zoals het Paarse boek en het rekenprotocol spoor. In HART zijn vuistregels opgenomen ten aanzien van de noodzaak om te rekenen aan het plaatsgebonden risico en het groepsrisico. Er wordt gekeken naar de aantallen transporten van bepaalde stofcategorieën. Sinds het in werking treden van de gewijzigde Circulaire risiconormering vervoer gevaarlijke stoffen, per 31 juli 2012 (Stcrt. 14687, 2012), is het gebruik van deze handleiding verplicht.

Voor de N470 binnen de gemeente zijn geen tellingen beschikbaar. Op basis van (naar 2018 opgehoogde) transportgegevens van aanvoerende provinciale wegen uit Delft, Lansingerland en Zoetermeer is een (naar 2018 opgehoogde) schatting gemaakt.

Er wordt voldaan aan de vuistregels voor het plaatsgebonden risico wat betekent dat de provinciale wegen in Pijnacker-Nootdorp geen 10-6 contour hebben. De aantallen GF3 transporten worden niet gehaald wat wil zeggen dat er op dit moment geen berekening (en een eventuele verantwoording) van het groepsrisico aan de orde is.

### **Transport gevaarlijke stoffen over spoor en water**

Het spoor (NS Den Haag – Gouda; Randstadrail Den Haag – Rotterdam) wordt niet gebruikt voor transport van gevaarlijke stoffen. Rondom deze spoorbanen bevindt zich daarom geen risicocontour in het kader van externe veiligheid. Ook vindt er geen transport van gevaarlijke stoffen over water plaats.

#### **Buisleidingen binnen/nabij het plangebied**

#### **Aardgas**

Het plangebied ligt binnen de 100% letaliteitscontour en binnen het invloedsgebied van een hogedruk aardgasleiding (W-514-01). Er worden echter geen nieuwe (beperkt) kwetsbare objecten gerealiseerd of mogelijk gemaakt. Een berekening en/of verantwoording van het groepsrisico is daarom niet aan de orde. Er wordt desondanks wel aandacht besteed aan de aspecten bereikbaarheid Deze buisleiding vormt geen belemmering voor de ontwikkelingen in het plangebied.

#### **Brandbare vloeistoffen**

Er loopt een brandstofleiding (K2) van Defensie Pijpleidingorganisatie (DPO) door de gemeente Pijnacker-Nootdorp. De PR 10-6 contour ligt op de leiding. Omdat er maximaal 'minder dan 1 slachtoffers' kunnen vallen is er dus, conform art. 1 van het Bevb, formeel geen sprake van een groepsrisico voor de K2-leiding. De leiding ligt bovendien op ruime afstand van het plangebied en vormt daarom geen belemmering.

#### **CO2**

Er loopt een CO2-leiding door de gemeente Pijnacker-Nootdorp. Naar aanleiding van ontwikkelingen nabij dezelfde CO2-leiding in Zoetermeer is in 2007 door RIVM en TNO uitgebreid onderzoek gedaan naar de risico's en effecten van vrijkomend CO2 bij leidingbreuk. Hierbij is door het RIVM geconcludeerd dat de risico's en letale effecten zich niet voordoen buiten een afstand van 4 meter van de buisleiding. VROM onderschrijft dit onderzoek en deze conclusie (brief VROM, datum 24- 08-2007, kenmerk DGM/EV2007082989). Ook recent onderzoek aan de leiding De CO2 leiding (Tebodin, documentnummer 3413682, 7 april 2014) bevestigt dit. De rapportage van Arcadis "QRA Vervoersknoop Bleizo (01-02-2016, kenmerk D04011.000122) stelt "De ondergrondse leidingdelen leiden niet tot externe veiligheidsrisico." De buisleiding ligt ook op ruime afstand van het plangebied en is dus geen belemmering in het kader van externe veiligheid.

|                                  | CRAEYENBURGH |
|----------------------------------|--------------|
| BUISLEIDINGEN                    |              |
| Aardgas - Binnen 100%?           | ja           |
| Aardgas - Binnen 1%?             | ja           |
| Aardgas - Afstand tot deelgebied | <10m         |
| CO2- Binnen 100%?                | nee          |
| CO2- Binnen 1%?                  | nee          |
| CO2- Afstand tot deelgebied      | 5500m        |
| K2- Binnen 100%?                 | nee          |
| K2 - Binnen 1%?                  | nee          |
| K2 - Afstand tot deelgebied      | 5500m        |

*Afstanden tot de buisleidingen*

## **4.5.4 Bereikbaarheid, bestrijdbaarheid en zelfredzaam**

Bij de Veiligheidsregio Haaglanden (VRH) is advies gevraagd. Het advies (e-mail, datum 5 maart 2019, kenmerk 2019013027213) geeft een korte beschrijving van het plangebied, de aanwezige risicobronnen op het gebied van externe veiligheid, een beschrijving van de mogelijke scenario's en de geadviseerde maatregelen ter verbetering van de veiligheid in het plangebied. Bereikbaarheid, bestrijdbaarheid worden beoordeeld en er wordt aandacht besteed aan zelfredzaamheid. Hiermee wordt invulling gegeven aan de eisen uit het Bevi, het Bevb en het Bevt.

#### **Hoge druk aardgasleiding**

Het plangebieden ligt binnen 100% letaliteitscontour en binnen het invloedsgebied van een hoge druk aardgasleiding. Echter, er vindt geen ontwikkeling plaats binnen deze contouren, er worden geen kwetsbare objecten gebouwd of gevestigd binnen deze contouren. Formeel is een (al dan niet beperkte) verantwoording niet vereist maar in het kader van de goede ruimtelijke ordening zal er toch aandacht besteed worden aan bereikbaarheid, bestrijdbaarheid en zelfredzaamheid.

#### **Scenario's**

Het meest waarschijnlijke en ook het meest voorkomende ongeval is beschadiging van de buisleiding door grondwerkzaamheden. Hierbij kan aardgas uitstromen, maar aangenomen wordt dat, door snel en accuraat optreden van alle betrokkenen, de ontstane gaswolk niet tot ontbranding zal komen. Het ergst denkbare scenario is een grote breuk in de aardgastransportleiding die explosief tot ontbranding komt waardoor een fakkelbrand ontstaat. Bij dit scenario is tot in de wijde omgeving de explosie en hitte merkbaar. De kans op dit scenario is erg klein. Aangezien met het voorliggende ruimtelijke plan geen maatregelen aan de risicobron kunnen worden getroffen, zijn onderstaande maatregelen gericht op de beheersing en vermindering van de effecten van een incident.

#### **Maatregelen ter bevordering van de zelfredzaamheid**

Het is belangrijk dat de zelfredzaamheid van mensen wordt verhoogd. Bij een incident met de hogedruk aardgastransportleiding is het van belang dat mensen veilig kunnen vluchten. Hiervoor is een vluchtweg vanuit de aardgastransportleiding richting de omgeving, in een afgekeerde zijde van deze risicobron van belang. Bij (vervangende) nieuwbouw, bestemd voor het verblijf van personen, wordt onafhankelijk van de locatie van het incident een vluchtweg vanuit de objecten geadviseerd, via de tuin/gevel(s) aan de afgekeerde zijde(n) van de hoge druk aardgastransportleiding. Dit geldt voor objecten binnen 70 meter van de hoge druk aardgastransportleiding.

## **Mogelijkheden tot voorbereiding van bestrijding en beperking van de omvang van een ramp of zwaar ongeval**

Zowel voor de bereikbaarheid en bestrijdbaarheid van 'dagelijkse incidenten', zoals brand of wateroverlast, als voor calamiteiten op het gebied van externe veiligheid, is het van belang dat de bereikbaarheid voor de hulpdiensten en bluswatervoorzieningen voldoende zijn.

Voor de bereikbaarheid en bestrijdbaarheid is door de Nederlandse Vereniging voor Brandweerzorg en Rampenbestrijding (NVBR) is de 'Handreiking Bluswatervoorziening en bereikbaarheid (november 2012)' ontwikkeld. Deze wordt door gemeente Pijnacker-Nootdorp gehanteerd en nageleefd. De veiligheidsregio Haaglanden heeft eisen geformuleerd ten aanzien van de bereikbaarheid en de bluswatervoorziening. In het algemeen geldt dat een woonhuis tot op 40 meter bereikbaar moet zijn voor een brandweervoertuig. De wegen en bruggen er naar toe moeten ook een bepaalde belasting aankunnen, een bepaalde doorgangshoogte en rijbaanbreedte hebben en een zekere binnenbocht- en buitenbochtstraal hebben. Wat betreft de bluswatervoorziening geldt dat er binnen een straal van 100 meter van het object een bluswatervoorziening aanwezig moet zijn. Een bluswatervoorziening kan zijn: open water, ondergrondse brandkraan (opbrengst minimaal 30 m3 / uur) of geboorde put. De ontwikkellocaties binnen het plangebied zijn aan deze eisen getoetst. Voor wat betreft de bereikbaarheid voor de hulpdiensten en de beschikbaarheid en bereikbaarheid van bluswatervoorzieningen geldt dat deze in de huidige situatie en onder normale omstandigheden voldoende is.

## **A4 en 13**

Het plangebied ligt binnen het invloedsgebied (1% letaliteit) van de A4 en de A13, maar op meer dan 200m waardoor er geen berekening en/of verantwoording van het groepsrisico vereist. Er vindt over de A4 en de A13 echter wel transport plaats van LT3 en GT4. Daarom moet wel aandacht worden besteed aan het bestrijden en het beperken van de omvang van een ramp of zwaar ongeval in relatie tot deze stoffen. Als op grond van het bestemmingsplan de bouw, vestiging of aanleg van nog niet gerealiseerde (beperkt) kwetsbare objecten wordt toegestaan moet ook worden ingegaan op zelfredzaamheid. Dit is hier niet het geval maar in het kader van goede ruimtelijke ordening zal hier toch aandacht aan worden besteed.

#### **Scenario's**

Het meest waarschijnlijke scenario is een lekkage van een tankwagen met gevaarlijke stoffen. Hierbij komt een kleine hoeveelheid van de vervoerde stof vrij. Hoe groot de effecten naar de omgeving zullen zijn, is afhankelijk van de stof (mate van giftigheid) en de hoeveelheid die is vrijgekomen. Bij de meeste stoffen zal de omgeving uit voorzorg worden ontruimd, maar zullen er, buiten irritatie aan luchtwegen en ogen en/of stankoverlast, weinig problemen zijn. Het ergst denkbare scenario is een lekkage of het ineens vrijkomen van de totale hoeveelheid gevaarlijke stoffen van een (tank)wagen met een giftige vloeistof of giftig gas. Hoe groot de effecten naar de omgeving zullen zijn, is onder andere afhankelijk van de soort stof en de hoeveelheid die is vrijgekomen. Daarbij hebben ook de weersomstandigheden een grote invloed op de verspreiding. In het ergste geval kan dit leiden tot een invloedsgebied van meer dan 4000 meter. De kans op dit scenario is zeer klein. Aangezien met het voorliggende ruimtelijke plan geen maatregelen aan de risicobron kunnen worden getroffen, zijn onderstaande maatregelen gericht op de beheersing en vermindering van de effecten van een incident.

#### **Maatregelen ter bevordering van de zelfredzaamheid**

Indien in objecten een ventilatievoorziening aanwezig is of wordt gerealiseerd moet deze ventilatie met een eenvoudige (handmatige) handeling uit te schakelen zijn. Hiermee kunnen de gevolgen bij het vrijkomen van giftige stoffen in het object worden beperkt. Dit geldt bij verbouw en (vervangende) nieuwbouw van alle objecten, bestemd voor het verblijf van personen. Het is daarbij van belang dat ook eventuele ramen en ventilatieopeningen kunnen worden gesloten.

## **Mogelijkheden tot voorbereiding van bestrijding en beperking van de omvang van een ramp of zwaar ongeval**

Zowel voor de bereikbaarheid en bestrijdbaarheid van 'dagelijkse incidenten', zoals brand of wateroverlast, als voor calamiteiten op het gebied van externe veiligheid, is het van belang dat de bereikbaarheid voor de hulpdiensten en bluswatervoorzieningen voldoende zijn.

Voor de bereikbaarheid en bestrijdbaarheid is door de Nederlandse Vereniging voor Brandweerzorg en Rampenbestrijding (NVBR) is de 'Handreiking Bluswatervoorziening en bereikbaarheid (november 2012)' ontwikkeld. Deze wordt door gemeente Pijnacker-Nootdorp gehanteerd en nageleefd. De veiligheidsregio Haaglanden heeft eisen geformuleerd ten aanzien van de bereikbaarheid en de bluswatervoorziening. In het algemeen geldt dat een woonhuis tot op 40 meter bereikbaar moet zijn voor een brandweervoertuig. De wegen en bruggen er naar toe moeten ook een bepaalde belasting aankunnen, een bepaalde doorgangshoogte en rijbaanbreedte hebben en een zekere binnenbocht- en buitenbochtstraal hebben. Wat betreft de bluswatervoorziening geldt dat er binnen een straal van 100 meter van het object een bluswatervoorziening aanwezig moet zijn. Een bluswatervoorziening kan zijn: open water, ondergrondse brandkraan (opbrengst minimaal 30 m3 / uur) of geboorde put. De ontwikkellocaties binnen het plangebied zijn aan deze eisen getoetst. Voor wat betreft de bereikbaarheid voor de hulpdiensten en de beschikbaarheid en bereikbaarheid van bluswatervoorzieningen geldt dat deze in de huidige situatie en onder normale omstandigheden voldoende is.

## **Risicocommunicatie**

Het advies van de Veiligheidsregio Haaglanden geeft aan dat om ervoor te zorgen dat mensen goed voorbereid zijn en weten hoe ze moeten, het van belang is dat zij hier vooraf over worden geïnformeerd. De gemeente deelt het advies dat informatie verstrekken aan personen van belang is. Het betreft de handelingsperspectieven om de veiligheid te verhogen. Op de website van de gemeente www.pijnacker-nootdorp.nl kunnen burgers hierover veel informatie vinden bij het thema "veiligheid". Ook op de landelijke website www.nederlandveilig.nl en op de regionale site http://www.watdoeje.nl/haaglanden/ kan men veel informatie vinden.

Daarnaast vindt, indien zich een ongeval voordoet dat effect op de omgeving heeft of nog kan hebben, afhankelijk van de aard en omvang van deze effecten, crisiscommunicatie plaats naar de in het effectgebied liggende bedrijven en bewoners. Bij een eenvoudig incident met geringe effecten zal de communicatie voor zover nodig op reguliere wijze en dus routinematig plaatsvinden door de ter plaatse aanwezige functionarissen van de hulpverleningsdiensten. Indien een incident zich ontwikkelt tot een groot incident of ramp zal binnen de regio Haaglanden, en dus ook binnen de gemeente, zogeheten opschaling plaatsvinden. Van een routinematige aanpak zal overgegaan worden naar een meer gecoördineerde aanpak. Deze gecoördineerde aanpak is beschreven in het crisisbeheersingsplan (rampenplan) van de gemeente. Er is ook een regionaal crisisplan. Het rampenplan en het regionaal crisisplan voorzien onder meer in:

- het waarschuwen van bewoners en de naastgelegen bedrijven (het attenderen van de bevolking op een gevaar of dreigend gevaar en het daarbij geven van een eerste gedragsadvies);
- voorlichting: het verzamelen, het verwerken en verstrekken van informatie, met als doel het beperken of voorkomen van de directe gezondheidsgevolgen voor de betrokkenen door een ongeval.
## **4.5.5 Conclusie plangebied**

Alle aspecten van externe veiligheid zijn beschreven en beoordeeld. Er is advies gevraagd aan de Veiligheidsregio. Zij hebben de risico's beschouwd en maatregelen benoemd ter verdere bevordering van de veiligheid. Externe veiligheid vormt geen belemmering voor de ontwikkelingen binnen het plangebied.

## **4.6 Kabels en leidingen**

## **4.6.1 Algemeen**

De hierna volgende leidingen zijn planologisch relevant, voor zover zij geen deel uitmaken van een inrichting zoals bedoeld in de Wet milieubeheer.

- 1. hoogspanningsverbindingen van 50 kV en hoger;
- 2. buisleidingen voor transport van aardgas met een uitwendige diameter van meer dan 50 mm en een druk van meer dan 16 bar;
- 3. buisleidingen voor transport van aardolieproducten met een uitwendige diameter van meer dan 70 mm en een druk van meer dan 16 bar;
- 4. buisleidingen met een diameter van 400 mm of meer buiten de bebouwde kom;
- 5. buisleidingen voor transport van andere stoffen dan aardgas en aardolieproducten, die risico's met zich meebrengen voor mens en/of leefomgeving wanneer deze leidingen beschadigd raken.

## **4.6.2 Conclusie plangebied**

Ten noorden van het plangebied loopt een aardgasleiding. De aardgasleiding wordt beschermd met middels een belemmeringenstrook van 5 meter aan weerzijden van de leiding. De belemmeringenstrook van deze aardgasleiding valt binnen het plangebied. De Belemmeringenstrook is bestemd met de dubbelbestemming 'Leiding – Gas'. Het aspect kabels en leidingen vormt geen belemmering voor de vaststelling van dit bestemmingsplan.

## **4.7 Water**

## **4.7.1 Algemeen**

Bij elke ruimtelijke ontwikkeling is de opstelling van een waterparagraaf verplicht gesteld, mede in relatie tot de watertoets. In deze paragraaf wordt verwoord hoe er in het plan met de aspecten water en ruimte rekening wordt gehouden, in relatie tot enerzijds het waterbeleid en anderzijds de waterhuishouding.

## **4.7.2 Regelgeving en beleid**

## **Europese Kaderrichtlijn water**

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Streefdatum voor het bereiken van de gewenste waterkwaliteit is 2015, met eventueel uitstel tot 2027. De doelstellingen worden uitgewerkt in (deel)stroomgebiedsbeheerplannen. In deze plannen staan de ambities en maatregelen beschreven; ook de ecologische ambities worden op dit niveau geregeld.

## **Nationaal Waterplan 2016-2021**

Het Nationaal Waterplan 2016-2021 is in 2016 vastgesteld. Het Nationaal Waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen. In het Nationaal Waterplan 2016-2021 staan de volgende ambities centraal:

- − Nederland blijft de veiligste delta in de wereld;
- − Nederlandse wateren zijn schoon en gezond en er is genoeg zoetwater''
- − Nederland is klimaatbestendig en waterrobuust ingericht
- − Nederland is en blijft een gidsland voor watermanagement''
- − Nederlanders leven waterbewust.

Het kabinet zet de veranderingen in het waterveiligheidsbeleid voort en zal hiertoe een wetsvoorstel met nieuwe normen voor de primaire keringen voorbereiden.

Nieuwe normen zijn nodig, omdat de huidige eisen aan primaire keringen grotendeels uit de jaren zestig van de vorige eeuw dateren.

Sindsdien zijn het aantal mensen en de economische waarde achter de dijken toegenomen. Ook is nieuwe kennis beschikbaar gekomen over de werking van de keringen en de gevolgen van overstromingen. De doelen op het gebied van waterveiligheid zijn omgerekend naar normspecificaties voor de keringen. Deze zijn niet meer gebaseerd op dijkringen, maar op dijktrajecten. Elk dijktraject krijgt een norm-specificatie die past bij de gevolgen in dat specifieke gebied. De normspecificaties zijn ingedeeld in zes klassen, waarbij de overstromingskans varieert van 1/300 per jaar tot 1/100.000 per jaar.

Het Rijk onderkent het belang van verbinden van ruimte en water. Bij het aanpakken van wateropgaven en de uitvoering van watermaatregelen vindt daarom afstemming plaats met andere relevante ruimtelijke opgaven en maatregelen in het gebied, zodat scope, programmering en financiering zo veel mogelijk op elkaar aansluiten of, beter nog, elkaar versterken.

Het kabinet streeft daarbij ook naar integrale combinaties, waarbij ruimtelijke inrichting een belangrijke rol speelt bij het oplossen van wateropgaven. Omgekeerd is het van belang om bij ruimtelijke opgaven vroegtijdig rekening te houden met wateropgaven en de veerkracht van watersystemen. De gewenste betere verbinding tussen water en ruimte geldt voor alle opgaven op het gebied van waterveiligheid, zoetwater en waterkwaliteit.

## **Waterbeheerplan Hoogheemraadschap van Delfland 2016-2021**

In 2016 is het waterbeheerplan van het Hoogheemraadschap van Delfland vastgesteld. Hierin zijn de doelen van 2016 tot 2021 vastgesteld. De volgende thema's/doelstellingen zijn benoemd:

- 1. zelfvoorzienend;
- 2. klimaatbestendige stad;
- 3. door dijken beschermd tegen overstromingen;
- 4. schoon water voor planten, dieren en mensen;
- 5. beheer en onderhoud;
- 6. zuivering en hergebruik;
- 7. vaarwegen en recreatie.

In dit volgebouwde stukje Nederland, waar meer dan één miljoen mensen wonen en een belangrijk deel van het Nederlandse bruto nationaal product wordt verdiend is Delfland het waterschap dat ervoor zorgt dat het gebied is beschermd tegen de zee en overstromingen. Ook zorgt men voor voldoende en schoon water in de sloten en plassen en het zuiveren van afvalwater. Het versterken van de dijken, het maken van ruimte voor water, onderhoud aan sloten kunnen we alleen met uw hulp. Delfland nodigt inwoners en bedrijven uit hun steentje bij te dragen.

## **Waterklimaatplan Pijnacker-Nootdorp en Hoogheemraadschap van Delfland**

Het watersysteem van de Polder van Nootdorp, waar het plangebied deel van uitmaakt, is lange tijd niet op orde geweest. Uit het Waterklimaatplan, zoals op 30 maart 2017, door de gemeenteraad is vastgesteld blijkt dat dat afvoercapaciteit van de Polder van Nootdorp sterkt is verbeterd door het verbreden van watergangen en het vergroten van duikers, daarnaast is meer oppervlaktewater gegraven.

## **4.7.3 Watertoets**

## **Algemeen**

Om te voorkomen dat nieuwe ruimtelijke ontwikkelingen een negatief effect hebben op het watersysteem moet bij het opstellen van een bestemmingsplan een watertoets plaatsvinden. De watertoets is een proces waarbij vanaf het begin van de planvorming de verschillende wateraspecten worden beoordeeld op de gevolgen voor het watersysteem.

Het doel van de watertoets is een betere en evenwichtige afstemming tussen waterbeheer (kwantiteit en kwaliteit) en ruimtelijke plannen. Wanneer knelpunten worden gesignaleerd, moeten alternatieve en/of compenserende maatregelen worden genomen in zowel de planontwikkeling als bij de uitvoering. Bij elk ruimtelijk plan gaat Delfland na of bestaande waterknelpunten kunnen worden opgelost en of er kansen zijn voor het realiseren van een veerkrachtiger, robuuster en veiliger watersysteem.

In de waterparagraaf geeft de gemeente aan hoe invulling wordt gegeven aan het waterbeleid. Naast de effecten en maatregelen voor het watersysteem wordt ook het doorlopen proces en de gemaakte afspraken beschreven. Bovendien worden de resultaten van de watertoets vastgelegd in de waterparagraaf.

## **Rol van water**

Bij nieuwe ruimtelijke ontwikkelingen moet de rol van water mede bepalend zijn, zodat er bijvoorbeeld voldoende ruimte is voor waterberging. Daarnaast kunnen nieuwe ontwikkelingen mogelijkheden bieden om knelpunten op te lossen of specifieke wensen te realiseren.

## **Bodem en grondwater**

Het plangebied ligt in het veengebied. Op de geomorfologische kaart is te zien dat het Lint Kortelandseweg op een veenrest-dijk ligt. De gronden rondom het Lint zijn gelegen op een vrij vlakke getijafzettingen. Deze vlakte is ontstaan door veenafgravingen. De afgravingen hebben niet plaatsgevonden ter hoogte van het Lint, omdat het Lint behouden moest blijven voor wonen en verkeer. Door het afgravingen van de gronden rondom het Lint is het Lint op een dijk komen te liggen. Ter hoogte van het Lint ligt het maaiveld op circa 1,5 meter onder NAP. De rest van het plangebied ligt op circa 3 meter onder NAP (Actueel Hoogtebestand Nederland).

*Geomorfologische kaart (PDOK)*

Ten zuidoosten van het Lint is sprake van grondwatertrap IV. Dat wil zeggen dat de gemiddelde hoogste grondwaterstand (GHG) meer dan 0,40 meter beneden maaiveld ligt en dat de gemiddelde laagste grondwaterstand (GLG) varieert tussen 0,80 en 1,20 meter beneden maaiveld. Ten noordenwesten van het Lint is sprake van grondwatertrap II met een GHG minder dan 0,40 meter beneden maaiveld en een GLG tussen 0,50 en 0,80 meter beneden maaiveld.

## **Klimaatverandering en maatregelen**

De komende jaren wordt een klimaatsverandering voorzien, waarbij buien intensiever worden en daarnaast meer droge perioden optreden. Tijdens intensieve buien moet in korte tijd veel water worden afgevoerd vanuit de polders in de gemeente via het boezemstelsel naar de zee. Bij intensieve buien neemt de afvoerpiek toe. Doordat in de gemeente meer verhard oppervlak wordt aangelegd, zal het neerslagwater sneller in de sloten terecht komen dan in een gebied met veel weilanden. Hierdoor neemt de afvoerpiek nog meer toe. Als het watersysteem de afvoerpiek niet meer kan verwerken, treedt wateroverlast op. Zonder aanvullende maatregelen zal in de komende jaren de kans op wateroverlast daarom steeds meer toenemen. Binnen het plangebied worden geen nieuwe ontwikkelingen mogelijk gemaakt. Hierdoor is het niet mogelijk een bijdrage te leveren aan een duurzaam watersysteem. Als in de toekomst ruimtelijke ontwikkelingen plaatsvinden, is het uitgangspunt dat de waterhuishoudkundige situatie niet mag verslechteren. Dit betekent ook dat toename van het verharde oppervlak en/of dempingen binnen het gebied moeten worden gecompenseerd.

Voor een vertraagde afvoer van het hemelwater zijn creatieve en efficiënte maatregelen mogelijk, zoals het ophogen van gronden, een hoger bouwpeil van woningen, open verharding ter plekke van parkeerplaatsen of water vasthouden op particulier terrein, bijvoorbeeld door middel van de aanleg van wadi's, groene daken, het afkoppelen van hemelwater en dergelijke.

## **Peilen en peilstijging**

In het plangebied van dit bestemmingsplan worden geen nieuwe ontwikkelingen planologisch mogelijk gemaakt die invloed hebben op het peilniveau. Bij toekomstige (kleinschalige) werkzaamheden dient rekening gehouden worden met de lage ligging van het plangebied en de geringe droogleggingen binnen het plangebied. Het plangebied kan namelijk in de loop van de tijd nog flink zakken en door de klimaatverandering is het noodzakelijk genoeg ruimte te creëren tussen het maaiveld en het peil.

## **Veiligheid en waterkeringen**

In het plangebied lopen meerdere regionale waterkeringen. Deze waterkeringen zijn vastgelegd in de beleid van het Hoogheemraadschap van Delfland. Op de bij dit beleid behorende legger zijn begrenzingen aangegeven. De regionale waterkeringen zijn in de onderstaande uitsnede van de legger met oranje weergegeven. Deze waterkeringen inclusief kern- en beschermingszones zijn in dit bestemmingsplan geregeld middels een dubbelbestemming 'Waterstaat – Waterkering'. Voor de werkzaamheden die worden uitgevoerd en werken die worden aangelegd binnen deze dubbelbestemming is over het algemeen een watervergunning nodig. De definitieve uitwerking moet daarbij voldoen aan de criteria, die het hoogheemraadschap van Delfland stelt, en wordt nader met het Hoogheemraadschap van Delfland afgestemd.

*Regionale waterkeringen en watergangen (legger Hoogheemraadschap Delfland)*

## **Hoofdwatergangen**

In het plangebied komen een aantal primaire watergangen voor. Deze watergangen worden in dit bestemmingsplan bestemd met de bestemming 'Water'.

## **Waterkwaliteit en ecologie**

De waterkwaliteit mag niet verslechteren. Den Haag en Delfland hebben een bestuurlijke overeenkomst gesloten om de waterkwaliteit van deze wateren te verbeteren, bijvoorbeeld door het aanleggen van natuurvriendelijke oevers of vispaaiplaatsen. Dit kan tevens worden bewerkstelligd door geen gebruik te maken van uitlogende bouwmaterialen zoals zink, koper of andere uitlogende materialen.

In het gebied worden geen nieuwe ontwikkelingen en potentieel verontreinigende functies voorzien. Ten aanzien van de het waterkwaliteit en afvoer van hemelwater zijn geen bijzonderheden te vermelden.

## **Afvalwater en riolering**

De gemeente Pijnacker-Nootdorp heeft sinds 2009 alle panden aangesloten op de riolering. Daarbij is de verbrede zorgplicht ingevoerd en zullen vanaf 1 januari 2009 geen ongezuiverde lozingen, van zowel huishoudelijk afvalwater als bedrijfsafvalwater, op het oppervlaktewater meer plaatsvinden. Dit heeft een positieve uitwerking op de waterkwaliteit.

## **Beheer en onderhoud**

Watergangen dienen overeenkomstig de richtlijnen ook bereikbaar te zijn voor beheer en onderhoud. Het Hoogheemraadschap is verantwoordelijk voor het onderhoud van de hoofdwatergangen. Hierbij dient rekening worden gehouden met de onderhoudsstroken die voor onderhoud gelden. De overige watergangen worden onderhouden door de aangelande. Het Hoogheemraadschap controleert de staat van onderhoud van de overige watergangen.

## **4.7.4 Conclusie**

Dit bestemmingsplan betreft een actualisatie waarin de feitelijk situatie wordt vastgelegd. In dit bestemmingsplan worden geen nieuwe ontwikkelingen mogelijk gemaakt. Het bestemmingsplan heeft geen effecten op de waterhuishoudkundige situatie. Het aspect water vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.8 Ecologie**

## **4.8.1 Algemeen**

Vanaf 1 januari 2017 is de Wet natuurbescherming(Wnb) van kracht geworden. Deze vervangt drie wetten; de Natuurbeschermingswet 1998, de Boswet en de Flora- en Faunawet. Provincies bepalen voor hun grondgebied wat wel en niet mag in de natuur. Zij zijn verantwoordelijk voor de vergunningen en ontheffingen. De Rijksoverheid is dan alleen nog verantwoordelijk voor de ontheffingsaanvragen en de gedragscodes. De wet kent twee sporen, namelijk een gebiedsgericht en een soortgericht spoor.

## **Gebiedsgericht spoor**

#### **Natura 2000-gebieden**

Voor de Natura 2000-gebieden zijn vanuit het Rijk instandhoudingsdoelstellingen opgenomen voor:

- a. de leefgebieden van vogels;
- b. de natuurlijke habitats of habitats van soorten.

De provincie dient voor deze Natura 2000-gebieden een Natuurbeheerplan op te stellen. De provincie Zuid-Holland heeft dit gedaan in het Natuurbeheerplan Zuid-Holland 2017. Dit plan beschrijft het beheer en de ontwikkeling van natuurgebieden, agrarische natuur en landschapselementen in Zuid-Holland. Het Natuurbeheerplan verwoordt het beleid, waarbinnen overheden, maatschappelijke organisaties, beheerders, agrariërs en grondeigenaren werken aan de realisatie van een robuust en dynamisch natuurnetwerk in de provincie. Op basis van dit plan kunnen zij subsidie aanvragen voor de kosten die zij maken voor dit doel.

Naast de maatregelen in het beheerplan kunnen provincies:

- c. eisen stellen aan handelingen met gevolgen voor Natura 2000-gebieden;
- d. de toegang tot Natura 2000-gebieden beperken;
- e. handelingen verichten die nodig zijn met het oog op de instandhoudingsdoelstellingen.

#### **Natuurnetwerk Nederland**

Natuurnetwerk Nederland (voorheen ecologische hoofdstructuur) is een samenhangend netwerk van bestaande en nog te ontwikkelen belangrijke natuurgebieden. Het netwerk laat natuurgebieden beter verbinden met elkaar en met het omringende agrarisch gebied. Het Natuurnetwerk Nederland bestaat uit:

- a. bestaande natuurgebieden, waaronder de 20 Nationale Parken;
- b. gebieden waar nieuwe natuur wordt aangelegd;
- c. landbouwgebieden, beheerd volgens agrarisch natuurbeheer;
- d. grotere wateren: meren, rivieren, de kustlijn van de Noordzee en de Waddenzee;
- e. alle Natura 2000-gebieden.

De verantwoordelijkheid van het natuurnetwerk ligt bij de provincies. Het Natuurnetwerk Nederland moet uiteindelijk samen met de natuurgebieden in andere Europese landen het aaneengesloten pan-Europese Ecologische Netwerk (Peen) vormen.

## **Soortgericht spoor**

Bescherming planten en dieren

De Wet natuurbescherming regelt de bescherming van dier- en plantsoorten en bevat onder andere regels over:

- a. de bescherming van vogels op grond van de Europese Vogelrichtlijn;
- b. de bescherming van soorten dieren en planten op grond van de Europese Habitatrichtlijn;
- c. de bescherming van soorten planten en dieren die niet voorkomen in de Habitatrichtlijn.

De wet bevat een zwaar beschermingsregime voor de hierboven onder a en b bedoelde soorten (in de vorm van verboden voor allerlei handelingen, behoudens vergunning van Gedeputeerde Staten of de betreffende minister).

Bij de voorbereiding van het bestemmingsplan moet worden onderzocht of de Wet natuurbescherming de uitvoering van het plan niet in de weg staat. Dit is het geval wanneer de uitvoering tot ingrepen noodzaakt waarvan moet worden aangenomen dat daarvoor geen vergunning ingevolge de Wet natuurbescherming zal kunnen worden verkregen.

## **4.8.2 Conclusie plangebied**

Dit bestemmingsplan betreft een actualisatie waarin de feitelijk situatie wordt vastgelegd. In dit bestemmingsplan worden geen nieuwe ontwikkelingen planologisch mogelijk gemaakt. Het aspect ecologie vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.9 Duurzaamheid**

## **4.9.1 Algemeen**

Op 1 juli 2018 is de Wet voortgang energietransitie (Wet VET) in werking. Met deze wijzigingswet worden de Elektriciteitswet 1998 en de Gaswet gewijzigd. Het gevolg hiervan is dat netbeheerders niet langer wettelijk verplicht zijn om nieuwbouw voor kleinverbruikers (verbruikers met een doorlaatwaarde van ten hoogste 40 m3 per uur) aan te sluiten op het gasnet. Omdat netbeheerders slechts wettelijke taken mogen uitvoeren, komt dit in de praktijk neer op een verbod: netbeheerders mogen nieuwbouw voor kleinverbruikers vanaf 1 juli 2018 niet meer van een gasaansluiting voorzien. Via een wijziging wordt ook het Bouwbesluit 2012 in overeenstemming gebracht met de wijziging van Gaswet. Voor woningen en kleine bedrijven betekent dit dat vanaf 1 juli 2018 moet worden gekozen voor een andere vorm van verwarming dan aardgas.

## **Omgevingsvergunningaanvragen voor en na 1 juli 2018**

Op omgevingsvergunningaanvragen die zijn ingediend vóór 1 juli 2018, blijft het oude recht van de Gaswet en het Bouwbesluit 2012 van toepassing. Dit betekent dat een gebouw waarvoor een bouwaanvraag is gedaan vóór 1 juli 2018, door de netbeheerder nog moet worden aangesloten op het gasnet. Voor aanvragen na 1 juli 2018 wordt uitgegaan van het principe van gasloos bouwen.

Hiervan is een uitzondering mogelijk. Artikel 10, zevende lid, onderdeel a van de Gaswet bepaalt namelijk dat de aansluitplicht niet van toepassing is 'voor het aansluiten van een te bouwen bouwwerk, tenzij een college van burgemeester en wethouders het gebied waarin dit bouwwerk wordt gebouwd, heeft aangewezen als gebied waar aansluiting op het gastransportnet strikt noodzakelijk is om zwaarwegende redenen van algemeen belang, waaronder begrepen de maatschappelijke kosten en baten. Bij ministeriële regeling worden hiertoe nadere regels gesteld.'

## **4.9.2 Conclusie plangebied**

Dit bestemmingsplan voorziet niet in nieuwe planologische ontwikkelingen. De onbenutte bouwmogelijkheden die al wel planologisch zijn vastgelegd, zoals het geval bij de woningbouwlocatie 'Schiermonnikoog', dienen bij realisatie wel te voldoen aan de vereisten uit de Wet VET. Bij de realisatie van deze woningen zal voldaan moeten worden aan de vereisten uit de Wet VET. Een aansluiting op het gasnet is voor deze woningen niet toegestaan.

## **4.10 Archeologie en cultuurhistorie**

## **4.10.1 Archeologie**

## **Algemeen**

Op 1 september 2007 is de Wet op de archeologische monumentenzorg (Wamz) in werking getreden. De zorg voor het bodemarchief is door deze wet bij gemeenten komen te liggen. De gemeente is verplicht om bij het vaststellen van nieuwe bestemmingsplannen of aanpassing(en) van oude plannen, rekening te houden met archeologie.

## **Onderzoek**

Voor de gemeente Pijnacker-Nootdorp is in september 2009 een Archeologische Verwachtings- en Beleidskaart opgesteld. De Archeologische Verwachtings- en Beleidskaart geeft op perceelsniveau aan welke archeologisch bekende waarde of welke verwachting van toepassing is. Op basis daarvan kan in een vroeg stadium van ruimtelijke planvorming gekeken worden of en hoe archeologische waarden beschermd kunnen/moeten worden: middels aanpassing van het plan of het behoud van informatie door opgraven. Bij elke voorgenomen activiteit om de bodem te verstoren in een gebied met archeologische waarde of verwachting moet namelijk in een zo vroeg mogelijk stadium worden bepaald of een nader archeologisch onderzoek noodzakelijk is.

Ter plaatse van het bebouwingslinten Kortelandseweg en Brasserskade geldt een hoge archeologische verwachtingswaarde met een maximale verstoring van 100 m2 en 0,30 m onder maaiveld. Deze archeologische verwachtingswaarde komt overeen met de dubbelbestemming 'Waarde – Archeologie 2'. Voor de rest van het plangebied geldt grotendeels een middelhoge archeologische verwachting met een maximale verstoring van 200 m2 en 0,30 m onder maaiveld. Deze archeologische verwachtingswaarde komt overeen met de dubbelbestemming 'Waarde – Archeologie 3'. In het zuiden van het plangebied geldt geen archeologische verwachting. De dubbelbestemmingen 'Waarde – Archeologie 2' en 'Waarde – Archeologie 3' worden conform de archeologische verwartingswaarde overgenomen in dit bestemmingsplan.

*Archeologische waarde- en verwachtingenkaart (Archeologie Delft, 2009)*

Er heeft een aanvullend archeologische inventarisatie (Delftse Archeologische Rapporten 24, Vakgroep Archeologie, 2003) plaatsgevonden naar sporen uit het Neolithicum in het deelplangebied Craeyenburch in de gemeente Pijnacker-Nootdorp. Het deelplangebied wordt aan de noordwestzijde begrensd door de Kortelandseweg, aan de noordzijde door een aan te leggen ontsluitingsweg, aan de oostzijde door de bestaande bebouwde kom van Nootdorp en aan de zuidzijde door het woningbouwplan Craeyenburch. Het gaat om onderzoek door middel van oppervlaktekartering, grondboringen en een profielonderzoek in twee ontsluitingen op het bouwterrein. De onderzoekslocatie betreft een gebied dat op de voormalige kustlijn uit het vierde millennium voor Christus ligt waar bewoningssporen uit het midden neolithicum kunnen voorkomen. Vondsten uit die tijd zijn in de nabijheid van het plangebied bekend. Op het plangebied zelf werden uitlopers van een of meerdere hakwallen in de vorm van zandbanken verwacht waarop duinvorming kan hebben plaatsgevonden. Deze duinen boden goede mogelijkheden voor bewoning in die tijd. Doel van de aanvullend archeologische inventarisatie was om inzicht te verwerven in de aanwezigheid van duinen in het plangebied waarop bewoning mogelijk was en om vast te stellen of deze duinen bewoond zijn geweest. Het onderzoek heeft uitgewezen dat er geen zandbanken in het plangebied voorkomen. Evenmin zijn er sporen van bewoning aangetroffen. Wel is de oever van de Rijswijk/Zoetermeer getijdengeul gevonden. De conclusie luidt dat er op voorhand geen rekening behoeft te worden gehouden met archeologische waarden in dit deelplangebied, al blijven toevalsvondsten tot de mogelijkheden behoren.'

## **4.10.2 Cultuurhistorie**

## **Algemeen**

Op 1 januari 2012 is de wet Modernisering monumentenzorg (Momo) in werking getreden. Een belangrijke doelstelling van de Modernisering van de Monumentenzorg is het versterken van de koppeling tussen erfgoed en ruimte. In het kader van de Momo dient in de toelichting van elk bestemmingsplan of ruimtelijke onderbouwing beschreven te worden op welke wijze met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

## **Onderzoek**

De Provincie Zuid-Holland heeft in 2017 haar Cultuurhistorische Hoofdstructuur (CHS) geactualiseerd. De CHS biedt een integraal overzicht in de vorm van een kaartbeeld op provinciaal niveau van de relevante cultuurhistorische kenmerken en waarden (archeologie, historische stedenbouw en historisch landschap). In het plangebied bevinden zich geen monumenten en/of andere gebieden en gebouwen met een cultuurhistorische waarde.

Binnen de gemeente bevinden zich een aantal objecten die als gemeentelijk monument zijn aangewezen. Deze objecten zijn opgenomen in de monumentenlijst. Binnen het plangebied is het woonhuis ter plaatse van de Dwarskade 33 aangewezen als gemeentelijk monument. Dit gemeentelijke monumenten is aangeduid met de aanduiding 'cultuurhistorische waarden'. Op de volgende pagina is het woonhuis zichtbaar gemaakt.

*Het woonhuis ter plaatse van de Dwarskade 33 (Streetsmart, 2018)*

## **4.10.3 Conclusie plangebied**

Dit bestemmingsplan betreft een actualisatie waarin de feitelijk situatie wordt vastgelegd. In dit bestemmingsplan worden geen nieuwe ontwikkelingen mogelijk gemaakt. Het bestemmingsplan maakt geen nieuwe ontwikkelingen mogelijk. Rekening houdend met de dubbelbestemming 'Waarde – Archeologie 2' en 'Waarde – Archeologie 3' en het gemeentelijke monument aangeduid met de aanduiding 'cultuurhistorische waarden', vormt het aspect archeologie en cultuurhistorie geen belemmering voor de vaststelling van het bestemmingsplan 'Ypenburg – Craeyenburch'.

## **4.11 Verkeer en parkeren**

## **4.11.1 Algemeen**

De verkeersaantrekkende werking van een functie/gebied is een belangrijk, ruimtelijk relevant criterium. Bij de ontwikkelingen die binnen het bestemmingsplan rechtstreeks mogelijk zijn gemaakt, geldt dat in principe er geen of nauwelijks sprake is van verkeersaantrekkende werking. Daarnaast dienen ontwikkelingen te voorzien in de benodigde parkeerbehoefte.

## **4.11.2 Conclusie plangebied**

Dit bestemmingsplan betreft een actualisatie waarin de feitelijk situatie wordt vastgelegd.Het bestemmingsplan voorziet niet in de ontwikkeling van woningen, voorzieningen of andere verkeersaantrekkende functies. De verkeersaantrekking van het gebied en de parkeerbehoefte blijven hiermee gelijk. Het aspect verkeer en parkeren vormt geen belemmering voor de vaststelling van het bestemmingsplan 'Ypenburg – Craeyenburch'.

## **4.12 Besluit vormvrije m.e.r.-beoordeling**

## **4.12.1 Algemeen**

Bepaalde activiteiten kunnen belangrijke nadelige gevolgen hebben voor het milieu, waardoor het opstellen van een milieueffectrapportage (m.e.r.) of het verrichten van een m.e.r.-beoordeling noodzakelijk is. In het Besluit milieueffectrapportage is vastgelegd welke activiteiten m.e.r-plichtig zijn en voor welke activiteiten een m.e.r-beoordeling moet worden verricht. In onderdeel C van de bijlage bij het Besluit milieueffectrapportage zijn de activiteiten, plannen en besluiten opgenomen ten aanzien waarvan het maken van een milieueffectrapportage (m.e.r.) verplicht is. In onderdeel D van de bijlage zijn de activiteiten, plannen en besluiten opgenomen waarvoor een m.e.r.-beoordeling moet worden uitgevoerd. Als een activiteit op grond van onderdeel D m.e.r.-beoordelingsplichtig is, geldt voor een kaderstellend (bestemmings)plan dat die activiteit mogelijk maakt, een plan-m.e.r-plicht.

Voor alle activiteiten zijn drempelwaarden opgenomen. Als een activiteit voorkomt in kolom 1 van de C- of D-lijst en de drempelwaarden uit kolom 2 worden overschreden, is een m.e.r. (onderdeel C) of een m.e.r.-beoordeling (onderdeel D) verplicht. Voor activiteiten die genoemd worden in onderdeel D, maar waarbij de drempelwaarde niet wordt overschreden, geldt de verplichting om na te gaan of tóch een m.e.r.-beoordeling (of een m.e.r.) moet worden uitgevoerd. Het bevoegd gezag moet in zo'n geval nagaan of er sprake is van omstandigheden die - ondanks dat de drempelwaarden niet worden overschreden - aanleiding geven voor het verrichten van een m.e.r.(beoordeling). De motivering moet zijn gebaseerd op een toets die qua inhoud aansluit bij de verplichte m.e.r. beoordeling. Voor de toets gelden echter geen vormvereisten, daarom wordt de term 'vormvrije m.e.r.-beoordeling' gehanteerd.

## **4.12.2 Activiteit en drempelwaarden**

In artikel D van de bijlage bij het Besluit milieueffectrapportage is een categorie 'stedelijk ontwikkelingsproject' (D11.2) opgenomen. Op grond van het Besluit milieueffectrapportage dient voor de 'aanleg, wijziging of uitbreiding van een stedelijk ontwikkelingsproject, met inbegrip van de bouw van winkelcentra of parkeerterreinen' een m.e.r.-beoordeling te worden uitgevoerd in gevallen waarin de activiteit betrekking heeft op:

- 1° een oppervlakte van 100 hectare of meer,
- 2° een aaneengesloten gebied en 2.000 of meer woningen omvat, of
- 3° een bedrijfsvloeroppervlakte van 200.000 m2 of meer.

## **4.12.3 Conclusie plangebied**

Dit bestemmingsplan is conserverend van aard en maakt op basis van de geldende regeling(en) geen nieuwe ruimtelijk ontwikkelingen mogelijk. Hiermee kan gesteld worden dat de vaststelling van dit bestemmingsplan niet leidt tot belangrijke nadelige gevolgen voor het milieu. Een m.e.r. of m.e.r.-beoordeling is niet noodzakelijk.

## **5 Juridische planopzet**

Voorliggend bestemmingsplan heeft tot doel een juridisch-planologische regeling te scheppen voor het bouwen en het gebruik van gronden en gebouwen binnen het plangebied. In dit hoofdstuk is een toelichting op de systematiek en de inhoud van de verschillende toegekende bestemmingen van het bestemmingsplan gegeven.

## **5.1 Algemene opzet**

Dit bestemmingsplan heeft tot doel een juridisch-planologische regeling te scheppen voor het plangebied. Het bestemmingsplan is een beheerbestemmingsplan met een conserverend karakter, hierbij worden de geldende rechten gerespecteerd.

Bij het opstellen van dit bestemmingsplan is aansluiting gezocht bij de in de Wet ruimtelijke ordening en het Besluit ruimtelijke ordening geformuleerde uitgangspunten. Daarnaast is voor het bestemmingsplan aangesloten bij de landelijke standaard voor bestemmingsplannen: de Standaard Vergelijkbare BestemmingsPlannen 2012 (SVBP 2012).

De structuur van het plan is zodanig dat de verbeelding ervan de primaire informatie geeft over waar gebouwd mag worden. Bij het raadplegen van het bestemmingsplan dient dan ook eerst naar de verbeelding gekeken te worden. Vervolgens kan men in de regels teruglezen welk gebruik en welke bouwmogelijkheden zijn toegestaan. De ordening van regels is daartoe zodanig opgezet dat bij iedere bestemming een nagenoeg compleet beeld van de regels voor die bestemming is gegeven. Desondanks blijven aanvullend inleidende bepalingen en algemene bepalingen nodig.

## **5.2 Verbeelding**

De analoge verbeelding van de geometrische plaatsbepalingen, kent een schaal van 1:1000 en bestaat uit twee kaartbladen. Voor het tekenen van de verbeelding is een topografische ondergrond gebruikt. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO 2012 getekend. Dit is een eenduidige en technische methode voor het tekenen van kaarten. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Tevens maakt deze methode het mogelijk om het plan via internet te raadplegen.

## **5.3 Regels**

De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/of op te richten bouwwerken.

De bij dit plan behorende regels zijn opgenomen in 4 hoofdstukken:

- hoofdstuk 1 Inleidende regels;
- hoofdstuk 2 Bestemmingsregels;
- hoofdstuk 3 Algemene regels;
- hoofdstuk 4 Overgangs- en slotregels.

In het kader van de SVBP 2012 dient een vaste volgorde en indeling van het bestemmingsplan aangehouden te worden. Deze is hieronder aangegeven.

## **Hoofdstuk 1 - Inleidende regels**

Dit hoofdstuk bevat twee artikelen. In het eerste artikel zijn de begrippen opgenomen die van belang zijn voor de toepassing van het plan. Het tweede artikel betreft de wijze van meten, waarin wordt aangegeven hoe bij de toepassing van de bestemmingsregels wordt gemeten.

## **Hoofdstuk 2 - Bestemmingsregels**

Hoofdstuk 2 geeft de omschrijving van de diverse in het bestemmingsplan aangegeven bestemmingen, met daarbij nadere bouwregels in de vorm van maximaal toelaatbare aantallen, situering, toegestane voorzieningen en dergelijke.

#### **Agrarisch – Weide**

De voor 'Agrarisch - Weide' aangewezen gronden zijn bestemd het hobbymatig uitoefenen van de agrarische functie en de bij deze bestemming behorende voorzieningen zoals groen, water, nutsvoorzieningen en voet- en fietspaden. Binnen de bestemming zijn uitsluitend andere bouwwerken, geen gebouwen zijnde toegestaan, waarbij de totale oppervlakte van overkappingen ten hoogste 100m2 per bestemmingsvlak bedraagt en de maximale bouwhoogte 3 meter bedraagt.

#### **Bedrijf**

Aan de gronden in het plangebied waarop bedrijven zijn gelegen, is de bestemming 'Bedrijf' toegekend. Binnen het plangebied zijn echter enkel nutsvoorzieningen ter plaatse van de aanduiding 'nutsvoorziening' toegestaan. Op en in de gronden mogen uitsluitend hoofdgebouwen, niet zijnde bedrijfs- of andere woningen en andere bouwwerken worden gebouwd. Hierbij geldt dat hoofdgebouwen uitsluitend binnen het bouwvlak gebouwd mogen worden, het bebouwingspercentage 100% bedraagt en de goot- en bouwhoogte van gebouwen niet meer bedragen dan 3 meter mag bedragen.

#### **Gemengd – 1**

De voor 'Gemengd – 1' aangewezen gronden zijn bestemd voor dienstverlening, horecabedrijven uit ten hoogste categorie 2, kantoren, maatschappelijke voorzieningen, bij deze bestemming behorende voorzieningen, zoals groen, parkeervoorzieningen, nutsvoorzieningen en water en een bouwwerk met een monumentale waarde ter plaatse van de aanduiding 'cultuurhistorische waarden'. Binnen het bouwvlak mogen uitsluitend gebouwen en andere bouwwerken gebouwd worden. De maximale goot- en bouwhoogte van gebouwen is aangegeven op de verbeelding.

#### **Gemengd – 2**

De voor 'Gemengd – 2' aangewezen gronden zijn bestemd voor maatschappelijke voorzieningen, wegen, fiets- en voetpaden en bij deze bestemming behorende voorzieningen zoals, groen, waterlopen, parkeervoorzieningen en nutsvoorzieningen. De aangewezen gronden zijn tevens bestemd voor een milieupark inclusief op- en overslag en tevens overheidsdiensten ter plaatse van de aanduiding 'specifieke vorm van bedrijf – milieupark'. Hierbij geldt dat op deze gronden maximaal drie gebouwen geplaatst mogen worden, waarbij geldt dat de maximale goot- en bouwhoogte niet meer dan 4,5 meter mag bedragen. De oppervlakte van deze drie gebouwen mag maximaal 25 m2 per gebouw bedragen, met uitzondering van één gebouw waar een maximale oppervlakte van 120 m2 wordt toegestaan.

#### **Groen**

De voor 'Groen' aangewezen gronden zijn bestemd voor groen- en speelvoorzieningen, watergangen- en partijen, kunstobjecten, fiets- en voetpaden, in- en uitritten, ondergeschikte verhardingen en geluidwerende voorzieningen. Binnen deze bestemming mogen uitsluitend andere bouwwerken worden gebouwd, waaronder geluidwerende voorzieningen, bruggen, duikers, onder- en bovengrondse containers voor huishoudelijke afvalstoffen en fietsenstallingen en –rekken. Ter plaatse van de aanduiding 'kinderboerderij' is ook een kinderboerderij toegestaan.

#### **Maatschappelijk**

De voor 'Maatschappelijk' aangewezen gronden zijn bestemd voor maatschappelijke voorzieningen en een onderwijsinstelling ter plaatse van de aanduiding 'onderwijs'. Binnen de bestemming zijn uitsluitend hoofdgebouwen, bergingen en fietsenstallingen en andere bouwwerken toegestaan. De maximale bebouwingspercentage en de maximale bouwhoogte van deze bouwwerken zijn met de aanduiding 'maximale bouwhoogte' aangegeven op de verbeelding.

#### **Maatschappelijk – Woonzorg**

De voor 'Maatschappelijk – Woonzorg' aangewezen gronden zijn bestemd voor wonen in combinatie met verzorging en verpleging in een daarvoor bedoelde instelling voor zowel mensen met een lichamelijke- en/of geestelijke handicap, zorg- en verpleegvoorzieningen, zoals (para)medische voorzieningen, therapeutische, voorzieningen, voorzieningen voor dagactiviteiten, voorzieningen voor onderwijs, educatie en kinderopvang, voorzieningen voor ontwikkelingsgerichte werkgerelateerde activiteiten, voorzieningen voor ontmoeting, en ondersteunende voorzieningen ten behoeve van verpleging en verzorging, uitsluitend ten behoeve van mensen met een intensieve zorgbehoefte, en mensen woonachtig binnen het bestemmingsvlak, kantoordoeleinden en sport- en recreatieve voorzieningen, waaronder een zwembad en biotuin, uitsluitend ten behoeve van mensen met een intensieve zorgbehoefte, en mensen woonachtig binnen het bestemmingsvlak. Tevens zijn de aangewezen gronden bestemd voor een manege uitsluitend ten behoeve van mensen met een intensieve zorgbehoefte, en mensen woonachtig binnen het bestemmingsvlak ter plaatse van de aanduiding ' manege' en een horecagelegenheid in de vorm van een lunchroom, welke gerelateerd is aan de zorginstelling ter plaatse van de aanduiding ' horeca'. Tevens zijn bijbehorende wegen en paden, groenvoorzieningen, speelvoorzieningen, parkeervoorzieningen, (ondergrondse) waterhuishoudkundige voorzieningen, waterlopen en waterpartijen toegestaan. Op en in de gronden mogen uitsluitend hoofdgebouwen, bergingen en fietsenstallingen en andere bouwwerken worden gebouwd.

#### **Tuin**

De voor 'Tuin' aangewezen gronden zijn bestemd voor tuinen en water. Binnen deze bestemming mogen uitsluitend aan een hoofdgebouw aangebouwde bijbehorende bouwwerken, zoals erkers en ingangspartijen, andere bouwwerken en scootsafes toegestaan. Parkeren van auto's is uitsluitend toegestaan ter plaatse van de aanduiding 'specifieke vorm van tuin – parkeren' dan wel waar een in- of uitritvergunning is verleend.

#### **Verkeer – Verblijfsgebied**

De voor 'Verkeer - Verblijfsgebied' aangewezen gronden zijn bestemd voor wegen, met de daarbij behorende in- en uitvoegstroken, in- en uitritten, voetpaden, fietsstroken en -paden, parkeerstroken en -voorzieningen, opstelstroken, bushaltes en andere verhardingen, bermen en groenvoorzieningen, bij binnen aangrenzende bestemmingen toegestane horecabedrijven behorende terrassen, nutsvoorzieningen, straatmeubilair, bij deze bestemming behorende overige voorzieningen zoals watergangen, bruggen en duikers, met uitzondering van verkooppunten voor motorbrandstoffen. Binnen deze bestemming mogen uitsluitend gebouwen ten dienste van de bestemming of aangrenzende bestemmingen, andere bouwwerken, scootsafes en straatmeubilair worden gebouwd.

#### **Water**

De voor 'Water' aangewezen gronden zijn bestemd voor water met daarbij behorende taluds, bruggen en oevers. Binnen deze bestemming mogen uitsluitend bij de bestemming behorende andere bouwwerken, zoals duikers, bruggen, kademuren, beschoeiingen worden gebouwd. Een en ander uitgezonderd steigers en andere aanlegplaatsen en bij aangrenzende wegen behorende andere bouwwerken zoals overkluizingen ten behoeve van in- en uitritten en paden. Ter plaatse van de aanduiding 'specifieke bouwaanduiding - vlonder' zijn tevens beschroeiingen, steigers, vlonders, balkons en andere aanlegplaatsen toegestaan.

#### **Wonen**

De voor 'Wonen' aangewezen gronden zijn bestemd voor wonen met inbegrip van beroep aan huis en water, groenvoorzieningen, fiets- en voetpaden, in- en uitritten en andere, ondergeschikte verhardingen en nutsvoorzieningen. Binnen deze bestemming zijn de aangewezen gronden, ter plaatse van de aanduiding 'cultuurhistorische waarden' tevens bestemd voor het behoud van cultuurhistorische waarden, ter plaatse van de aanduiding 'gezondheidszorg' tevens voor functies ten behoeve van gezondheidszorg, ter plaatse van de aanduiding 'parkeergarage' tevens een parkeergarage en ter plaatse van de aanduiding 'specifieke vorm van wonen – parkeren' tevens parkeerplaatsen voor de aangrenzende woningen. Ter plaatse van de aanduiding 'specifieke vorm van wonen – 1' is een praktijkruimte toegestaan.

Binnen deze bestemming mogen uitsluitend hoofdgebouwen in de vorm van woningen, andere bouwwerken, scootsafes en bijbehorende bouwwerken in hoeksituaties worden gebouwd. Binnen de bestemming wonen zijn aaneengebouwde-, gestapelde-, twee-aaneengebouwde- en vrijstaande woningen toegestaan daar waar de aanduidingen 'aaneengebouwd', 'gestapeld', 'tweeaaneen' en 'vrijstaand' zijn opgenomen. Op de verbeelding zijn de maximale goot- en bouwhoogte die gelden opgenomen.

In afwijking van de standaardregels van de gemeente Pijnacker-Nootdorp is een dakopbouw uitsluitend toegestaan ter plaatse van de aanduiding 'specifieke bouwaanduiding – dakopbouw' met dien verstande dat de goothoogte met maximaal 2 meter mag worden overschreden, de breedte van de dakopbouw maximaal 50% van de breedte van de voorgevel mag bedragen en de dakopbouwen plat worden afgedekt.

#### **Woongebied**

De voor 'Woongebied' aangewezen gronden zijn bestemd voor het wonen met inbegrip van beroep-aan-huis, verhardingen voor woonstraten, pleinen, auto-, fiets- en voetgangersverkeer en Parkeervoorzieningen, bermen, groen- en grootschalige speelvoorzieningen en bij deze bestemming behorende voorzieningen, zoals tuinen, water, nutsvoorzieningen en parkeervoorzieningen. Op en in de gronden mogen uitsluitend woningen, aangebouwde overkappingen en tuinmeubilair worden gebouwd. Op de verbeelding zijn de maximale goot- en bouwhoogte die gelden opgenomen.

#### **Waarde – Archeologie 2, Waarde – Archeologie 3**

De voor 'Waarde – Archeologie 2' en 'Waarde – Archeologie 3' aangewezen gronden zijn mede bestemd voor de bescherming van aanwezige of naar verwachting aanwezige archeologische waarden. Er is een wijzigingsbevoegdheid opgenomen om het plan te wijzigen zodanig dat de bestemming naar ligging wordt verschoven of naar omvang wordt vergroot of verkleind en in voorkomend geval uit het plan wordt verwijderd, voor zover de geconstateerde aanwezigheid of afwezigheid van archeologische waarden, in voorkomend geval na beëindiging van opgravingen, daartoe aanleiding geeft.

#### **Waterstaat – Beschermingszone, Waterstaat – Waterkering**

De voor 'Waterstaat – Beschermingszone' en 'Waterstaat – Waterkering' aangewezen gronden zijn mede bestemd voor waterkering en waterhuishouding, met de daarbij behorende voorzieningen. Voordat gebouwd mag worden, moet advies bij de waterbeheerder worden ingewonnen.

## **Hoofdstuk 3 - Algemene regels**

Het derde hoofdstuk van de regels bevat een aantal bepalingen welke op de bestemmingen van hoofdstuk 2 van toepassing zijn. Dit zijn onder meer de algemene bouwregels, algemene gebruiksregels en algemene afwijkingsregels, de algemene ontheffingsregels en de algemene wijzigingsregels.

## **Hoofdstuk 4 Overgangs- en slotregels**

In het laatste hoofdstuk zijn de overgangs- en slotregels opgenomen, zoals die door het Besluit ruimtelijke ordening en SVBP2012 zijn voorgeschreven. Dit hoofdstuk bevat:

## **Bijlage bij de regels**

Als bijlage bij de regels is de Staat van bedrijfsactiviteiten en de Nota parkeernormen opgenomen. In de Staat van bedrijfsactiviteiten is aangegeven welke bedrijven in het plangebied zijn toegestaan.

## **6 Haalbaarheid**

In dit hoofdstuk wordt de haalbaarheid van dit bestemmingsplan aangetoond. Een bestemmingsplan moet zowel in financieel als in maatschappelijk opzicht haalbaar zijn. Er wordt daarom een korte financiële toelichting gegeven en daarnaast worden de doorlopen procedures weergegeven.

## **6.1 Financieel**

Het bestemmingsplan 'Ypenburg – Craeyenburch' is een conserverend bestemmingsplan, waarin de feitelijke situatie is vastgelegd en geen ontwikkelingen worden mogelijk gemaakt. In het plan wordt een deel van het bestemmingsplan 'Nootdorp-Noord' geactualiseerd en worden diverse wijzigings- en bestemmingsplannen, die na vaststelling van het bestemmingsplan 'Nootdorp-Noord' zijn vastgesteld, meegenomen. Aan deze actualisering zijn voor de gemeente geen financiële consequenties verbonden.

## **6.2 Maatschappelijk**

Het voorontwerpbestemmingsplan 'Ypenburg – Craeyenburch' wordt conform artikel 3.1.1 van het Besluit ruimtelijke ordening in vooroverleg gezonden naar de betreffende personen en instanties. Na het verwerken van de eventuele vooroverleg- en inspraakreacties zal het ontwerpbestemmingsplan de procedure van artikel 3.8 en verder van de Wet ruimtelijke ordening doorlopen.

Het voorontwerpbestemmingsplan 'Ypenburg - Craeyenburch' is conform artikel 3.1.1 van het Besluit ruimtelijke ordening in vooroverleg gezonden naar de betreffende personen en instanties. Ten behoeve van inspraak heeft het voorontwerp vervolgens vanaf donderdag 14 februari 2019 gedurende zes weken ter inzage gelegen in het gemeentekantoor te Pijnacker. Tevens was het plan digitaal te raadplegen. Naar aanleiding van het vooroverleg en de inspraakprocedure zijn vijf inspraakreacties en vier vooroverlegreacties binnengekomen. De ingediende reacties hebben geleid tot aanpassingen aan het bestemmingsplan. De samenvatting en reactie op de ingediende inspraak- en vooroverlegreacties zijn verwoord in de Nota van beantwoording inspraak- en vooroverlegreacties. De Nota is bijgevoegd als bijlage bij deze toelichting.

## **Zienswijzen**

De gemeenteraad heeft op 26 september 2019 besloten om het ontwerpbestemmingsplan 'Ypenburg – Craeyenburch' op grond van artikel 3.8 Wet ruimtelijke ordening ter inzage te leggen. Met ingang van donderdag 10 oktober 2019 heeft het ontwerpbestemmingsplan ter inzage gelegen. De terinzagelegging is bekend gemaakt in de Telstar, Gemeenteblad en Staatscourant van 9 oktober 2019. Gedurende een periode van zes weken (tot en met woensdag 20 november) kon door een ieder een zienswijze worden ingediend.

Er is gedurende deze termijn één zienswijze ontvangen. Tijdens de hoorzitting van 4 december 2019 is de indiener van de zienswijze in de gelegenheid gesteld om zijn zienswijze nader mondeling toe te lichten. Hiervan is geen gebruik gemaakt. De ingediende zienswijze heeft geleid tot wijzigingen van het bestemmingsplan. Deze wijzigingen zijn opgenomen in de Nota van Beantwoording zienswijzen welke als bijlage is opgenomen bij de toelichting.

Het bestemmingsplan 'Ypenburg – Craeyenburch is op 19 maart 2020 gewijzigd vastgesteld door de gemeenteraad van Pijnacker-Nootdorp.