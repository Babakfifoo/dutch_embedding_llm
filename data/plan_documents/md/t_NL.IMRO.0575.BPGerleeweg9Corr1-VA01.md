# **Bestemmingsplan Correctie Gerleeweg 9, Noordwijk Toelichting**

Bestemmingsplan Correctie Gerleeweg 9, Noordwijk Toelichting

| Datum              | : | 7 december 2021                      |
|--------------------|---|--------------------------------------|
| Datum vaststelling | : | 21 juni 2022                         |
| Kenmerk            | : | 19112292/JLA/rap3.2                  |
| IMRO               | : | NL.IMRO.0575.BPGerleeweg9Corr1-VA-01 |
| Auteur             | : | Dhr. J.C. Langeweg MSc               |
| Vrijgave           | : | ir. H.J. Breukelman MSc              |

© IDDS b.v. Alle rechten voorbehouden. Niets uit deze uitgave mag worden vermenigvuldigd, opgeslagen in een geautomatiseerd bestand en/of openbaar gemaakt door middel van druk, fotokopie, microfilm, elektronisch of anderszins zonder voorafgaande, schriftelijke toestemming van de uitgever.

# INHOUDSOPGAVE

- I. TOELICHTING
- II. REGELS
- III. BIJLAGEN (APART BIJGEVOEGD)
- IV. VERBEELDING

I. TOELICHTING

<span id="page-4-19"></span><span id="page-4-18"></span><span id="page-4-17"></span><span id="page-4-16"></span><span id="page-4-15"></span><span id="page-4-14"></span><span id="page-4-13"></span><span id="page-4-12"></span><span id="page-4-11"></span><span id="page-4-10"></span><span id="page-4-9"></span><span id="page-4-8"></span><span id="page-4-7"></span><span id="page-4-6"></span><span id="page-4-5"></span><span id="page-4-4"></span><span id="page-4-3"></span><span id="page-4-2"></span><span id="page-4-1"></span><span id="page-4-0"></span>

|      | Inleiding  6                             |  |
|------|------------------------------------------|--|
| 1.1  | Aanleiding  6                            |  |
| 1.2  | Ligging projectgebied  6                 |  |
| 1.3  | Geldend bestemmingsplan  7               |  |
| 1.4  | Leeswijzer  8                            |  |
|      |                                          |  |
|      |                                          |  |
| 2.1  | Gebiedsvisie  9<br>Bestaande situatie  9 |  |
| 2.2  | Beoogde situatie  10                     |  |
|      |                                          |  |
|      |                                          |  |
|      | Beleidskader  13                         |  |
| 3.1  | Rijksbeleid  13                          |  |
| 3.2  | Provinciaal beleid  14                   |  |
| 3.3  | Regionaal beleid  16                     |  |
| 3.4  | Gemeentelijk beleid  18                  |  |
|      |                                          |  |
|      | Omgevingsaspecten  21                    |  |
| 4.1  | Archeologie  21                          |  |
| 4.2  | Cultuurhistorie  22                      |  |
| 4.3  | Watertoets  22                           |  |
| 4.4  | Flora en fauna  29                       |  |
| 4.5  | Geluidhinder 29                          |  |
| 4.6  | Luchtkwaliteit 30                        |  |
| 4.7  | Stikstofdepositie  33                    |  |
| 4.8  | Externe veiligheid  34                   |  |
| 4.9  | Bodemgeschiktheid  36                    |  |
| 4.10 | Bedrijven en milieuzonering  36          |  |
| 4.11 | M.e.r.-beoordeling  38                   |  |
|      |                                          |  |
|      | Juridische aspecten  40                  |  |
| 5.1  | Inleiding  40                            |  |
| 5.2  | Opzet van de planregels  40              |  |
| 5.3  | Uitleg van de planregels  40             |  |
|      |                                          |  |
|      | Uitvoerbaarheid  43                      |  |
| 6.1  | Maatschappelijk uitvoerbaarheid  43      |  |
| 6.2  | Financiële uitvoerbaarheid  43           |  |
| 6.3  | Eindconclusie  43                        |  |

# **Inleiding**

# **1.1 Aanleiding**

Aan de Gerleeweg is recent een bestemmingsplan vastgesteld. Het bestemmingsplan maakt de bouw van een GOM-woning mogelijk, regelt de omzetting van de voormalige bedrijfswoning naar een formele woonbestemming en beperkt de bouwmogelijkheden van de achterliggende agrarische (bollenteel-)gronden.

Bij de bouwaanvraag bleek dat het bouwvlak, zoals dat in het op 26 januari 2021 vastgestelde (postzegel)bestemmingsplan "Gerleeweg 9, Noordwijk" was vastgelegd, niet overeenkwam met het vlak van de door de aanvrager gewenste woning. De gemeente had al eerder aangegeven dat ook de positie van de voorgevelrooilijn van het bouwvlak in het vastgestelde bestemmingsplan niet wenselijk was. Voor het herstel van dit verzuim is in overleg met de aanvrager besloten om een nieuw bestemmingsplan op te stellen.

# **1.2 Ligging projectgebied**

Het plangebied ligt ten zuiden van Noordwijk aan de Gerleeweg. De Gerleeweg is een rustige doodlopende weg in de buurt van de Coepelduynen. De omgeving kenmerkt zich door de open vlakten van het polderlandschap. De bestaande gebouwen bestaan voornamelijk uit bollenteeltgerelateerde bouwwerken (bedrijven) en enkele (bedrijfs-)woningen.

# **1.3 Geldend bestemmingsplan**

Voor het plangebied geldt het bestemmingsplan 'Gerleeweg 9, Noordwijk' (codering NL.IMRO.0575.BPLGGerleeweg9-VA01). De gronden hebben daarbinnen de bestemming 'Wonen 1' en de dubbelbestemming 'Waarde – Archeologie – 2'. Het perceel heeft één een bouwvlak.

Ook geldt het 'Paraplu Bestemmingsplan Parkeren' (codering NL.IMRO.0575.BPPLUparkeren-VA01) voor de planlocatie.

In overleg met de aanvrager is er voor gekozen om voor het realiseren van de woning een bestemmingsplanprocedure te volgen waarmee het vastgestelde bouwvlak zal worden gecorrigeerd en wel zodanig dat de voorgevelrooilijn ervan overeenkomt met die van de naastgelegen woningen. Tevens zal de vóór de voorgevelrooilijn gelegen woonbestemming omgezet worden in de bestemming 'Tuin'. Dit laatste is in overleg gebeurd met de GOM (Greenport Ontwikkelingsmaatschappij).te positie van de woning komt niet overeen met de reeds vastgestelde positie van het bouwvlak.

Binnen deze procedure zijn de volgende wijzigingen voorzien:

- het bouwvlak komt 3 m van de zijerfafscheiding;
- het bouwvlak komt op 7,5 m van de Gerleeweg, gelijk met de overige woningen;
- de bijgeleverde bouwtekeningen zijn leidend voor de positie van het bouwwerk. De motivatie voor de afwijking is verwerkt in paragraaf 2.2 Beoogde situatie;

- de toevoeging van de bestemming 'Tuin' aan de voorzijde.
Dit bestemmingsplan biedt het toetsingskader om de planologische en ruimtelijke inpasbaarheid te onderbouwen. Na vaststelling van het bestemmingsplan voor 'handelen in strijd met regels goede ruimtelijke ordening' volgt de procedure 'bouwen'.

Opgemerkt wordt dat, gelet op de recente vaststelling van het huidige bestemmingsplan, de toelichting en conclusies uit het bestemmingsplan 'Gerleeweg 9, Noordwijk' van toepassing zijn. Voor de volledigheid zijn deze verwerkt in dit bestemmingsplan.

# **1.4 Leeswijzer**

Dit bestemmingsplan biedt een globale juridisch-planologische regeling, zodat flexibiliteit bestaat om de geplande ontwikkeling te realiseren. De regeling geschiedt door middel van bindende planstukken, te weten de planregels en de verbeelding. De bindende planstukken worden nader onderbouwd met de toelichting op zowel de planregels als de verbeelding.

Hoofstuk 2 beschrijft het beleidskader met relevant beleid voor dit planvoornemen. Er wordt onder andere gekeken naar het Rijks, het provinciaal, het regionaal en het gemeentelijk beleid. Hoofdstuk 3 gaat in op het te realiseren plan met aandacht voor diverse specifieke onderdelen.

Hoofdstuk 4 behandeld de relevante omgevingsaspecten en biedt verantwoording waarom dit plan ruimtelijk gezien passend is op deze locatie. De juridische beschrijven en de uitvoerbaarheid worden behandeld in respectievelijk hoofdstuk 5 en 6.

De systematiek van de planopzet sluit aan bij het gangbare landelijke systematiek voor de standaard voor vergelijkbare bestemmingsplannen (SVBP 2012).

# **Gebiedsvisie**

# **2.1 Bestaande situatie**

Tot voor kort bevonden zich op het perceel (kadastraal bekend, gem. Noordwijk, sectie G, nr. 3676) diverse aan de bollenteelt gerelateerde bouwwerken. Deze situatie is vastgelegd en omschreven in de afgesloten GOM-overeenkomst. Vastgelegd is dat er onder meer 3.000 m2 kassen en 26,5 m2 aanbouwen met onderliggende bouwvlakken aanwezig waren. Deze zijn inmiddels verwijderd. De gronden op het perceel liggen momenteel braak.

# **2.2 Beoogde situatie**

Met deze procedure wordt het mogelijk gemaakt om de GOM-woning op de planologisch meest gewenste wijze te situeren op het perceel. Naast een gewijzigde positie van het bouwvlak, bevat de aanvraag de toevoeging van de bestemming 'Tuin' aan de voorzijde van het perceel.

# *Motivatie afwijking maatvoering*

Het voorgelegde ontwerp heeft een hoogte van 9.80 m. t.o.v. het gemiddelde hoogte van het aansluitende afgewerkte maaiveld (conform art. 1.38). Hiermee wordt de maximale hoogte van 9 meter overschreden. Zoals in het bestemmingsplan is opgenomen kan B&W. middels de Algemene Afwijkingsregel Art 9.1 a. hier onder voorwaarden van afwijken.

 De reden van het verzoek tot het mogen afwijken ligt in beginsel bij de "zoektocht" naar ruimte voor de initiatiefnemer en zijn gezin. Middels het PvE (wensen / uitganspunten) komen we uit op een woningbreedte van 8.95 m. Deze breedte vormt voor dit ontwerp in feite de basis voor de nokhoogte. Het zal helder zijn dat we met deze basis voor de hoofdbouw, ook met de nokhoogte binnen het bestemmingplan kunnen blijven. Er spelen hier echter twee zaken die vragen om een hogere nokhoogte.

Esthetisch gezien zou een lager nokhoogte in combinatie met een flauwere dakhelling de verhoudingen schaden. De massa wordt minder rijzig en zou daarmee minder fraai ogen. Het huidige ontwerp is qua verhouding op zich dus beter passend. De Welstandscommissie heeft het ontwerp in deze vorm dan ook akkoord bevonden.

Los van bovenstaande zorgt een hogere nokhoogte ook voor meer ruimte op de verdieping en zolder. Ter plaatse van de verdieping worden de slaapkamers aan beiden zijden 25 cm breder in het plafond. Ook is hierdoor een vaste zoldertrap beter inpasbaar. Op de zolder zelf ontstaat er nu meer ruimte voor het plaatsen van WTW ventilatie-unit. De technische ruimte is hiermee voor onderhoud e.d. veel beter toegankelijk. De noodzakelijke afscheiding met toegangsdeur (geluidseisen) is hierdoor inpasbaar. In de situatie met een lagere nokhoogte zou dit noodzakelijke binnendeurkozijn niet kunnen worden geplaatst.

 Het perceel kan alleen vanaf de noordzijde worden benaderd. De Gerleeweg is een doodlopende weg. In het lint aan de oostzijde staan meerdere woningen met daar tussen in de slootrand enkele bomen welke het zicht op de woningen deels onttrekt. Aan de overzijde staan een aantal forse bedrijfsgebouwen die in feite het beeld van verre bepalen. De voorgenomen woningen worden hierdoor vanaf de westzijde aan het zicht onttrokken. De woning past ons inziens goed in de staatwand en sluit zeker goed aan bij de hogere rechter belending. We voelen ons hierin ook gesteund door het akkoord van de Welstandscommissie.

De beide buren zijn geïnformeerd over de plannen en hebben geen bezwaar tegen een iets hogere nokhoogte.

#### *Duurzaamheid*

Conform nationaal en lokaal beleid, is er voldoende aandacht besteed aan het aspect duurzaamheid. De woning wordt verwarmd door een luchtwarmtepomp en het pand is voorzien van 19 PV panelen op het dak. Om aan te tonen op welke wijze het aspect duurzaamheid voldoet, zijn er diverse berekeningen uitgevoerd.

Als losse bijlage is de GPR (duurzaamheid berekening) toegevoegd waaruit blijkt dat de woning voldoende duurzaam is conform de eisen. Deze conclusie blijkt tevens uit de BENG berekening (toegevoegd als losse bijlage).

#### *Parkeren*

Het perceel biedt voldoende ruimte om te voldoen aan de eisen vanuit het gemeentelijk parkeerbeleid. Er zijn 2 parkeerplaatsen voorzien op eigen terrein.

# **Beleidskader**

In dit hoofdstuk worden de belangrijkste en relevante beleidsstukken beschreven die raakvlakken hebben met het planvoornemen.

# **3.1 Rijksbeleid**

# *Structuurvisie Infrastructuur en Ruimte 2040*

De Structuurvisie Infrastructuur en Ruimte 2040 (SVIR) is in 2012 vastgesteld en vervangt onder andere de Nota Ruimte, de Nota Mobiliteit, de MobiliteitsAanpak. Daarnaast vervangt de visie ook de ruimtelijke doelen en uitspraken in diverse landelijke beleidsdocumenten. Daarmee is de SVIR het totaaldocument voor de ruimtelijke- en mobiliteitsbeleid op Rijksniveau. Van belang in de SVIR, is de grote mate van decentralisatie. Het ruimtelijke en mobiliteitsbeleid wordt meer aan provincies en gemeenten overgelaten; decentralisatie is het sleutelwoord. Dit geldt ook voor het verstedelijkings- en landschapsbeleid. Enkele onderwerpen worden wel benoemd als nationaal belang. Die zijn geborgd in de Algemene Maatregel van Bestuur (AMvB) Ruimte. Deze AMvB is het Besluit algemene regels ruimtelijke ordening (Barro).

# *Barro*

Het Barro richt zich op de doorwerking van het nationaal belang in de gemeentelijke bestemmingsplannen en zorgt voor sturing en helderheid van de belangen.

# *Ladder voor duurzame verstedelijking*

De 'ladder voor duurzame verstedelijking' is in de Structuurvisie Infrastructuur en Ruimte (SVIR) geïntroduceerd en vastgelegd als procesvereiste in het Besluit ruimtelijke ordening (Bro) onder Artikel 3.1.6. Doel van de ladder voor duurzame verstedelijking is een goede ruimtelijke ordening in de vorm van een optimale benutting van de beschikbare ruimte in stedelijke gebieden. De ladder houdt in dat de behoefte aan stedelijke ontwikkelingen op het gebied van wonen, kantoren, bedrijven en detailhandel moeten worden afgestemd binnen het ruimtelijk verzorgingsgebied van deze ontwikkeling en dat deze waar mogelijk binnen bestaand stedelijk gebied gerealiseerd moet worden. Voor woningbouwontwikkelingen geldt dat deze vanaf 12 woningen ladderplichtig zijn. Derhalve is onderhavig initiatief niet ladderplichtig.

De beoogde ontwikkeling heeft geen nadelige invloed op één van de onderwerpen van nationaal belang. Ook het Besluit algemene regels ruimtelijke ordening (Barro) doet geen specifieke uitspraken ten aanzien van het voorliggende projectgebied. Voor woningbouwontwikkelingen geldt dat deze vanaf 12 woningen ladderplichtig zijn. Derhalve is onderhavig (particulier) initiatief niet ladderplichtig.

Geconcludeerd wordt dat de beoogde ontwikkeling geen strijdigheid vertoont met het nationale beleidskader.

# **3.2 Provinciaal beleid**

In het Omgevingsbeleid van de provincie Zuid-Holland is al het bestaande provinciale beleid voor de fysieke leefomgeving samengevoegd in een Omgevingsvisie en een Omgevingsverordening.

#### *Omgevingsvisie*

De Omgevingsvisie bestaat in hoofdlijn uit de volgende onderdelen:

- 1. Een introductie op het omgevingsbeleid, waarin opgenomen de kaartbeelden en de beschrijving van de ruimtelijke structuur;
- 2. De ontwikkelrichting van het omgevingsbeleid met ambities en sturing. De provincie geeft hierin aan een uitnodigend perspectief te bieden, zonder een beoogde eindsituatie te schetsen;
- 3. Een beschrijving van de omgevingskwaliteit van Zuid-Holland, waaronder de provinciale inzet voor het verbeteren van de ruimtelijke kwaliteit;
- 4. De samenhangende beleidskeuzes voor de fysieke leefomgeving.

De Omgevingsvisie bevat de volgende wettelijk verplichte plannen:

- 5. de provinciale ruimtelijke structuurvisie, artikel 2.2 van de Wet ruimtelijke ordening (Wro);
- 6. het milieubeleidsplan, artikel 4.9 van de Wet milieubeheer (Wm);
- 7. het regionale waterplan, artikel 4.4 van de Waterwet (Ww);
- 8. het verkeers- en vervoersplan, artikel 5 van de Planwet verkeer en vervoer;
- 9. de natuurvisie, artikel 1.7 van de Wet natuurbescherming (Wnb).

#### *Specifieke beoordeling wonen*

De provincie voorziet op regionaal niveau, samen met gemeenten, marktpartijen en woningbouwcorporaties, in voldoende en passende woningen voor de verschillende doelgroepen, waaronder de doelgroepen van het huurbeleid. Hierbij gaat de voorkeur uit naar nieuwe woningbouw binnen bestaand stads- en dorpsgebied en georiënteerd op hoogwaardig openbaar vervoer.

De provincie is terughoudend over het toevoegen van nieuwe woningbouwlocaties buiten bestaand stads- en dorpsgebied en vragen om de bodemdalingsgevoeligheid van een gebied expliciet mee te wegen. De provincie heeft de ambitie om alle woningen in Zuid-Holland in 2035 CO²-neutraal en vóór 2050 klimaatrobuust ingericht en ingepast te laten zijn. Nieuwe woningen dragen bij aan een aantrekkelijke woon- en leefomgeving in Zuid-Holland. Nieuwe woningen zijn energieneutraal of leveren energie en zijn toegerust op de gevolgen van klimaatverandering (heftige regenbuien, perioden van droogte en hittestress) en bodemdaling. Gemeenten maken in samenspraak met de provincie regionale woonvisies en regionale woningbouwprogramma's waarin bovengenoemde doelstellingen zijn uitgewerkt.

#### *Omgevingsverordening*

De beleidskeuzes uit de Visie, werken door naar uitvoeringsprogramma's en naar regels in de verordening. Het geheel aan bestaande beleidskeuzes, inclusief de doorwerking naar programma's en verordening, vormt het provinciale beleid voor de fysieke leefomgeving.

De verdere ontwikkeling van de Greenport Duin- en Bollenstreek tot een vitale, economisch concurrerende en duurzame greenport is van provinciaal belang. In verband hiermee streeft de provincie naar herstructurering van het bollencomplex, landschapsverbetering en handhaving van het teeltareaal bollengrond. Het bollenteeltgebied is aangeduid op kaart 11 van de verordening. Binnen het bollenteeltgebied bevinden zich ook bedrijfsgebouwen, (bedrijfs)woningen met erf en de eventuele kassen van de bollenteeltbedrijven.

# *Luchthavenindelingbesluit Schiphol: 20Ke- contour*

De planlocatie ligt buiten het afwegingsgebied geluid en externe veiligheid, en buiten het beperkingsgebied van het LIB. Er is dus geen strijdigheid met het LIB.

# *Beoordeling planvoornemen*

In de verordening, gaat artikel 6.17 specifiek in op gebieden aangewezen als Bollenteeltgebied. De gronden (ook de gronden van dit bestemmingsplan) laten primair bollenteeltbedrijven toe. Lid 4 van artikel 6.17, maakt het mogelijk om middels een bestemmingsplanprocedure te voorzien in een greenportwoning als bedoelt in de ISG Greenport Duin- en Bollenstreek. De verder regionale afweging vindt plaats in de Regionale woonagenda Holland Rijnland 2017.

In paragraaf 3.1 is de Ladder voor duurzame verstedelijking al toegelicht. Daar is aangetoond dat er geen strijdigheid is. Ook is er geen strijdigheid met het LIB aangezien het plan niet binnen de grenzen van het LIB valt.

#### **3.3 Regionaal beleid**

#### *Regionale woonagenda Holland Rijnland 2017*

Op 14 maart 2018 heeft het Algemeen Bestuur van Holland Rijnland de Regionale Woonagenda Holland Rijnland 2017 vastgesteld. Met de woonagenda willen de gemeenten het woningaanbod de komende jaren beter laten aansluiten op de behoefte in de regio Holland Rijnland en in de sub-regio's Duin- en Bollenstreek, Leidse regio en Rijn- en Veenstreek.

Met de agenda ambieert de regio een actuele, kwalitatieve koerst te schetsen voor een goed functionerende woningmarkt. Zij wil daarmee aansluiten bij de behoeften aan verschillende woonvormen en woonmilieus. Waar de vorige woonagenda met name zich richtte op afstemming van het aantal te bouwen woningen, richt de nieuwe woonagenda zich ook op de gewenste kwalitatieve richting. Naast het accommoderen van de lokale en sub-regionale behoefte, zijn er ook bovenregionale woningbouwopgaven waarover bestuurlijke afspraken zijn gemaakt. Het nieuwe aanbod moet daarbij in kwalitatief opzicht zo goed mogelijk aansluiten op de toekomstige behoefte. Deze is per gemeente in de regio anders.

# *Regionale Structuurvisie 2020 Holland Rijnland*

In de Regionale Structuurvisie zijn de ambities en keuzes van Holland Rijnland uitgewerkt in zeven kernbeslissingen. Deze zijn samen van belang voor de toekomst van het gebied.

Uitgangspunten hierbij zijn een evenwichtige ontwikkeling van wonen, recreatie en infrastructuur en een intensief, meervoudig en duurzaam ruimtegebruik. De kernbeslissingen zijn:

- het in de regio bouwen van 33.000 nieuwe woningen tot 2020;
- het zorgen voor een betere bereikbaarheid van de centrumfunctie van Leiden;
- het concentreren van nieuwe bebouwing in de bestaande aaneengesloten stedelijke agglomeratie;
- het versterken van groen en water en het beter toegankelijk maken van groene gebieden;
- het openhouden van de Bollenstreek en het Veenweide- en Plassengebied, met een revitalisering van de Bollenstreek door middel van een herstructurering;
- het kiezen voor de kenniseconomie en de Greenport Duin- en Bollenstreek als de belangrijke economische kennisdragers; het ontwikkelen van een goed openbaar vervoernetwerk en de realisering van de Rijnlandroute en de Noordelijke Ontsluiting Greenport.

# *Intergemeentelijke Structuurvisie Greenport Duin- en Bollenstreek 2016*

''Meer flexibiliteit en ontwikkelingsmogelijkheden voor het totale bollen- en sierteeltcomplex in de Duin- en Bollenstreek, met zijn productie, handel, distributie, onderzoek en promotie om te komen tot een Vitale Greenport, zonder daarbij het landschap verder te 'verrommelen'''.

Dat is één zin de ambitie van ISG 2016, waarmee op hoofdlijnen voortgeborduurd wordt op de ISG uit 2009. Deze Intergemeentelijke Structuurvisie Greenport is een uitgave van de vijf samenwerkende gemeenten in de Greenport Duin- en Bollenstreek, naast de fusie gemeente Noordwijk zijn dat Katwijk, Lisse, Hillegom en Teylingen.

De Greenport Duin- en Bollenstreek is nog altijd goed voor 60% van de wereldhandel en -export in bloembollen (met een welhaast monopolie op de hyacint), met een handelsomzet van 550 miljoen euro en een exportwaarde van 415 miljoen euro. Daarmee neemt deze regio circa 10% van het nationale productieareaal en de daarmee samenhangende productiewaarde voor haar rekening. Om dit aandeel te waarborgen en bollenteeltbedrijven zich economisch te laten handhaven, wordt in de ISG ingezet op herstructurering en schaalvergroting. Het regionaal beleid is er vooral op gericht ruimte te bieden aan greenport-gerelateerde bedrijven, oftewel het mogelijk maken van investeringen die onmiskenbaar bijdragen aan de kwaliteit van de Greenport.

De locatie ligt in de zone die door de GOM als het gebied is aangewezen, waarbinnen het leidend principe 'openheid actief vergroten' is. Bebouwing is in principe niet toegestaan, tenzij de ontwikkeling verrommeling tegengaat en actief bijdraagt aan openheid van het landschap.

# *Beoordeling planvoornemen*

Als gevolg van de herinrichting van het perceel neemt de openheid van het bollengebied duidelijk toe. De nieuwe woning wordt in lijn met de naastgelegen woningen gerealiseerd en komt in de plaats van aanwezige opstallen: circa 3.000 m2 kassen en circa 26 m2 overige bouwwerken. Op grond hiervan is het initiatief inpasbaar binnen de ISG.

# **3.4 Gemeentelijk beleid**

# *Omgevingsvisie Noordwijk 2030*

Op 12 oktober 2017 is door de gemeenteraad van Noordwijk de Omgevingsvisie Noordwijk 2030 'Noordwijk voor elkaar' vastgesteld. De visie geeft een beeld van hoe Noordwijk zich verder wil ontwikkelen richting 2030: Noordwijk, energieke 7-sterren kustgemeente. De Omgevingsvisie is de opvolger van de Ruimtelijke Structuurvisie Noordwijk 2030.

De Omgevingsvisie Noordwijk 2030 is een uitnodiging aan de samenleving om samen met de gemeente vorm te geven aan Noordwijk als 'Energieke 7 Sterren Kustplaats'. De omgevingsvisie bevat de hoofdlijnen van de kwaliteiten die we willen koesteren en ontwikkelen. Ruimtelijk, maatschappelijk en economisch. Niet alles is vastgelegd, maar de gemeente laat waar mogelijk graag ruimte voor initiatieven uit de samenleving.

Bij het afwegen van nieuwe initiatieven zijn de centrale visie en de bijdrage aan de versterking van een of meer sterren leidend. De energieke 7-sterren zijn:

- 1. Energieke, zelfredzame en betrokken samenleving met een actief verenigingsleven, krachtig vrijwilligersnetwerk en een levendig cultureel klimaat.
- 2. Hoogstaande sportbeoefening en –beleving in een gezonde omgeving.
- 3. Sfeervolle dorpskernen: de kustzone Noordwijk aan Zee, met name de zee, het strand, de duinstrook en de Koningin Wilhelmina Boulevard (gezelligheid, cultuur, beleving, grandeur, authenticiteit, toerisme, congres).
- 4. Aantrekkelijke onderscheidende leefomgeving met een overwegend dorps karakter: versterkt Noordwijkse DNA en biedt ruimte voor vernieuwende woon-, werk-, vrijetijd-, en zorg/gezondheidsconcepten voor een grote diversiteit aan doelgroepen.
- 5. Rijke natuur, mooi landschap en vitale Greenport: genieten van rust en reuring, routes, omgeving, biodiversiteit en ontwikkeling van een duurzame agrarische sector.
- 6. Uitstekend bereikbaar vanuit de hele Randstad, in het bijzonder de kustzone.
- 7. Veelzijdige economie en toerisme met innovatief ondernemersklimaat: sterke clusters (zorg, space en toerisme), participatie in Greenport, ontwikkelde wijkeconomie, succesvolle starters en kennis/onderwijs.

# *Beoordeling planvoornemen*

Het plangebied is in de bovenstaande uitsnede aangewezen als met 'Behoud bollengebied'. Met het verwijderen van de bestaande opstallen, de omzetting naar bollenareaal en de bouw van één GOM woning plus omvorming bestaande bedrijfswoning naar reguliere woning, wordt er aangesloten bij het behoud van het bollengebied. Er wordt met name aangesloten aan punt 5 en 7 van de bovengenoemde 7-sterren.

# *Conclusie beleid*

Gelet op het bovenstaande, vormt het landelijke, regionaal en gemeentelijk beleid geen belemmering voor de realisatie van het planvoornemen. Er ontstaat een opener bollenlandschap en er wordt een nieuwe woning toegevoegd aan de woningvoorraad.

# **Omgevingsaspecten**

# **4.1 Archeologie**

# *Verdrag van Valeta*

Nederland heeft zich in 1992 in Europees verband gecommitteerd aan het Verdrag van Valetta (Malta). Dit verdrag heeft als doel de bescherming van het archeologisch erfgoed van Europa te bevorderen. In aansluiting op dit verdrag is in Nederland op 1 september 2007 de nieuwe Wet op de archeologische monumentenzorg (Wamz) van kracht geworden. Deze is per 1 juli 2016 met grote delen van de Monumentenwet opgegaan in de Erfgoedweg. Dit is sindsdien de wet voor behoud en beheer van cultureel erfgoed.

De belangrijkste artikelen uit het Verdrag van Malta zijn in de Nederlandse wetgeving overgenomen, te weten:

- het archeologisch erfgoed dient zo veel mogelijk ter plaatse te worden behouden;
- het archeologisch erfgoed dient in de ruimtelijke belangenafweging te worden betrokken;
- de verstoorder (lees: de initiatiefnemer) is verantwoordelijk voor het vroegtijdig uitvoeren van archeologisch onderzoek alsmede de financiering van dit onderzoek.

# *Gemeentelijk beleid*

De gemeentelijke Erfgoednota 'Noordwijk op de kaart' omschrijft het beleid en de wet- en regelgeving rondom monumenten, beschermd dorpsgezicht en archeologie. In deze nota heeft de gemeente aangegeven zich met name te richten op thema's die ook nu zichtbaar zijn. Het gaat dan om de bollenteelt, Sint Jeroen, monumentale graven en de ontwikkeling van vissersdorp naar badplaats. In de Erfgoedverordening 2011 zijn de lokale regels en procedures voor de omgang met monumenten en archeologie vastgelegd. RAAP heeft in 2015 een toelichting opgesteld op de archeologische verwachtings(waarden) kaart en beleidkaart.

# *Beoordeling planvoornemen*

Uit de gemeentelijke verwachtingen kaart én uit het huidige bestemmingsplan blijkt dat er een hoge archeologische verwachting op het plangebied zit. Op pagina 110 van het rapport van RAAP, zijn er per categorie (verwachtingen) de ondergrenzen weergegeven. Voor dit project geldt dus de ondergrens van 250 m2 en een diepte van 30 cm-mv.

Gelet op het plan, waarbij de ondergrens van 250 m2 ten behoeve van de nieuwe woning niet gehaald wordt, is nader onderzoek niet nodig. De verwachtingen zoals deze in het huidige bestemmingsplan staan, worden overgenomen.

# *Conclusie Archeologie*

Gelet op bovenstaande bevindingen gelden er vanuit archeologisch geen onderzoek verricht hoeft te worden op de locatie. Enkel als de bovengenoemde ondergrenzen overschreden worden, is er nader onderzoek nodig. Voor dit bouwplan is dit niet nodig.

# **4.2 Cultuurhistorie**

Op grond van artikel 3.1.6, lid 5 onder a van het Besluit ruimtelijke ordening (Bro) is het verplicht om in het proces tijdig rekening te houden met aanwezige cultuurhistorische waarden. Op de planlocatie is geen dubbelbestemming aangaande een cultuurhistorische vrijwaringszone (bijvoorbeeld van een molenbiotoop) van toepassing.

#### *Conclusie cultuurhistorie*

Gelet op bovenstaande bevindingen gelden er vanuit cultuurhistorisch oogpunt geen belemmeringen voor het planvoornemen.

# **4.3 Watertoets**

Door extremere neerslagintensiteiten en hogere neerslaghoeveelheden als gevolg van klimaatverandering, neemt de kans op wateroverlast toe. Voldoende ruimte voor waterberging is (zeker in ons land) dan ook cruciaal. Derhalve dient bij de ontwikkeling van een ruimtelijk plan aandacht besteed te worden aan de gevolgen ervan voor de waterhuishoudkundige situatie.

Zo zorgen ontwikkelingen waarbij het verhard oppervlak toeneemt, voor een snellere afstroming van hemelwater naar het oppervlaktewater. Om in dat geval voldoende waterberging te waarborgen, hanteren Waterschappen normen ter compensatie van de aanleg van extra verhard oppervlak. Bijvoorbeeld dat een toename van zoveel m2 verhard oppervlak gecompenseerd dient te worden door een toename van zoveel m3 waterberging. Naast de

kwantitatieve aspecten, dient er in het geval van een ruimtelijk plan ook aandacht besteed te worden aan de kwalitatieve effecten op het watersysteem.

Het instrument dat hiervoor ontwikkeld is, is de Watertoets. De Watertoets komt voort uit het advies van de Commissie Waterbeheer 21e eeuw en het Nationaal Bestuursakkoord Water en berust op twee cruciale uitgangspunten:

- 1. *Standstill beginsel*: negatieve effecten van ruimtelijke ontwikkelingen op het watersysteem worden voorkomen. Uitgangspunt is dat ieder gebied moet voldoen aan de inundatienorm: de wettelijke veiligheidsnorm aangegeven als de gemiddelde kans per jaar op wateroverlast door hevige neerslag. Ook mag een verandering niet tot grotere afvoer naar andere gebieden leiden (afwentelen). Daarnaast moet worden tegengegaan dat de nog beschikbare ruimte in het watersysteem door ruimtelijke ontwikkelingen geleidelijk aan steeds kleiner wordt (normopvulling).
- 2. *Verbetering*: in ruimtelijke ontwikkelingen worden de kansen, die zich voordoen om bestaande knelpunten in het watersysteem te helpen oplossen, benut.

#### *Beleid*

Op verschillende bestuursniveaus zijn beleidsnota's verschenen die zich richten op een (zowel kwalitatief als kwantitatief) duurzaam waterbeheer. Op het hoogste niveau zijn de Europese Kaderrichtlijn Water (KRW) en het Nationaal Waterplan (NW) richtinggevend. Op een lager schaalniveau zijn het beleid van het Hoogheemraadschap Rijnland en de gemeente met name relevant voor het plangebied. Dit beleid is in lijn met, en in aanvulling op, de plannen die Rijk en provincies hebben op het gebied van waterbeheer. Derhalve wordt hier alleen kort ingegaan op de hoofdpunten uit het beleid van het Hoogheemraadschap en de gemeente.

# *Waterbeheerplan 5: Waardevol Water*

Voor de planperiode 2016-2021 zal het Waterbeheerplan 5 (WBP5) van het Hoogheemraadschap van Rijnland (HHvR) van toepassing zijn. In dit plan geeft het Hoogheemraadschap aan wat de ambities voor de komende planperiode zijn en welke maatregelen in het watersysteem worden getroffen. In het WBP5 staat samenwerken met de omgeving aan water centraal. Het Hoogheemraadschap wil samen met de omgeving werken aan duurzaam en efficiënt waterbeheer. De vier hoofddoelen zijn veiligheid tegen overstromingen, voldoende water, gezond water en de waterketen.

Wat betreft veiligheid is cruciaal dat de waterkeringen voldoende hoog en stevig zijn én blijven en dat rekening wordt gehouden met mogelijk toekomstige dijkverbeteringen.

Bij voldoende water gaat het erom het complete watersysteem goed in te richten, goed te beheren en goed te onderhouden. Daarbij wil het hoogheemraadschap van Rijnland dat het watersysteem op orde en toekomstvast wordt gemaakt, rekening houdend met klimaatverandering. Immers, de verandering van het klimaat leidt naar verwachting tot meer lokale en heviger buien, perioden van langdurige droogte en zeespiegelrijzing. Het waterbeheerplan sorteert voor op deze ontwikkelingen. Gezond water is de zorgplicht om het water schoon zoals past bij de functie van het water te houden. Wat betreft de waterketen, zijnde afvalwater, wordt dit optimaal gezuiverd en onttrokken grondstoffen worden hergebruikt.

#### *Keur Hoogheemraadschap van Rijnland 2020*

Per 1 juni 2020 is een nieuwe Keur (opvolger van de Keur 2015) en de daarbij horende uitvoeringsregels in werking getreden. De Keur is benodigd vanuit de Waterwet. Daarin zijn vastgelegd de bevoegdheden en taken van het Hoogheemraadschap, zijnde de zorg voor het watersysteem, de zorg voor het zuiveren van afvalwater, de zorg voor andere waterstaatsaangelegenheden en waterbeheer. De Keur dient tevens ter invulling van deze doelstellingen, te weten: voorkoming en waar nodig beperking van overstromingen,

wateroverlast en waterschaarste, in samenhang met bescherming en verbetering van de chemische en ecologische kwaliteit van watersystemen, en vervulling van maatschappelijke functies door watersystemen.

Samengevat maken de Keur en de bijbehorende uitvoeringsregels het mogelijk dat het Hoogheemraadschap van Rijnland haar taken als waterkwaliteits- en kwantiteitsbeheerder kan uitvoeren. De Keur is een verordening van de waterbeheerder met wettelijke regels (gebod- en verbodsbepalingen) voor: waterkeringen (onder andere duinen, dijken en kaden), watergangen (onder andere kanalen, rivieren, sloten, beken) en andere waterstaatswerken (o.a. bruggen, duikers, stuwen, sluizen en gemalen).

De Keur bevat ge- en verbodsbepalingen voor werken en werkzaamheden in of bij de bovengenoemde waterstaatswerken. De Keur vermeldt expliciet welke handelingen vergunning plichtig zijn en welke aan algemene regels of aan de zorgplicht moeten voldoen. De zorgplicht gaat in op het 'ja, tenzij'-uitgangspunt. Handelingen zijn toegestaan tenzij er onvoldoende zorg in acht is genomen. Dit is vooruitlopend op de nieuwe Omgevingswet waarin hetzelfde principe wordt toegepast.

De zorgplicht is bedoeld om schade aan het watersysteem te voorkomen. De algemene regels gaan uit van het principe 'ja, mits'. De handeling is toegestaan mits aan alle voorwaarden wordt voldaan. De Keur is daarmee een belangrijk middel om via vergunningverlening en handhaving het watersysteem op orde te houden of te krijgen. In de Uitvoeringsregels, die bij de Keur horen, is het beleid van het Hoogheemraadschap van Rijnland nader uitgewerkt. Zo zijn er voorwaarden compensatie verhard oppervlak. Indien een initiatiefnemer meer dan 500 m2 extra verhard oppervlak wil aanleggen is er compensatie in de vorm van open water vereist van 15% van de totale toegenomen verharde oppervlakte. Als er boven de 10.000 m2 verhard oppervlak wordt aanlegt moet dit gecompenseerd worden aan de hand van een maatwerkberekening.

# *Handreiking Watertoets*

Om te kunnen borgen dat gemeenten bij het opstellen van nieuwe bestemmingsplannen of het verlenen van omgevingsvergunningen ter afwijking van een bestemmingsplan worden gehouden aan de regels uit de Keur, is in artikel 3.1.1 Bro de verplichting opgenomen voor gemeenten om nieuwe bestemmingsplannen, wijzigingsplannen en omgevingsvergunningen ter toetsing aan het waterschap voor te leggen. Deze toets wordt ook wel de 'Watertoets' genoemd. De Handreiking Watertoets, die in december 2011 door het Hoogheemraadschap is vastgesteld, bevat richtlijnen over de waterparagraaf in ruimtelijke besluiten en de manier waarop deze wordt getoetst door het waterschap.

Het Hoogheemraadschap van Rijnland biedt gemeenten de gelegenheid de planeigenschappen op een digitaal formulier in te vullen, waarna een digitale watertoets moet uitwijzen of het bestemmingsplan, het wijzigingsplan of de omgevingsvergunning een 'groot waterbelang' omvat en ook feitelijk contact met de afdeling plantoetsing van het Hoogheemraadschap dient te worden opgenomen.

#### *Riolering en afkoppelen*

Overeenkomstig het rijksbeleid (de voorkeursvolgorde uit Wm art 29 a en de doelmatigheidsdoelstelling uit het bestuursakkoord waterketen 2007) geeft Rijnland de voorkeur aan het scheiden van hemelwater en afvalwater, mits het doelmatig is. De voorkeursvolgorde voor de omgang met afvalwater houdt in dat het belang van de bescherming van het milieu vereist dat:

- a) het ontstaan van afvalwater wordt voorkomen of beperkt;
- b) verontreiniging van afvalwater wordt voorkomen of beperkt;
- c) afvalwaterstromen worden gescheiden gehouden, tenzij het niet gescheiden houden geen nadelige gevolgen heeft voor een doelmatig beheer van afvalwater;

- d) huishoudelijk afvalwater en afvalwater dat daarmee wat biologische afbreekbaarheid betreft overeenkomt, worden ingezameld en naar een inrichting als bedoeld in artikel 15a van de Wet verontreiniging oppervlaktewateren getransporteerd;
- e) ander afvalwater dan bedoeld in onderdeel d:
	- a) zo nodig na zuivering bij de bron, wordt hergebruikt;
	- b) lokaal, zo nodig na retentie of zuivering bij de bron, in het milieu wordt gebracht;

De gemeente kan gebruikmaken van deze voorkeursvolgorde bij de totstandkoming van het gemeentelijk rioleringsplan (GRP). Deze voorkeursvolgorde is echter geen dogma. De uiteindelijke afweging zal lokaal moeten worden gemaakt, waarbij doelmatigheid van de oplossing centraal moet staan.

# *Klimaat adaptief bouwen*

Het klimaat in Nederland is aan het veranderen. De gevolgen van deze veranderingen hebben een grote impact op de maatschappij. De provincie Zuid-Holland heeft samen met verschillende partijen het 'Convenant Klimaatadaptief bouwen in Zuid-Holland' in het leven geroepen om de delta waarin we liggen adaptief te maken op deze veranderingen. Met klimaat adaptief bouwen wordt er gestreefd naar minder wateroverlast, minder hittestress, minder langdurige droogte inclusief de nodige gevolgen, minder bodemdaling inclusief de nodige gevolgen en meer biodiversiteit in vergelijking met de oude situatie. Er kan gedacht worden aan natuur inclusief bouwen, minder verharding aanleggen, meer groen in de openbare ruimte en in tuinen, zonwering plaatsen, meer regenwateropslag en verhoogde trottoirs.

#### *Beoordeling planvoornemen*

#### Huidige situatie

# *Algemeen*

Tot voor kort bevonden zich op het perceel (kadastraal bekend, gem. Noordwijk, sectie G, nr. 3676) diverse aan de bollenteelt gerelateerde bouwwerken. Deze situatie is vastgelegd en omschreven in de afgesloten GOM-overeenkomst. Vastgelegd is dat er onder meer 3.000 m2 kassen en 26,5 m2 aanbouwen met onderliggende bouwvlakken aanwezig waren. Deze zijn inmiddels verwijderd. De gronden op het perceel liggen momenteel braak.

.

# *Bodem en grondwater*

Volgens de bodemkaart van Nederland (www.bodemdata) bestaat de bodem ter plaatse van het projectgebied uit Leemarm zand in stuifduinen en stranden. Er is sprake van grondwatertrap IIb. Dat wil zeggen dat de gemiddelde hoogste grondwaterstand varieert tussen 0,25 en 0,4 m beneden maaiveld en dat de gemiddelde laagste grondwaterstand varieert tussen 0,5 en 0,8 m beneden maaiveld.

De maaiveldhoogte ter plaatse van de Gerleeweg is circa NAP 1,0 m.

# *Waterkwantiteit*

Rondom het hele projectgebied is oppervlaktewater aanwezig in de vorm van slootjes. Echter, de werkzaamheden vinden niet plaats binnen beschermingszones van de watergangen.

#### *Watersysteemkwaliteit en ecologie*

In de omgeving is geen KRW-waterlichaam gelegen. Het gebied ligt daarnaast ook niet in een grondwaterbeschermingsgebied.

# *Veiligheid en waterkeringen*

Het projectgebied ligt niet in de kern-/beschermingszone van een waterkering.

#### *Afvalwaterketen en riolering*

Het projectgebied aan is in de momenteel niet aangesloten op een rioleringsstelsel.

#### Toekomstige situatie

# *Algemeen*

De ontwikkeling bestaat uit de toevoeging van een extra woning aan de Gerleeweg.

# *Waterkwantiteit*

Bij een toename in verharding dient deze toename te worden gecompenseerd. Volgens de eis van het waterschap dient 15% van de toename in verharding te worden gecompenseerd door de aanleg van functioneel open water. Het dempen van sloten dient daarnaast voor 100% te worden gecompenseerd.

De oppervlakte van de woning komt niet boven de 500 m2 . Daarnaast wordt de bestaande kas van 3.000 m2 met de bijbehorende verharding gesloopt. Per saldo neemt daarmee de verharde oppervlakte juist af. Er zal dus geen oppervlaktewater gecompenseerd hoeven worden.

#### *Watersysteemkwaliteit en ecologie*

Bij de bouw van de woning en bij het verder gebruik van de percelen, moet worden voorkomen dat er schadelijke stoffen in de grond terecht komen. Hier wordt rekening mee gehouden. Schadelijke bouwmaterialen zullen vermeden moeten worden.

#### *Veiligheid en waterkeringen*

De ontwikkeling welke is voorzien in dit project heeft geen negatieve invloed op de waterveiligheid in de omgeving.

#### *Riolering en afkoppelen*

Overeenkomstig het rijksbeleid (de voorkeursvolgorde uit Wm art 29 a en de doelmatigheidsdoelstelling uit het bestuursakkoord waterketen 2007) geeft Rijnland de voorkeur aan het scheiden van hemelwater en afvalwater, mits het doelmatig is.

De voorkeursvolgorde voor de omgang met afvalwater houdt in dat het belang van de bescherming van het milieu vereist dat:

- a) het ontstaan van afvalwater wordt voorkomen of beperkt;
- b) verontreiniging van afvalwater wordt voorkomen of beperkt;
- c) afvalwaterstromen worden gescheiden gehouden, tenzij het niet gescheiden houden geen nadelige gevolgen heeft voor een doelmatig beheer van afvalwater;
- d) huishoudelijk afvalwater en afvalwater dat daarmee wat biologische afbreekbaarheid betreft overeenkomt, worden ingezameld en naar een inrichting als bedoeld in artikel 15a van de Wet verontreiniging oppervlaktewateren getransporteerd;
- e) ander afvalwater dan bedoeld in onderdeel d:
	- a. zo nodig na zuivering bij de bron, wordt hergebruikt;
	- b. lokaal, zo nodig na retentie of zuivering bij de bron, in het milieu wordt gebracht;

De gemeente kan gebruikmaken van deze voorkeursvolgorde bij de totstandkoming van het gemeentelijk rioleringsplan (GRP). Deze voorkeursvolgorde is echter geen dogma. De uiteindelijke afweging zal lokaal moeten worden gemaakt, waarbij doelmatigheid van de oplossing centraal moet staan.

# *Zorgplicht en preventieve maatregelen voor hemelwater*

Voor de behandeling van hemelwater wijst Rijnland op de zorgplicht en op het nemen van preventieve maatregelen. Het verdient aanbeveling daar waar mogelijk aandacht te besteden aan maatregelen bij de bron. Preventie heeft de voorkeur boven 'end-of-pipe' maatregelen. Uitgangspunt is dat het te lozen hemelwater geen significante verslechtering van de kwaliteit van het ontvangende oppervlaktewater mag veroorzaken en emissie van vervuilende stoffen op het oppervlaktewater waar mogelijk wordt voorkomen. Door bijvoorbeeld:

- a) duurzaam bouwen;
- b) het toepassen van berm- of bodempassage;
- c) toezicht en controle tijdens de aanlegfase en handhaving tijdens de beheerfase ter voorkoming van verkeerde aansluitingen;
- d) het regenwaterriool uit te voeren met (straat)kolken voorzien van extra zand-slibvang of zakputten (putten met verdiepte bodem) op tactische plekken in het stelsel;
- e) adequaat beheer van straatoppervlak, straatkolken en zakputten (straatvegen en kolken/putten zuigen);
- f) het toepassen van duurzaam onkruidbeheer;
- g) de bewoners, gebruikers en beheerders voor te lichten over de werking van de riolering en een juist gebruik hiervan;
- h) het vermijden van vervuilende activiteiten op straat zoals auto's wassen en repareren en chemische onkruidbestrijding.

Daar waar ondanks de zorgplicht en de preventieve maatregelen het te lozen hemelwater naar verwachting een aanmerkelijk negatief effect heeft op de oppervlaktewaterkwaliteit, kan in overleg tussen gemeente en waterschap gekozen worden voor aanvullende voorzieningen, een verbeterd gescheiden stelsel of – als laatste keus – aansluiten op het gemengde stelsel. Ook kan de gemeente in overleg met het waterschap kiezen voor een generieke 'end-of-pipe' aanpak. Deze keuze moet dan expliciet gemaakt worden in het GRP.

### *Conclusie Watertoets*

Gelet op de bovenstaande resultaten, voldoet het plan aan de eisen voor wat betreft het waterbeleid van het Hoogheemraadschap.

# **4.4 Flora en fauna**

In het kader van de Wet natuurbescherming is er een ecologische Quickscan uitgevoerd. De voorgenomen plannen betreffen de sloop van kassen en de grond omvormen naar bollenland. Daarnaast wordt er langs de weg een nieuwe woning gebouwd. Het plangebied zelf bestaat uit een stuk braakliggend land waar de nieuw te bouwen woning wordt gesitueerd. Erachter is een kassencomplex. Achter de kassen bevindt zich een open schuurtje. Langs de weg loopt een greppel met ondiep water welke in de zomer droog staat.

#### *Beoordeling planvoornemen*

Uit bureaustudie en biotooptoets is naar voren gekomen dat het onwaarschijnlijk is dat met de plannen vaste rust- en verblijfplaatsen worden aangetast van in de Wet natuurbescherming beschermde soorten. Eveneens is het plangebied ongeschikt biotoop voor beschermde soorten.

Het plangebied maakt geen deel uit van het Natuurnetwerk Nederland, Natura 2000, belangrijk weidevogelgebied of strategische reservering natuur. De afstand tot NNN en Natura 2000 gebieden is zo groot dat directe gevolgen niet zijn te verwachten. De nieuwe inrichting van de kwekerij tot open bollengrond kan wellicht zelfs tot een uitbereiding van foerageergebied leiden voor dieren die in Natura 2000 gebied Coepelduynen leven. Wel wordt opgemerkt dat er specifiek voor gebiedsbescherming een stikstofdepostieonderzoek is uitgevoerd. Meer hierover is te vinden in paragraaf 4.7.

Indien de werkzaamheden starten binnen het broedseizoen, worden deze pas uitgevoerde indien vooraf door een deskundig ecoloog is vastgesteld dat geen verstoring van broedvogels zal plaatsvinden. Ook moeten er maatregelen worden genomen om te voorkomen dat de rugstreeppad zich vestigt op het terrein zodra met de werkzaamheden voor de bouw van de woning wordt begonnen. De maatregelen worden volledig beschreven in het bijgevoegd rapport De zorgplicht van de Wet natuurbescherming is altijd van toepassing.

Naast de consequenties die voortkomen uit de Wet natuurbescherming geven wij in relatie tot de voorgenomen nieuwbouw verschillende aanbevelingen met als doel de ecologische structuren in de omgeving te versterken. Denk hierbij aan vleermuiskasten, vleermuisstenen en neststenen ten behoeve van mussen en gierzwaluwen. Meer aanbevelingen worden beschreven in paragraaf 6.4 van het rapport.

Het volledige rapport met kenmerk R&O19112292/REI/rap is als bijlage toegevoegd.

### *Conclusie Flora en Fauna*

Gelet op de bovenstaande bevindingen, vormt het aspect flora en fauna geen belemmering voor het planvoornemen. De zorgplicht van de Wet natuurbescherming is altijd van toepassing.

# **4.5 Geluidhinder**

Een woning is in het kader van de Wet geluidhinder een gevoelig object. Dit houdt in dat ter plaatse van de nieuwe woningen een aangenaam woon- en leefklimaat gewaarborgd dient te zijn. Aangetoond dient dat er wordt voldaan aan de gestelde akoestische eisen. Geluidsoverlast kan veroorzaakt worden door lawaai afkomstig van industrie, railverkeer, wegverkeer en/of luchtvaartverkeer.

#### *Beoordeling planvoornemen*

Het plan betreft het toevoegen van een nieuwe woning en het omzetten van de bestaande bedrijfswoning naar een reguliere woning. Er bevinden zich in de buurt van het plangebied geen grote lawaaimakers overeenkomstig bijlage 1 onderdeel D van het Besluit omgevingsrecht (Bor), noch een gezoneerd industrieterrein conform artikel 40 Wgh (industrielawaai). Ook is er in de nabijheid van het plangebied geen spoorlijn (railverkeerlawaai) en ligt het plangebied binnen een geluidszone ('20 Ke-contour') van een luchthaven (luchtvaartverkeer-lawaai). Er is vanuit het LIB geen belemmering voor het plan (zie hiervoor ook paragraaf 3.2).

De Gerleeweg is een doodlopende weg met uitsluitend bestemmingsverkeer. Uit een indicatieve berekening met behulp van de verkeersgegevens van de RVMK V3.2 blijkt dat ruimschoots wordt voldaan aan de voorkeurswaarde. Het uitvoeren van een akoestisch onderzoek is dus niet noodzakelijk of doelmatig. Het aspect wegverkeerslawaai vormt dus ook geen belemmering voor het planvoornemen.

In het kader van een goede ruimtelijke ordening is er ook een afweging gemaakt vanuit geluid onder de paragraaf bedrijven- en milieuzonering. Meer hierover is te lezen in de desbetreffende paragraaf.

# *Conclusie geluidhinder*

Gelet op het bovenstaande vormt het aspect geluidhinder geen belemmering voor het planvoornemen.

# **4.6 Luchtkwaliteit**

# *Wet milieubeheer*

Op 15 november 2007 is de Wet milieubeheer gewijzigd. Aan hoofdstuk 5 is een titel toegevoegd: titel 5.2 Luchtkwaliteitseisen. Deze wet vervangt het Besluit luchtkwaliteit 2005. Het doel van de wet is het beschermen van mens en milieu tegen de negatieve effecten van luchtverontreiniging. Daartoe zijn in de wet grenswaarden voor stikstofdioxide (NO2) en zwevende deeltjes (PM10) opgenomen. Dit zijn in ons land de meest kritische luchtverontreinigende componenten met de hoogste kans op overschrijdingen van de grenswaarden. De normen zijn op basis van gezondheidskundige aspecten bepaald, maar ook onder de norm kunnen gezondheidseffecten optreden, zij het vooral bij mensen die er gevoelig voor zijn, zoals kinderen en ouderen. Bij concentraties onder de 40 µg/m3 neemt de kans op effecten wel geleidelijk af, al is voor fijnstof geen gezondheidskundige grenswaarde vast te stellen. In onderstaande tabel staan de grenswaarden zoals vermeld in de wet weergegeven.

| Stof  | Concentratie<br>[μg/m3<br>] | Omschrijving                                                               |  |
|-------|-----------------------------|----------------------------------------------------------------------------|--|
|       | 40                          | Jaargemiddelde concentratie                                                |  |
| NO2   | 200                         | Uurgemiddelde waarde die max. 18 keer per jaar mag worden overschreden     |  |
|       | 40                          | Jaargemiddelde concentratie                                                |  |
| PM10  | 50                          | 24-uursgemiddelde waarde die max. 35 keer per jaar mag worden overschreden |  |
| PM2,5 | 25                          | Jaargemiddelde concentratie                                                |  |

#### **Tabel 1: Grenswaarden NO2 en PM10 overeenkomstig bijlage 2 Wet milieubeheer**

Ter correctie van natuurlijk in de lucht voorkomend fijnstof mag een aantal dagen in mindering gebracht worden bij de toetsing van de daggemiddelde grenswaarde: de zogenaamde zeezoutcorrectie. Dit houdt in dat in het geval van overschrijding van de 24-uursgemiddelde

grenswaarde van PM10 gecorrigeerd mag worden met een vastgesteld aantal dagen. Het RIVM heeft dit aantal per provincie vastgesteld, vanzelfsprekend mogen voor de kustprovincies meer dagen in mindering worden gebracht dan voor verder inlandse provincies.

# *Nationaal Samenwerkingsprogramma Luchtkwaliteit (NSL)*

Het NSL is de kern van de Wet milieubeheer, onderdeel luchtkwaliteit. Dit programma is de onderbouwing van het derogatieverzoek van het Rijk aan de EU. Het NSL is een bundeling van alle ruimtelijke maatregelen die de luchtkwaliteit in betekenende mate verslechteren en alle maatregelen die de luchtkwaliteit verbeteren om er voor te zorgen dat per 2011 (fijnstof) respectievelijk 2015 (stikstofdioxide) overal in Nederland aan de grenswaarden wordt voldaan. Het Rijk coördineert het programma. Het NSL is op 1 augustus 2009 in werking getreden. De uitvoeringsregels behorende bij de wet zijn vastgelegd in algemene maatregelen van bestuur (AMvB) en ministeriële regelingen (mr), waaronder AMvB en mr niet in betekenende mate (NIBM).

#### *AMvB en mr niet in betekenende mate*

De Wet milieubeheer, onderdeel luchtkwaliteit, maakt onderscheid tussen grote en kleine ruimtelijke projecten. Een project is klein als het slechts in geringe mate (ofwel niet in betekenende mate) leidt tot een verslechtering van de luchtkwaliteit. De grens ligt bij een verslechtering van maximaal 3% van de grenswaarden voor de luchtkwaliteit. Grotere projecten daarentegen kunnen worden opgenomen in het NSL-programma, mits ook overtuigend wordt aangetoond dat de effecten van dat project worden weggenomen door de maatregelen van het NSL. De AMvB en Regeling "Niet in betekenende mate" bevatten criteria waarmee kan worden bepaald of een project van een bepaalde omvang wel of niet als 'in betekenende mate' moet worden beschouwd. De AMvB is gelijktijdig met het NSL in werking getreden. Er mag rekening worden gehouden met een verslechtering van maximaal 3% van de grenswaarde (= 1,2 µg/m3 voor zowel stikstofdioxide en fijnstof). NIBM projecten kunnen, juridisch gezien, zonder toetsing aan de grenswaarden voor het aspect luchtkwaliteit uitgevoerd worden.

Uit het oogpunt van een goede ruimtelijke ordening moet wel worden bekeken of het realiseren van het plan met betrekking tot de luchtkwaliteit op die locatie gewenst is. Daarbij speelt de mate van blootstelling aan de luchtverontreiniging een rol. Ook de gevoeligheid van bepaalde groepen mensen voor luchtverontreiniging kan daarbij worden afgewogen. Hierbij gaat het niet alleen om de toekomstige gebruikers van de locatie maar ook om de personen in de omgeving daarvan, bijvoorbeeld om de bewoners en/of kinderen in een school/kinderdagverblijf aan de gebiedsontsluitende wegen.

#### *Beoordeling planvoornemen*

In bijlage 3A van de Regeling NIBM is aangegeven dat een woningbouwlocatie met netto maximaal 1.500 woningen aan één ontsluitingsweg (of netto maximaal 3.000 woningen aan twee ontsluitingswegen met een gelijkmatige verkeersverdeling) is aan te merken als een ontwikkeling die niet in betekenende mate bijdraagt aan de verslechtering van de luchtkwaliteit. Op grond hiervan kan gesteld worden dat de voorgenomen planontwikkeling niet in betekende mate bijdraagt aan een verslechtering van de luchtkwaliteit.

# *Luchtkwaliteit ter plaatse*

In het kader van een goede ruimtelijke ordening zijn tevens de jaargemiddelde achtergrondconcentraties NO2, PM10 en PM2,5 bepaald ter plaatse van het projectgebied. Deze worden getoetst aan de grenswaarden zoals genoemd in bijlage 2 van de Wet milieubeheer. Hiervoor wordt gebruik gemaakt van de NSL-monitoringstool waarin deze achtergrondconcentraties langs de belangrijkste wegen zijn bepaald. In de volgende figuur zijn de jaargemiddelde concentraties NO2, PM10 en PM2,5 weergegeven ter hoogte van het projectgebied voor het peiljaar 2020.

Uit bovenstaand figuur blijkt dat de jaargemiddelde concentraties NO2 en PM10 langs de Carolus Clusiuslaan ter hoogte van het projectgebied voor de voorgenoemde stoffen maximaal 18,9 µg/m3 is en 18,2 µg/m3 . De jaargemiddelde grenswaarde van 40 µg/m3 wordt niet overschreden. Eenzelfde geldt voor de grenswaarde van 25 µg/m3 voor PM2,5, deze is in de nabijheid van het projectgebied maximaal 10,0 µg/m3 . De daggemiddelde grenswaarde voor PM10 van 50 μg/m3 mag overeenkomstig de Wet milieubeheer maximaal 35 keer per jaar worden overschreden. In het projectgebied komen maximaal 6,4 overschrijdingsdagen voor. In onderstaande tabel zijn deze bevindingen kort opgesomd.

|  | Tabel 2: Toetsing achtergrondwaarden en grenswaarden NO2, PM2,5 en PM10 |  |
|--|-------------------------------------------------------------------------|--|
|--|-------------------------------------------------------------------------|--|

| Stof  | Maximale<br>achtergrondwaarde<br>[μg/m3<br>] | Jaargemiddelde<br>grenswaarde conform<br>Wet milieubeheer [μg/m3<br>] |
|-------|----------------------------------------------|-----------------------------------------------------------------------|
| PM2,5 | 10,0                                         | 25                                                                    |
| PM10  | 18,2                                         | 40                                                                    |
| NO2   | 18,9                                         | 40                                                                    |

# *Conclusie luchtkwaliteit*

Het project valt onder de regeling NIBM en draagt niet in betekenende mate bij aan de luchtkwaliteit. Tevens voldoet de luchtkwaliteit ter plaatse van het projectgebied ruimschoots aan de gestelde grenswaarden in de Wet milieubeheer. Het onderdeel luchtkwaliteit vormt zodoende geen belemmering voor het planvoornemen.

# **4.7 Stikstofdepositie**

Met de inwerkingtreding van het Programma Aanpak Stikstof (PAS) in juli 2015 is bepaald dat berekend dient te worden of een nieuwe activiteit een toename van stikstofdepositie op Natura 2000-gebieden zal geven. Indien dit inderdaad het geval is, dient beoordeeld te worden of de natuurlijke kenmerken van betrokken Natura 2000-gebieden dermate in het geding zijn dat gesproken kan worden van een significant negatief effect, of dat de verslechtering niet significant is en de planontwikkeling aanspraak kan maken op benutting van de ontwikkelingsruimte. Met de invoering van het PAS geldt alleen nog een vergunningplicht voor activiteiten die meer dan 1 mol stikstofdepositie per hectare per jaar geven op een stikstofgevoelig Natura 2000-gebied. Bij een stikstofdepositie tussen de 0,05 mol en 1 mol N/ha/j bestaat er een meldingsplicht.

Door de uitspraak van de Raad van State van 29 mei 2019 is de juridische houdbaarheid van het bovenstaande niet meer volledig. Als gevolg van de uitspraak gelden de drempel- en grenswaarden uit het PAS niet meer. Dit kan leiden dat er voor een ruimtelijke ontwikkeling een Wnb-vergunning (artikel 2.7 Wnb) nodig is. Door het schrappen van de bovengenoemde drempel- en grenswaarden van het PAS, kan een project met een geringe depositietoename van 0,01 mol/ha/jaar al vergunningplichtig zijn.

Beoordeeld dient te worden of er als gevolg van het project de kwaliteit van het natuurlijke leefgebied of de habitat van soorten in een Natura-2000 gebied kan verslechteren. Met een Quickscan wordt bepaald of negatieve effecten op voorhand met zekerheid kunnen worden uitgesloten. Indien we deze effecten niet worden uitsluiten, is het nodig om een stikstofberekening uit te voeren. In de nabijheid van het projectgebied ligt een stikstofgevoelig Natura 2000-gebied. Er is door IDDS een stikstofonderzoek uitgevoerd voor de aanleg van de woning en voor de gebruiksfase.

# *Beoordeling planvoornemen*

Opgemerkt wordt dat er per 1 juli 2021 een partiële vrijstelling geldt voor de aanlegfase. Aangezien het reeds uitgevoerde onderzoek ook inzicht geeft in de gebruiksfase (welke wettelijk gezien wél beoordeeld moet worden) is het niet doelmatig om een nieuwe herberekening te maken. Wel is er een nieuwe AERIUS uitvoeringsbestand bijgevoegd met daarin de meest recente versie van de berekening voor de gebruiksfase. Deze is aanvullend op het stikstofrapport.

De conclusie luidt dat er geen beschermde natuurgebieden worden getroffen door deze ontwikkeling. De rekentool geeft op basis van de door de initiatiefnemer aangeleverde input, een rekenresultaten van 0,00 mol/ha/j. Als gevolg van het planvoornemen treedt er dus geen stikstofdepositie op in Natura 2000-gebied.

Het stikstofonderzoek inclusief rekenbestanden is toegevoegd als bijlagen.

#### *Conclusie stikstofdepositie*

Het planvoornemen leidt op basis van de ingevoerde gegevens niet tot extra stikstofdepositie in Natura 2000-gebied. Dit aspect vormt gelet op de tijdelijkheid, de berekende uitstoot en de omvang van het bouwwerk dan ook niet tot een belemmering voor het planvoornemen.

# **4.8 Externe veiligheid**

Bij externe veiligheid gaat het om situaties waarbij een ongeval kan plaatsvinden met gevaarlijke stoffen of als gevolg van luchtvaartverkeer nabij luchthavens, waardoor mensen die verder niets met de betreffende activiteit te maken hebben, om het leven kunnen komen. Er wordt gekeken naar de risico's verbonden aan risicovolle inrichtingen, waar gevaarlijke stoffen worden geproduceerd, opgeslagen of gebruikt en vervoer van gevaarlijke stoffen via wegen, spoorwegen, waterwegen en buisleidingen.

Het belangrijkste instrument om de externe veiligheid te waarborgen is ruimtelijke scheiding aan de hand van veiligheidsafstanden tussen (beperkt) kwetsbare objecten en risicobronnen. Bij (beperkt) kwetsbare objecten dient gedacht te worden aan ruimten waar personen gedurende langere tijd verblijven (woning, recreatieterrein), gebouwen met grote aantallen personen (winkelcomplex, grote supermarkt, warenhuis) of personen met beperkte zelfredzaamheid (ziekenhuis, school, kinderopvang). Naast maatregelen aan de bron (bijvoorbeeld Best Beschikbare Technieken voor inrichtingen), dienen afdoende maatregelen in de omgeving te worden genomen door middel van zonering: hoe minder mensen binnen de risicocontouren van een risicovolle activiteit vallen, hoe beter de veiligheidssituatie.

De wettelijke kaders voor externe veiligheid worden gevormd door de volgende wet- en regelgeving:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transport van gevaarlijke stoffen (Bevt)
- Wet luchtvaart (obstakelvrije vlakken en veiligheidszones; voor Schiphol gelden ook het Luchthavenindelingbesluit (LIB) en het Luchthavenverkeerbesluit (LVB).

Als centrale maatstaf voor het in beeld brengen van de externe veiligheidsrisico's worden de begrippen plaatsgebonden risico (PR) en groepsrisico (GR) gehanteerd. Deze begrippen zijn in de wet eenduidig gedefinieerd, en in de wetgeving zijn normen opgenomen (grenswaarden en richtwaarden voor het PR, en een oriëntatiewaarde voor het GR) die bepalen welke omvang van een extern veiligheidsrisico als onacceptabel moet worden geacht. Zo beoogt de wetgeving te voorkomen dat er (beperkt) kwetsbare objecten (kunnen) worden gerealiseerd op locaties waar het PR als gevolg van risicobronnen in de omgeving hoger is dan 10-6/jaar (één op een miljoen).

Verder beoogt de wetgeving het bevoegd gezag een afwegingskader te bieden voor het omgaan met risicobronnen die bij een ongewoon voorval kunnen leiden tot grotere hoeveelheden dodelijke slachtoffers (maatschappelijke ontwrichting). Indien het bevoegd gezag een ruimtelijk besluit wil nemen, moet daaraan een analyse van het groepsrisico vooraf gaan. Indien het GR door het (te nemen) ruimtelijke besluit toe zal nemen, dient bij het ruimtelijke besluit een verantwoording van het groepsrisico plaats te vinden.

De methodiek waarmee het GR moet worden bepaald, is wettelijk vastgelegd. De uitkomsten daarvan zijn afhankelijk van de hoeveelheid aanwezige personen in de omgeving van de risicobron. Tot hoever die omgeving strekt voor zover dat relevant is binnen de methodiek van het GR, is wettelijk gedefinieerd als het invloedsgebied. Doorgaans wordt dit gebied begrensd door de 1% letaliteitsgrens (de afstand waarop nog 1% van de blootgestelde mensen komt te overlijden als gevolg van de risicovolle activiteit). Gesteld kan worden dat aanwezigheid van personen buiten het invloedsgebied van een risicobron niet meetelt voor de hoogte van het GR dat door die risicobron wordt veroorzaakt.

# *Bestuurlijk kader Externe Veiligheid Holland Rijnland*

De regio Holland-Rijnland heeft in 2014 de omgevingsvisie externe veiligheid geactualiseerd (Bestuurlijk kader Externe Veiligheid Holland Rijnland). In deze omgevingsvisie heeft de regio een beslismodel op basis van zonering van het groepsrisicodiagram opgesteld en richtsnoeren voor veilig ruimtelijk ontwerpen geformuleerd. Het toepassen van deze richtsnoeren leidt tot een ruimtelijk veilig ontwerp. De mate waarin deze richtsnoeren moeten worden toegepast is afhankelijk van de hoogte van het groepsrisico. In het groepsrisico kleiner dan 0,1 maal de oriëntatiewaarde, dan behoeven de ontwerprichtsnoeren maar beperkt te worden toegepast. Komt het groepsrisico boven de oriëntatiewaarde, dan is het wenselijk alle ontwerprichtsnoeren onverkort toe te passen.

### *Beoordeling planvoornemen*

Het plan ligt niet in het invloedsgebied van een bedrijf waar gevaarlijke stoffen worden opgeslagen of geproduceerd en niet in het invloedsgebied van een weg, spoorlijn, waterweg of buisleiding die wordt gebruikt voor het transport van gevaarlijke stoffen. Voor de toetsing aan het LIB wordt verwezen naar paragraaf 3.2.

#### *Conclusie externe veiligheid*

Gelet op het bovenstaande vormt het aspect externe veiligheid geen belemmering voor het planvoornemen.

# **4.9 Bodemgeschiktheid**

In het kader van de Wet ruimtelijke ordening dient een omgevingsvergunningaanvraag (activiteit bouwen) vergezeld te gaan van een rapportage inzake de milieuhygiënische kwaliteit van de bodem.

# *Beoordeling planvoornemen*

Door de opdrachtgever is een Verkennend bodemonderzoek met de titel: "R19-B561 Gerleeweg 9 te Noordwijk" aangeleverd (d.d. Augustus 2019). Geconcludeerd wordt is dat de locatie maximaal licht verontreinigd is.

De onderzoeksresultaten vormen milieuhygiënisch geen belemmeringen voor de voorgenomen bouwwerkzaamheden op de locatie en de voorgenomen bestemmingswijziging van het perceel. Opgemerkt wordt dat ten tijden van het uitvoeren van het onderzoek op de locatie een schuur met een asbestverdacht dak aanwezig was. Deze schuur valt buiten de onderzoekslocatie. Op aangeven van de opdrachtgever is in onderhavig bodemonderzoek geen verkennend bodemonderzoek asbest uitgevoerd.

Om een volledig beeld te krijgen van de milieuhygiënische situatie op de locatie, wordt aanbevolen een verkennend bodemonderzoek asbest conform NEN 5707 uit te voeren rondom de schuur. Gelet op de locatie van de beoogde woning, zal dat niet leiden tot een andere conclusie. Het asbestverdachte dak is echter niet aanwezig op de locatie waar de bestemmingswijziging voor geldt. Volledigheidshalve is dit wel bekeken.

Het volledige rapport van het Verkennend bodemonderzoek met titel ''R19-B561 Gerleeweg 9 te Noordwijk'' is terug te vinden in de bijlage.

# *Conclusie bodemgeschiktheid*

Uit het onderzoek blijkt dat de bodem geschikt is voor de bestemmingsplanwijziging. Aanvullend onderzoek is niet noodzakelijk.

# **4.10 Bedrijven en milieuzonering**

De Wet milieubeheer beoogt milieuhinder ten gevolge van bedrijfsmatige activiteiten in de woonomgeving of ten opzichte van gevoelige functies zoals woningen zoveel mogelijk te voorkomen. Alle bedrijfsmatige activiteiten die in potentie hinder kunnen veroorzaken worden door middel van vergunningen of meldingen op basis van de Wet milieubeheer gereguleerd. In aanvulling op deze vergunningen of meldingen voorziet een 'goede ruimtelijke ordening' eveneens in het voorkomen van onvoorzienbare hinder bij gevoelige functies zoals wonen. Door bij nieuwe ontwikkelingen voldoende afstand in acht te nemen tussen milieubelastende activiteiten (bedrijven) en gevoelige functies (wonen) wordt hinder voorkomen. Met milieuzonering worden te allen tijde twee doelen gediend: niet alleen het voorkomen of zoveel mogelijk beperken van hinder en gevaar voor woningen, maar tevens het bieden van voldoende zekerheid aan bedrijven zodat zij hun activiteiten duurzaam kunnen (blijven) uitoefenen.

Bedrijfsmatige activiteiten zijn in de VNG-publicatie "Bedrijven en Milieuzonering 2009" ingedeeld in een aantal categorieën met bijbehorende minimaal gewenste afstanden tot milieugevoelige functies. De indeling van de activiteiten is gebaseerd op de standaard bedrijfs-

indeling (SBI) van het Centraal Bureau voor de Statistiek (CBS). Per milieucategorie geldt een minimaal gewenste afstand, een richtafstand. Deze richtafstand geldt tussen enerzijds de grens van de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is.

In de VNG-publicatie zijn de richtafstanden uit bijlage 1 'Richtafstandenlijst voor milieubelastende activiteiten' afgestemd op het omgevingstype 'rustige woonwijk'. Een rustige woonwijk of een vergelijkbaar omgevingstype (zoals een rustig buitengebied, stiltegebied of natuurgebied) wordt gekenmerkt door functiescheiding: afgezien van wijkgebonden voorzieningen komen er nauwelijks andere functies zoals bedrijven of kantoren voor. Een locatie kan echter ook behoren tot het tweede omgevingstype 'gemengd gebied', dat gekarakteriseerd wordt door een matige tot sterke functiemenging. Hier komen direct naast woningen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als dit type worden beschouwd. De richtafstanden uit bijlage 1 van de VNG-publicatie kunnen in dat geval met één afstandsstap verlaagd worden zonder dat dit ten koste gaat van het woon- en leefklimaat van een milieugevoelig object. Dit geldt in het bijzonder voor geluid, het milieuaspect dat voor de te hanteren richtafstand van milieubelastende activiteiten veelal bepalend is.

#### *Beoordeling planvoornemen*

Vanuit goede ruimtelijke ordening moet worden beoordeeld of er ter plaatse van de woningen sprake is van een aanvaardbaar woon-en leefklimaat en of er bedrijven worden belemmerd in de bedrijfsvoering. Op de bedrijfspercelen binnen het plangebied worden activiteiten uit categorie 1 en 2 van de SvB algemeen toelaatbaar geacht.

Aan de overzijde van de straat is de groothandel PasschierTerpo B.V. gevestigd. Dit is een bedrijf aangemerkt als 'Handels- en exportbedrijf'. De afstand van de beoogde gevel van de woning tot de uiterste plangrens van het bedrijf bedraagt ca. 21 meter. Gelet op de activiteiten van dit bedrijf (met name importeren en exporteren van goederen in de categorie verpakkingen en elastiek) valt een dergelijk bedrijf in de categorie 2 'overige groothandel (bedrijfsmeubels, emballage, vakbenodigdheden e.d.), SBI-2008 466, 469 met een richtafstand van 30 meter. Deze richtafstand kan gelet op de gemengde omgeving met één trede verlaagd worden naar een richtafstand van 10 meter. De omgeving van de Gerleeweg is namelijk geen rustige woonwijk maar een gemengd gebied.

Ook de kwekerij J. Selier ligt in de nabijheid van het planvoornemen. Deze kent ook de richtafstand van 10 meter. Deze richtafstand wordt in acht genomen en het bouwvlak zal dan ook niet buiten deze afstand liggen.

Er zijn verder geen bedrijven in de omgeving van het plangebied.

#### *Drift van gewassenbeschermingsmiddelen*

De omliggende gronden van het plangebied zijn bestemd voor bollenteelt. De drift van gewasbeschermingsmiddelen bij open teelt is een aspect dat van belang is bij een goede ruimtelijke ordening. Dit houdt bij het aspect spuitzonering in dat de bedrijfsvoering van de teler niet mag worden belemmerd door de woonlocatie en dat ter plaatse van de woningen een aanvaardbaar woon- en leefklimaat aanwezig dient te zijn. Er bestaan echter geen wettelijke bepalingen inzake de minimaal aan te houden afstanden tussen gronden waarop gewassen worden geteeld en nabijgelegen (nieuwe) woningen.

In 2019 is een omvangrijk onderzoek uitgebracht van een consortium van wetenschappers waarin voor het eerst zo uitgebreid de blootstelling aan gewasbeschermingsmiddelen in Nederland in kaart is gebracht, specifiek bij omwonenden van bollenvelden. Hieruit blijkt er geen gezondheidsproblemen naar voren komen die samenhangen met het wonen in de

nabijheid van bollenteelt. Dit is door de Ctgb (College voor de toelating van gewasbeschermingsmiddelen en biociden) bevestigd. In de hele bollenstreek zijn woningen en bollengronden op korte afstand van elkaar aanwezig, zonder dat daarbij in de praktijk vaak sprake is van klachten door omwonenden die zijn gerelateerd aan het gebruik van gewasbeschermingsmiddelen. Dit komt mede omdat telers in de regel niet spuiten bij harde wind of een windrichting richting woningen.

Ondanks het feit dat er in de bollenteelt neerwaarts wordt gespoten, wordt ter overweging geadviseerd een in de winter groenblijvende haag van tenminste twee meter hoogte aan te planten. Omdat groene hagen een driftreducerende werking hebben, kan op deze manier (vrijwel) uitgesloten worden dat er gewasbeschermingsmiddelen in de tuin van de woning terecht kunnen komen. De aanplant van deze afschermende beplanting is noodzakelijk om een goed woon- en leefklimaat te kunnen garanderen en zal in de regels van het plan worden vastgelegd.

Verder is van belang dat in de praktijk ook de watergangen in en nabij het plangebied leiden tot een beperking van de verspreiding van gewasbeschermingsmiddelen. In het Activiteitenbesluit zijn voorwaarden opgenomen die moeten voorkomen dat de watergangen worden verontreinigd door bestrijdingsmiddelen. Zo dient er rekening te worden gehouden met een spuitvrije zone langs deze watergangen.

Opgemerkt wordt dat de eigenaar van de percelen heeft aangegeven niet voornemens te zijn om in de nabijheid van de woningen gebruik te maken van dergelijke bestrijdingsmiddelen. Er is bij de locatiekeuze van de nieuwe woning voldoende rekening gehouden met de afstand tot de grens van het agrarische perceel én er wordt een afschermende haag gerealiseerd.

Onder de hiervoor genoemde omstandigheden wordt geconcludeerd dat er sprake is van een goede ruimtelijke ordening.

# *Conclusie Bedrijven en milieuzonering*

Gelet op het bovenstaande vormt het aspect bedrijven en milieuzonering geen belemmering voor de voorgenomen planontwikkeling. In de praktijk zal er in de nabijheid geen gebruik worden gemaakt van gewassenbestrijdingsmiddelen en het plan voorziet ook in een afschermende haag.

#### **4.11 M.e.r.-beoordeling**

Het bevoegd gezag dient te beoordelen of er *belangrijke nadelige milieugevolgen* kunnen optreden als gevolg van de voorgenomen plantontwikkeling. Het instrument daarvoor is de m.e.r.-beoordeling. (In de literatuur is het gebruikelijk om met de afkorting m.e.r. op de procedure van milieueffectrapportage te doelen en onder MER het milieueffectrapport zelf te verstaan). In de Wet milieubeheer staat onder § 7.6. "Besluiten ten aanzien waarvan moet worden beoordeeld of een milieueffectrapport moet worden gemaakt" (artikelen 7.16 t/m 7.20a) de procedure voor de m.e.r.-beoordeling beschreven.

In de bijlage van het Besluit milieueffectrapportage (Besluit m.e.r.) staan de activiteiten opgesomd die mogelijk leiden tot belangrijke nadelige gevolgen voor het milieu. Bovendien staat voor (het merendeel van) de opgenomen activiteiten een drempelwaarde opgenomen. Voor activiteiten die genoemd staan in de eerste kolom van onderdeel C en boven de daar genoemde drempelwaarde uitkomen, geldt dat zeer waarschijnlijk sprake is van belangrijke nadelige milieugevolgen. Deze zijn dan ook direct m.e.r.-plichtig en er moet een

milieueffectrapport worden opgesteld. In de eerste kolom van onderdeel D staan activiteiten opgesomd waarvan niet op voorhand vaststaat of deze leiden tot belangrijke nadelige milieugevolgen. Wanneer een activiteit boven de daar genoemde drempelwaarde uitkomt én mogelijk gemaakt wordt door een besluit in kolom 4 van de D-lijst, dan geldt een formele m.e.r. beoordelingsplicht. Voor activiteiten die onder de D-drempel uitkomen, geldt een vormvrije m.e.r.-beoordeling.

Hoewel bij deze activiteiten de drempelwaarde dus niet wordt overschreden, kan toch niet worden uitgesloten dat een dergelijke activiteit geen belangrijke nadelige gevolgen kan hebben voor het milieu en derhalve geldt ook hier een m.e.r.-beoordelingsplicht. Dit is het gevolg van de uitspraak van het Europese hof op 15 oktober 2009 over de foutieve manier waarop de Europese m.e.r.-richtlijn in de nationale regelgeving was geïmplementeerd.

De essentie van die uitspraak is dat er altijd een m.e.r. noodzakelijk is als belangrijke nadelige milieugevolgen niet kunnen worden uitgesloten.

Naar aanleiding hiervan is de m.e.r.-regelgeving in Nederland aangepast. Eerst op 1 juli 2010 met de Wet Modernisering van de regelgeving over de milieueffectrapportage (Stb. 2010, 20) en vervolgens met de wijziging van het hierboven reeds aangehaalde Besluit m.e.r. op 1 april 2011 (Stb. 2011, 102). Sindsdien moet de m.e.r.-beoordeling gebaseerd zijn op een toets die qua inhoud aansluit bij de formele m.e.r.-beoordeling. Omdat er voor de toets geen vormvereisten gelden, wordt de term vormvrije m.e.r.-beoordeling gehanteerd.

Na 1 april 2011 bestond er inhoudelijk weinig verschil tussen de beide m.e.r.-beoordelingen, maar procedureel wel: de vormvrije m.e.r.-beoordeling was procedurevrij. Per 16 mei 2017 is het Besluit m.e.r. gewijzigd en per 7 juli 2017 is deze ook van toepassing geworden op de vormvrije m.e.r.-beoordeling. Er geldt geen overgangsrecht. Als gevolg hiervan dient het bevoegd gezag ook bij kleine ontwikkelingen (met activiteiten onder de D-drempel) een beslissing te nemen of een milieueffectrapport moet worden opgesteld. Dit besluit is een extra procedurestap. Er bestaat momenteel daarom nauwelijks nog verschil tussen de formele en de vormvrije m.e.r.-beoordelingsprocedure.

#### *Beoordeling planvoornemen*

Het plan betreft geen activiteit genoemd in onderdeel D van de bijlage behorende bij het Besluit milieueffectrapportage. Het realiseren van een woning in het buitengebied ter plaatse van een bedrijfsbestemming, wordt niet gezien als een stedelijke ontwikkeling (D11.2) zoals bedoeld in de bijlage van het Besluit m.e.r. Dit betekent dat het Besluit vanwege de ligging en de kleinschaligheid van het project niet van toepassing is. Het uitvoeren van een m.e.r. beoordeling is dan ook niet aan de orde.

*Conclusie vormvrije m.e.r.-beoordeling* 

Gelet op het bovenstaande vormt het aspect m.e.r.-beoordeling geen belemmering voor de voorgenomen planontwikkeling.

# **Juridische aspecten**

# **5.1 Inleiding**

In dit hoofdstuk wordt ingegaan op de wijze waarop de in de vorige hoofdstukken toegelichte beoogde ruimtelijke situatie in het plangebied juridisch is vertaald in planregels en de bijbehorende verbeelding.

Het bestemmingsplan bestaat uit juridisch bindende regels en een verbeelding met daarbij een toelichting. De regels bevatten het juridische instrumentarium voor het gebruik van de gronden, de toegelaten bebouwing en het gebruik van de op te richten en/of aanwezige bebouwing. Op de verbeelding zijn de bestemmingen in beeld gebracht. Samen met de regels is dit het juridisch bindende deel van het bestemmingsplan. De toelichting heeft geen bindende werking, maar vervult een belangrijke rol voor de onderbouwing van het plan en de uitleg van de planregels.

# **5.2 Opzet van de planregels**

De regels zijn, conform de Standaard Vergelijkbare Bestemmingsplannen 2012 (SVBP2012) ondergebracht in een viertal hoofstukken:

- Hoofdstuk 1: Inleidende regels;
- Hoofdstuk 2: Bestemmingsregels;
- Hoofdstuk 3: Algemene regels;
- Hoofdstuk 4: Overgangs- en slotregels.

Hierna wordt kort ingegaan op de inhoud van de regels per hoofdstuk.

De gemeente Noordwijk heeft op 13 april 2017 het bestemmingsplan "Landelijk gebied" vastgesteld. De systematiek van dit (postzegel)bestemmingsplan sluit zo veel mogelijk aan bij de systematiek uit het moederplan. Gelet op de huidige tijd en het bestaan van de Standaard Vergelijkbare Bestemmingsplannen 2012 (SVBP2012) is het soms noodzakelijk gebleken om diverse teksten en regels conform deze standaard te verwoorden. Indien verwezen wordt naar een bepaling en/of een bestemming welke niet wordt genoemd in dit bestemmingsplan, wordt verwezen naar het moederplan. In de slotregel is de naamgeving van dit bestemmingsplan bepaald.

# **5.3 Uitleg van de planregels**

# *Hoofdstuk 1: Inleidende regels*

# **Artikel 1 Begrippen**

In de begripsbepaling worden begrippen waar nodig beschreven om zodoende interpretatieproblemen te voorkomen. Veelal worden begrippen gedefinieerd die in de voorschriften worden gebruikt en daar een bijzondere betekenis hebben, die afwijkt van of niet dan wel niet vaak voorkomt in het "normale" spraakgebruik. Wanneer een begrip niet opgenomen is in de begripsomschrijvingen/-bepalingen en er ontstaat een interpretatieprobleem dan is het normale spraakgebruik richtinggevend. De begripsomschrijvingen/-bepalingen zijn niet uitputtend bedoeld. De belangrijkste en/of onduidelijke begrippen zijn opgenomen in dit artikel. De begripsomschrijvingen zijn overgenomen uit het moederplan en/of overgenomen uit vergelijkbare bestemmingsplannen uit de omgeving.

# **Artikel 2 Wijze van meten**

De wijze van meten beschrijft hoe de genoemde maatvoeringen in de diverse bestemmingsbepalingen gemeten dienen te worden. De wijze van meten is overgenomen uit het moederplan.

# *Hoofdstuk 2: Bestemmingsregels*

# **Artikel 3 Tuin**

De bestemming 'Tuin' is nauw verbonden met de bestemming 'Wonen' en regelt die gedeelten van het erf behorende bij woningen die onbebouwd dienen te blijven: meestal de voortuin, grenzend aan het openbare gebied. Hier mogen behalve erkers geen (bij)gebouwen worden gebouwd, uitsluitend bouwwerken geen gebouwen zijnde, zoals erfscheidingen, pergola's, vlaggenmasten en dergelijke zijn toestaan.

In voortuinen is parkeren binnen de bestemming 'Tuin' in beginsel niet toegestaan. Alleen daar waar een garage aanwezig is mag voor deze garage worden geparkeerd op de oprit. Alle bewoners uit het plangebied zijn tijdens de inspraakperiode uitgenodigd om reeds in gebruik zijnde parkeerplaatsen binnen de bestemming 'Tuin' aan te melden. Deze parkeerplaatsen zijn, indien zij passen binnen een veilig en doelmatig gebruik van de openbare weg en voldoende parkeerruimte op eigen terrein aanwezig is, opgenomen in het bestemmingsplan door middel van de aanduiding 'parkeerterrein'. De adressen waar dit het geval is zijn weergegeven in bijlage 1. Aanpassing van de bestemming om deze reeds bestaande parkeerplaatsen te legaliseren is eenmalig. Nieuwe aanvragen voor parkeren op eigen terrein worden in principe afgewezen indien de bestemming het parkeren niet toestaat.

In de bestemming 'Tuin' is echter wel een binnenplanse afwijkingsbevoegdheid opgenomen, die het mogelijk maakt om hiervan af te wijken, onder de volgende voorwaarden:

- a. er voldoende parkeerruimte op eigen terrein dient te zijn, waarbij de diepte niet minder;
- b. mag bedragen dan 5 m en de breedte niet minder dan 2,5 m;
- c. de parkeerplaats bereikbaar moet zijn vanaf de openbare weg;
- d. de verkeersveiligheid niet in gevaar komt;
- e. niet meer openbare parkeerplaatsen verdwijnen dan op eigen terrein gerealiseerd worden;
- f. de parkeerplaats geen afbreuk doet aan de ruimtelijke belevingswaarde van het gebied waar zij is gelegen.

Overigens dient opgemerkt te worden dat in het kader van het parkeren op eigen terrein eveneens een uitwegvergunning noodzakelijk is, waarbij diverse toetsingscriteria gelden, welke zijn verwoord in de dan geldende beleidsregel uitwegen.

# **Artikel 4 Wonen**

De gronden met de bestemming 'Wonen' zijn bestemd voor de vrijstaande woning. De uitoefening van aan-huis-gebonden beroepen en kleinschalige bedrijfsmatige activiteiten is onder voorwaarden toegestaan. Tevens wordt ruimte geboden aan parkeervoorzieningen (mits bovengronds) en voorzieningen behorende bij de woonbestemming.

Het hoofdgebouw is uitsluitend toegestaan binnen het bouwvlak. Voor de vrijstaande woning wordt in de voorschriften ruimte geboden t.a.v. maximale (bouw)afmetingen, de inrichting van het gebouw, alsmede van het perceel. Deze zijn in de bestemmingsregels weergegeven. De regels zijn qua toegestane maatvoering afgestemd op het bestemmingsplan Landelijk gebied. De huidige agrarische bedrijfswoning wordt omgezet naar een formele woonbestemming met behoud van de huidige maten.

# **Artikel 5 Waarde – Archeologie 2**

Het plangebied valt binnen de zone met een archeologisch verwachting. Binnen de plancontouren ligt een dubbelbestemming 'Waarde – Archeologie – 2'. Hiermee is bepaald dat er zonder omgevingsvergunning niet mag worden gebouwd, tenzij de ingrepen kleiner zijn dan 250 m2 en niet dieper dan 30 cm.

### *Hoofdstuk 3: Algemene regels*

# **Artikel 6 Anti-dubbeltelregel**

In het nieuwe Besluit op de ruimtelijke ordening is hiervoor een standaard bepaling opgenomen. Het besluit verplicht om deze bepaling in het bestemmingsplan op te nemen.

# **Artikel 7 Algemene bouwregels**

In deze bepaling zijn onder meer regels opgenomen het overschrijden van de bouwgrens, de bestaande maten, ondergronds bouwen, afstanden tot zijerfscheidingen en de afstand tussen wonen en kassen.

#### **Artikel 8 Algemene gebruiksregels**

Tot een strijdig gebruik van de gronden en bouwwerken, wordt in ieder geval een seksinrichting, speelautomatenhal en het gebruik van de woning als niet zelfstandige woning.

### **Artikel 9 Algemene afwijkingsregels**

In het plan zijn algemene afwijkingsregels opgenomen die voor alle bestemmingen gelden en specifieke afwijkingsregels die alleen kunnen worden toegepast binnen de bestemmingen waarin ze zijn opgenomen. In de algemene afwijkingsregels is onder meer een mogelijkheid opgenomen om met maximaal 10% af te wijken van de voorgeschreven maatvoering.

### **Artikel 10 Algemene wijzigingsregels**

Burgemeester en wethouders zijn bevoegd het plan te wijzigen teneinde overschrijdingen van de op de plankaart aangegeven bestemmingsgrenzen toe te staan, mits de overschrijding niet meer dan 10% bedraagt. Ook is er een algemene wijzigingsregel voor archeologie en het verbreden van de watergangen opgenomen.

#### **Artikel 11 Overige regels**

In het plan zijn overige regels opgenomen bestaande uit werking wettelijke regelingen en voldoende parkeergelegenheid.

# *Hoofdstuk 4: Overgangs- en slotregels.*

# **Artikel 12 Overgangsregels**

Deze overgangsregels zijn overgenomen uit het nieuwe Besluit op de Ruimtelijke Ordening. De grootste verandering ten opzichte van de tot voor kort gebruikelijke overgangsregels is dat de peildatum voor bouwen en gebruik, gelijk is getrokken. Ook voor het bouwen is nu de datum van inwerkingtreding van het bestemmingsplan beslissend. Dat was voorheen de datum van de terinzagelegging van het ontwerp bestemmingsplan. De wetgever heeft met die gelijkschakeling beoogd eenduidigheid te scheppen. Bij het tenietgaan van bouwwerken die onder het overgangsrecht vallen bestaat de mogelijkheid om terug te bouwen. Onder een calamiteit wordt hier verstaan: een verwoesting door een onvermijdelijk, eenmalig, buiten schuld van de indiener van de bouwaanvraag veroorzaakt onheil.

#### **Artikel 13 Slotregel**

Hier is aangegeven hoe de regels kunnen worden aangehaald.

# **Uitvoerbaarheid**

# **6.1 Maatschappelijk uitvoerbaarheid**

Een bestemmingsplan dient maatschappelijk uitvoerbaar te zijn. De voorgenomen ontwikkelingen die mogelijk worden gemaakt in het bestemmingsplan, zijn besproken met belanghebbenden. Daarnaast dient het plan in overwegende mate op maatschappelijk draagvlak te kunnen rekenen. De ervaring leeft dat het niet altijd mogelijk is om alle belanghebbenden bij dergelijke ruimtelijke ontwikkelingen volledig tegemoet te komen. De raadpleging van belanghebbenden tijdens verschillende fasen in het planvormingsproces moet er dan ook vooral toe leiden dat het bevoegd gezag een goede afweging kan maken tussen eventuele tegenstrijdige ruimtelijke belangen.

Op grond van artikel 3.1.1 van de Bro worden burgemeester en wethouders verplicht gesteld om bij de voorbereiding van een nieuw bestemmingsplan in overleg te treden met de besturen van andere gemeenten, het waterschap, de provincie, de inspecteur op de ruimtelijke ordening en met eventuele andere diensten van het Rijk en provincie die belast zijn met de behartiging van belangen die in het plan in het geding zijn.

# *Ontwerp bestemmingsplan*

Overeenkomstig de wettelijke vereisten wordt het ontwerp bestemmingsplan met de daarbij behorende stukken 6 weken ter inzage gelegd in het gemeentehuis van Noordwijk. Tevens is het plan dan ook online te raadplegen via de gemeentelijke website en de landelijke website www.ruimtelijkeplannen.nl. Gedurende deze termijn wordt eenieder de mogelijkheid geboden zienswijzen over het ontwerpbesluit in te dienen bij de gemeenteraad. Binnen twaalf weken na de termijn van terinzagelegging wordt beslist over de vaststelling.

# *Vaststelling bestemmingsplan*

Het bestemmingsplan 'Correctie Gerleeweg 9, Noordwijk' is tijdens de gemeenteraad van 21 juni door de raad van de gemeente Noordwijk vastgesteld.

# *Participatie*

De direct omgeving rondom de planlocatie, is op de hoogte gebracht van de plannen.

# **6.2 Financiële uitvoerbaarheid**

Bij de voorbereiding van een ruimtelijk besluit dient op grond van artikel 3.1.6 van het Besluit ruimtelijke ordening (Bro) minimaal inzicht te worden gegeven in de economische uitvoerbaarheid van het plan. Tevens bestaat overeenkomstig Hoofdstuk 6 in de Wet ruimtelijke ordening de verplichting om, indien sprake is van ontwikkelingen waarvoor de gemeente redelijkerwijs kosten moet maken (bijvoorbeeld voor de aanleg van voorzieningen van openbaar nut) en de plankosten, deze verhaald moeten kunnen worden op de initiatiefnemer c.q. ontwikkelaar. De kosten van de ontwikkeling liggen bij de initiatiefnemer. Hiertoe is tussen de gemeente en de initiatiefnemer een anterieure overeenkomst gesloten. Deze overeenkomst bevat tevens afspraken omtrent eventuele planschadeclaims. Gelet hierop is het plan financieel uitvoerbaar.

# **6.3 Eindconclusie**

Geconcludeerd wordt dat het project, in overeenstemming met de in de voorgaande hoofdstukken gegeven omschrijving van het project en projectgebied, zowel ruimtelijk als milieu hygiënisch inpasbaar is en geen onaanvaardbare negatieve effecten heeft op de in de omgeving aanwezige waarden en belangen.

# **Bestemmingsplan Correctie Gerleeweg 9, Noordwijk Regels**

Bestemmingsplan Correctie Gerleeweg 9, Noordwijk Regels

| Datum              | : | 7 december 2021                      |
|--------------------|---|--------------------------------------|
| Datum vaststelling | : | 21 juni 2022                         |
| Kenmerk            | : | 19112292/JLA/rap3.2                  |
| IMRO               | : | NL.IMRO.0575.BPGerleeweg9Corr1-VA-01 |
| Auteur             | : | Dhr. J.C. Langeweg MSc               |
| Vrijgave           | : | ir. H.J. Breukelman MSc              |

© IDDS b.v. Alle rechten voorbehouden. Niets uit deze uitgave mag worden vermenigvuldigd, opgeslagen in een geautomatiseerd bestand en/of openbaar gemaakt door middel van druk, fotokopie, microfilm, elektronisch of anderszins zonder voorafgaande, schriftelijke toestemming van de uitgever.

**II. REGELS** 

<span id="page-47-11"></span><span id="page-47-10"></span><span id="page-47-9"></span><span id="page-47-8"></span><span id="page-47-7"></span><span id="page-47-6"></span><span id="page-47-5"></span><span id="page-47-4"></span><span id="page-47-3"></span><span id="page-47-2"></span><span id="page-47-1"></span><span id="page-47-0"></span>

| Hoofdstuk 1<br>Inleidende regels  5                                                                         |  |
|-------------------------------------------------------------------------------------------------------------|--|
| Artikel 1 – Begrippen  5                                                                                    |  |
| Artikel 2 – Wijze van meten 10                                                                              |  |
|                                                                                                             |  |
| Hoofdstuk 2<br>Planregels 11                                                                                |  |
| Artikel 3 – Tuin  11                                                                                        |  |
| Artikel 4 – Wonen 12                                                                                        |  |
| Artikel 5 – Waarde – Archeologie 2  13                                                                      |  |
| Hoofdstuk 3<br>Algemene regels15<br>Artikel 6– Anti-dubbeltelregel 15<br>Artikel 7 – Algemene bouwregels 15 |  |
| Artikel 8 – Algemene gebruiksregels 16                                                                      |  |
| Artikel 9 – Algemene afwijkingsregels 17                                                                    |  |
| Artikel 10 – Algemene wijzigingsregels17                                                                    |  |
| Artikel 11 – Overige regels 18                                                                              |  |
| Hoofdstuk 4<br>Overgangs- en slotregels 19                                                                  |  |
| Artikel 12 – Overgangsrecht 19                                                                              |  |
| Artikel 13 – Slotregel19                                                                                    |  |

# **Hoofdstuk 1 Inleidende regels**

# **Artikel 1 – Begrippen**

### **1. Plan**

het bestemmingsplan Correctie Gerleeweg 9, Noordwijk met identificatienummer NL.IMRO.0575.BPGerleeweg9Corr1-VA-01 van de gemeente Noordwijk.

#### **2. Bestemmingsplan**

de geometrisch bepaalde planobjecten met de bijbehorende regels en de daarbij behorende bijlagen.

#### **3. Aanduiding**

een geometrisch bepaald vlak of figuur, waarmee gronden zijn aangeduid, waar ingevolge de regels, regels worden gesteld ten aanzien van het gebruik en/of het bebouwen van deze gronden.

#### **4. Aanduidingsgrens**

de grens van een aanduiding indien het een vlak betreft.

#### **5. Aan- en uitbouw**

een aan een hoofdgebouw gebouwd gebouw dat in vorm en bouwkundig opzicht te onderscheiden en architectonisch ondergeschikt is aan het hoofdgebouw.

#### **6. Aan-huis-gebonden beroep**

een vrij beroep, waarvan de activiteiten niet publiek gericht zijn, dat op kleine schaal in een woning door de bewoner wordt uitgeoefend, waarbij de woning primair haar woonfunctie behoudt en de desbetreffende beroepsuitoefening een ruimtelijke uitstraling heeft die in overeenstemming is met de woonfunctie. Zoals arts, notaris of advocaat.

# **7. Achtererf**

de gronden die behoren bij het hoofdgebouw en gelegen zijn achter de achtergevel van het hoofdgebouw of achter een denkbeeldige lijn in het verlengde daarvan..

### **8. Archeologische deskundige**

professioneel archeoloog die op basis van de geldende versie van de Kwaliteitsnorm Nederlandse Archeologie bevoegd is om archeologisch onderzoek uit te voeren en/of Programma's van Eisen op te stellen en te toetsen.

#### **9. Archeologisch onderzoek**

een onderzoek verricht door of namens een dienst of instelling die over een opgravingsvergunning beschikt.

#### **10. Archeologische waarde**

de aan een gebied toegekende waarde in verband met de in dat gebied voorkomende overblijfselen uit oude tijden.

#### **11. Bebouwing**

één of meer gebouwen en/of bouwwerken, geen gebouwen zijnde.

#### **12. Bebouwingspercentage**

een in de regels aangegeven percentage, dat de grootte van het deel van een bouwperceel c.q. bouwvlak of bestemmingsvlak aangeeft dat maximaal mag worden bebouwd.

#### **13. Bestaande afstands- hoogte-, inhouds- en oppervlaktematen**

afstands-, hoogte-, inhouds- en oppervlaktematen, die op het tijdstip van inwerkingtreding van het plan tot stand zijn gekomen of tot stand zullen komen met inachtneming van het bepaalde bij of krachtens de Wet algemene bepalingen omgevingsrecht

#### **14. Bestaande afstands-, hoogte-, inhouds- en oppervlaktematen**

afstands-, hoogte-, inhouds- en oppervlaktematen, die op het tijdstip van inwerkingtreding van het plan tot stand zijn gekomen of zullen komen met inachtneming van het bepaalde bij of krachtens de Woningwet en/of de Wet algemene bepalingen omgevingsrecht.

### **15. Bestemmingsgrens**

de grens van een bestemmingsvlak.

### **16. Bestemmingsvlak**

een geometrisch bepaald vlak met eenzelfde bestemming.

#### **17. Bevoegd gezag**

bevoegd gezag zoals bedoeld in de Wet algemene bepalingen omgevingsrecht.

# **18. Bouwen**

het plaatsen, het geheel of gedeeltelijk oprichten, vernieuwen of veranderen en het vergroten van een bouwwerk.

#### **19. Bouwgrens**

de grens van een bouwvlak.

#### **20. Bouwlaag**

een doorlopend gedeelte van een gebouw dat is begrensd door op (nagenoeg) gelijke hoogte liggende vloeren of balklagen en dat zodanige afmetingen en vormen heeft dat dit gedeelte zonder ingrijpende voorzieningen voor functies uit de bestemmingsomschrijving geschikt of geschikt te maken is.

#### **21. Bouwperceel**

een aaneengesloten stuk grond, waarop ingevolge de regels een zelfstandige, bij elkaar behorende bebouwing is toegelaten.

#### **22. Bouwvlak**

een geometrisch bepaald vlak, waarmee gronden zijn aangeduid, waar ingevolge de regels bepaalde gebouwen en bouwwerken, geen gebouwen zijnde, zijn toegelaten.

#### **23. Bouwwerk**

een bouwkundige constructie van enige omvang, die direct en duurzaam met de aarde is verbonden.

#### **24. Bijgebouw**

een gebouw dat in functioneel en bouwkundig opzicht ondergeschikt is aan een op hetzelfde bouwperceel gelegen hoofdgebouw.

#### **25. Cultuurhistorische waarde**

de aan een bouwwerk of gebied toegekende waarde in verband met ouderdom en/of historische gaafheid.

#### **26. Dakkapel**

een ondergeschikte toevoeging aan een dakvlak, vooral bedoeld om de lichttoevoer te verbeteren en het bruikbaar woonoppervlak te vergroten.

#### **27. Detailhandel**

het bedrijfsmatig te koop aanbieden (waaronder de uitstalling ten verkoop), verkopen, verhuren en leveren van goederen aan personen die die goederen kopen of huren voor gebruik, verbruik of aanwending anders dan in de uitoefening van een beroep of bedrijf.

#### **28. Erf**

al dan niet bebouwd perceel, of een gedeelte daarvan, dat direct is gelegen bij een hoofdgebouw en dat in feitelijk opzicht is ingericht ten dienste van het gebruik van dat gebouw, en, voor zover dit bestemmingsplan deze die inrichting niet verbiedt.

#### **29. Erker**

a. is een uitbouw aan een gevel en bestaat hoofdzakelijk uit doorzichtige delen;

- b. is rechtstreeks toegankelijk vanuit achtergelegen ruimte en vormt één geheel hiermee;
- c. is geen entreeportaal van de woning;
- d. tot een erker kan ook een onder het raam gelegen borstwering behoren.

#### **30. Gebouw**

elk bouwwerk, dat een voor mensen toegankelijke, overdekte, geheel of gedeeltelijk met wanden omsloten ruimte vormt.

#### **31. Geluidszoneringsplichtige inrichting**

Inrichting zoals bedoeld in artikel 2.5 van het inrichtingen- en vergunningenbesluit milieubeheer (Stb. 1993, nr. 50).

#### **32. Hoofdgebouw**

gebouw of gedeelte daarvan, dat noodzakelijk is voor de verwezenlijking van de geldende of toekomstige bestemming van een perceel en, indien meer panden of bouwwerken op het perceel aanwezig zijn, gelet op die bestemming het belangrijkst is.

#### **33. Huishouden**

persoon of groep van personen, die een huishouding voert, waarbij sprake is van onderlinge verbondenheid en continuïteit in de samenstelling ervan; bedrijfsmatige kamerverhuur wordt daaronder niet begrepen.

#### **34. Kamerverhuur**

de verhuur van een deel van al dan niet zelfstandige woonruimte ten behoeve van langdurige bewoning aan personen.

#### **35. Kantoor**

een voorziening gericht op het verlenen van diensten op administratief, financieel, architectonisch, juridisch of een daarmee naar aard gelijk te stellen gebied, waarbij het publiek niet of slechts in ondergeschikte mate rechtstreeks te woord wordt gestaan en geholpen.

#### **36. Kap**

een constructie van één of meerdere schuine dakvlakken ter afdekking van een gebouw.

#### **37. Kleinschalige bedrijfsmatige activiteiten**

activiteiten die in een woning door een bewoner op bedrijfsmatige wijze worden uitgeoefend, voor zover sprake is van een inrichting type A, zoals bedoeld in het Besluit algemene regels voor inrichtingen milieubeheer (Activiteitenbesluit) waarbij de woning in overwegende mate zijn woonfunctie behoudt met een ruimtelijke uitstraling die daarbij past.

#### **38. Maaiveld**

de gemiddelde hoogte van het terrein ten tijde van het rechtskracht verkrijgen van het bestemmingsplan.

#### **39. Nutsvoorzieningen**

voorzieningen ten behoeve van het openbare nut, zoals transformatorhuisjes, gasreduceerstations, schakelhuisjes, duikers, bemalingsinstallaties, gemaalgebouwtjes, telefooncellen, voorzieningen ten behoeve van (ondergrondse) afvalinzameling en apparatuur voor telecommunicatie.

#### **40. Openbaar toegankelijk gebied**

Weg als bedoeld in artikel 1, eerste lid onder b van de Wegenverkeerswet 1994, alsmede pleinen, parken, plantsoenen, openbaar water en ander openbaar gebied dat voor publiek algemeen toegankelijk is, met uitzondering van wegen uitsluitend bedoeld voor de ontsluiting van percelen door langzaam verkeer.

#### **41. Ondergeschikt bouwdeel**

een buiten de gevel of dakvlakken uitstekend ondergeschikt deel van een bouwwerk, zoals plinten, pilasters, kozijnen, gevelversieringen, ventilatiekanalen, schoorstenen, gevel- en kroonlijsten, luifels, balkons en overstekende daken, met uitzondering van een uitgebouwd gedeelte van een gebouw dat dient ter uitbreiding van het oppervlak.

#### **42. Ondergrondse werken**

geen bouwwerken zijnde en werkzaamheden: werken, geen bouwwerken zijnde en werkzaamheden die onder peil plaatsvinden.

### **43. Ondergronds bouwwerk**

een (gedeelte van een) bouwwerk, waarvan de vloer is gelegen op minimaal 1,75 meter onder peil.

#### **44. Overkapping**

een bouwwerk, geen gebouw zijnde, voorzien van een gesloten dak.

#### **45. Parkeervoorzieningen**

elke al dan niet overdekte stallingsgelegenheid ten behoeve van gemotoriseerd verkeer.

#### **46. Parkeren**

het laten stilstaan van een voertuig anders dan gedurende de tijd die nodig is voor en gebruikt wordt tot het onmiddellijk in- of uitstappen van passagiers of voor het onmiddellijk laden of lossen van goederen.

#### **50**. **Peil**

a. voor gebouwen binnen 10 m uit de kant van de weg: de hoogte van de kruin van de weg; b. voor overige gebouwen en bouwwerken, geen gebouwen zijnde: de gemiddelde hoogte van het afgewerkte terrein ter plaatse van de bouw waarbij plaatselijke, niet bij het verdere verloop van het terrein passende, ophogingen of verdiepingen aan de voet van het bouwwerk, anders dan noodzakelijke voor de bouw daarvan, buiten beschouwing blijven.

### **51. Prostitutie**

het zich beschikbaar stellen tot het verrichten van seksuele handelingen met een ander tegen vergoeding.

#### **52. Seksinrichting**

een voor het publiek toegankelijke, besloten ruimte waarin bedrijfsmatig, of in een omvang alsof zij bedrijfsmatig was, seksuele handelingen worden verricht, of vertoningen van erotisch-porno-grafische aard plaatsvinden. Onder een seksinrichting wordt in elk geval verstaan: een seks-bioscoop, een seksautomatenhal, een sekstheater, een parenclub of een prostitutiebedrijf, waaronder tevens begrepen een erotische massagesalon, al dan niet in combinatie met elkaar.

#### **53. Seksuele dienstverlening**

een bedrijfsmatige activiteit gericht op het verrichten van seksuele handelingen en/of het verrichten van erotisch/pornografische vertoningen.

#### **54. Tussenperceel**

een bouwperceel dat aan geen van de zijdelingse zijden grenst aan de weg of het openbaar groen.

#### **55. Uitbouw**

een vergroting van een bestaande ruimte van een hoofdgebouw, dat in bouwkundig opzicht te onderscheiden is van het hoofdgebouw.

#### **56. Verbeelding**

voorheen plankaart; de digitale kaart, waarop de bestemmingen van de in het plan begrepen gronden zijn aangegeven.

#### **57. Voorgevel**

de gevel van het hoofdgebouw die door zijn aard, functie, constructie of ''uitstraling'' als belangrijkste gevel kan worden aangemerkt.

#### **58. Voorgevelrooilijn**

de lijn waarin de voorgevel van een hoofdgebouw is gelegen, alsmede het verlengde daarvan. Zie Figuur 1 in lid 1.168.1 van het moederplan.

#### **59. Vrijstaande woning**

een niet-aaneengebouwde woning.

#### **60. Wabo**

Wet algemene bepalingen omgevingsrecht.

#### **61. Woning**

een complex van ruimten, dat blijkens zijn indeling en inrichting bestemd is voor huisvesting van niet meer dan één huishouden.

# **62. Zijerf**

de gronden die behoren bij het hoofdgebouw en gelegen zijn aan de zijkant(en) van dat hoofdgebouw tussen de denkbeeldige lijnen in het verlengde van de voor- en achtergevel.

#### **Artikel 2 – Wijze van meten**

Bij de toepassing van deze regels wordt als volgt gemeten:

# **1. Afstand**

de afstand tussen bouwwerken onderling alsmede de afstand van bouwwerken tot bouwperceelsgrenzen wordt daar gemeten waar deze afstand het kleinst is.

#### **2. Bouwhoogte van een bouwwerk**

vanaf het peil tot aan het hoogste punt van een gebouw of van een overig bouwwerk, met uitzondering van ondergeschikte bouwonderdelen, zoals schoorstenen, antennes, en naar de aard daarmee gelijk te stellen bouwonderdelen. Bij ondergronds bouwen: vanaf peil tot aan de bovenkant van de laagst gelegen afgewerkte vloer onder peil van een bouwwerk/gebouw.

#### **3. Breedte, lengte en diepte van een bouwwerk**

tussen (de lijnen getrokken door) de buitenzijde van de gevels en het hart van de scheidingsmuren; bij afwezigheid van een gevel: de rand van het bouwwerk geprojecteerd op het afgewerkte bouwterrein ter plaatse van het bouwwerk.

#### **4. Vloeroppervlakte**

de gebruiksoppervlakte volgens het geldende Bouwbesluit.

#### **5. Dakhelling**

langs het dakvlak ten opzichte van het horizontale vlak.

#### **6. Goothoogte van een bouwwerk**

vanaf het peil tot aan de bovenkant van de goot c.q. de druiplijn, het boeibord, of een ander, daarmee gelijk te stellen constructiedeel.

#### **7. Inhoud van een bouwwerk**

tussen de onderzijde van de beganegrondvloer, de buitenzijde van de gevels (en/of het hart van de scheidingsmuren) en de buitenzijde van daken en dakkapellen.

#### **8. Oppervlakte van een bouwwerk**

tussen de buitenwerkse gevelvlakken en/of het hart van de scheidingsmuren, neerwaarts geprojecteerd op het gemiddelde niveau van het afgewerkte bouwterrein ter plaatse van het bouwwerk.

#### **9. Ondergeschikte bouwdelen**

Bij toepassing van het bepaalde ten aanzien van het bouwen worden ondergeschikte bouwdelen, als plinten, pilasters, kozijnen, gevelversieringen, ventilatiekanalen, fundering, liftschachten, gevel- en kroonlijsten, luifels, uitbouwen, balkons en overstekende daken buiten beschouwing gelaten, mits de overschrijding van bouw-, c.q. bestemmingsgrenzen niet meer dan 0,5 m bedraagt.

# **Hoofdstuk 2 Planregels**

# **Artikel 3 – Tuin**

#### **3.1 Bestemmingsomschrijving**

De voor '[Tuin](https://www.ruimtelijkeplannen.nl/documents/NL.IMRO.0575.BPmiddengebied-VA01/r_NL.IMRO.0575.BPmiddengebied-VA01.html#FA50066C-6DFA-448D-A9D3-23679FE709EA)' aangewezen gronden zijn bestemd voor:

- a. tuinen;
met daarbij behorende:

- b. in- en uitritten;
- c. water- en waterhuishoudkundige voorzieningen.

#### **3.2 Bouwregels**

### **3.2.1 Algemeen**

Op en onder de in lid 3.1 genoemde gronden mag uitsluitend worden gebouwd ten dienste van de bestemming, waarbij de volgende regels gelden. 

#### **3.2.2 Gebouwen**

Voor het bouwen van gebouwen gelden de volgende regels:

- a. binnen de bestemming mogen geen gebouwen en/of overkappingen worden gebouwd;
- b. in afwijking van het bepaalde onder a geldt dat bestaande erkers en toegangsportalen zijn toegestaan waarbij de bouwhoogte niet meer bedraagt dan de eerste bouwlaag;
- c. in afwijking van het bepaalde onder a geldt dat de bouw van een bijbehorend bouwwerk (in de vorm van een erker en/of luifel) ten behoeve van de direct aangrenzende bestemming 'Wonen' aan de voorgevelgrens is toegestaan, met dien verstande dat:
	- 1. de diepte niet meer bedraagt dan 1 m, waarbij tenminste 2 m tuindiepte dient te resteren;
	- 2. de bouwhoogte niet meer bedraagt dan 0,3 m boven de bovenkant van de
	- scheidingsconstructie met de tweede bouwlaag van de woning;
	- 3. de breedte niet meer bedraagt dan:
		- a. indien de breedte van het bestaande raamkozijn wordt benut, de breedte van het bestaande raamkozijn plus de zijwanden van het bijbehorende bouwwerk;
		- b. in andere gevallen mag de breedte niet meer bedragen dan 3,5 m;
		- c. er nog geen bijbehorend bouwwerk aan de voorzijde van de woning is gerealiseerd;
	- 4. een bijbehorend bouwwerk kan worden uitgevoerd in een combinatie van een erker met een boven de entree van de woning doorlopende luifel.
- d. afwijking van het bepaalde onder a geldt dat de bouw van een overkapping is toegestaan ter plaatse van de aanduiding 'speciale bouwaanduiding – overkapping', met dien verstande dat:
	- 5. de bouwhoogte mag niet meer bedragen dan de aangrenzende goothoogte van het hoofdgebouw met een maximum van 3 m;
	- 6. de diepte niet meer bedraagt dan 3 m.

#### **3.2.3 Andere bouwwerken**

Voor het bouwen van andere bouwwerken gelden de volgende regels:

- a. andere bouwwerken mogen zowel binnen als buiten het bouwvlak worden gebouwd;
- b. de bouwhoogte van andere bouwwerken mag niet meer dan 1 m bedragen.

#### **3.3 Specifieke gebruiksregels**

Voor de in het lid 3.1 genoemde gronden en bouwwerken gelden de volgende regels:

- a. voor in- en uitritten geldt:
	- 1. situering: uitsluitend ter plaatse van in- en uitritten die ten tijde van de inwerkingtreding van het plan reeds aanwezig zijn;
- b. voor parkeren geldt:
	- 1. parkeren is niet toegestaan;
	- 2. in afwijking van het bepaalde onder 1 mag uitsluitend worden geparkeerd:

- indien in de aangrenzende bestemming 'Wonen' een bij de betreffende woning behorende garage aanwezig is;
- c. ter plaatse van de gronden zoals bedoeld onder b sub 2 is het niet toegestaan het gebruik van de gronden te wijzigen, indien dat tot gevolg heeft dat het aantal parkeerplaatsen minder bedraagt dan het bestaande aantal parkeerplaatsen.

# **3.4 Afwijken van de gebruiksregels**

Het bevoegd gezag is bevoegd met een omgevingsvergunning af te wijken van het bepaalde onder lid 3.3 onder b ten behoeve van het toestaan van parkeren, waarbij:

- a. er voldoende parkeerruimte op eigen terrein dient te zijn, waarbij de diepte niet minder mag bedragen dan 5 m en de breedte niet minder dan 2,5 m;
- b. de parkeerplaats bereikbaar moet zijn vanaf de openbare weg en er dus sprake is van een toegestane uitweg;
- c. de verkeersveiligheid niet in gevaar komt;
- d. geen openbare parkeerplaatsen verdwijnen door de uitweg van de parkeerplaats;
- e. de parkeerplaats geen afbreuk doet aan de ruimtelijke belevingswaarde van het gebied waar zij is gelegen.

# **Artikel 4 – Wonen**

#### **4.1 Bestemmingsomschrijving**

De voor 'Wonen' aangewezen gronden zijn bestemd voor:

- a. het wonen;
- b. bij deze bestemming behorende voorzieningen, zoals erven, nutsvoorzieningen, parkeervoorzieningen, tuinen, water een afschermende haag en toegangswegen.

met daaraan ondergeschikt:

- c. aan-huis-gebonden beroepen en kleinschalige bedrijfsmatige activiteiten;
- d. bed & breakfast als nevenfuncties met maximaal maximaal 4 kamers en 8 bedden ten dienste van de nevenfunctie.

#### **4.2 Bouwregels**

Op deze gronden mag worden gebouwd en gelden de volgende regels:

- a. gebouwen en bouwwerken, geen gebouw zijnde, mogen uitsluitend binnen het bouwvlak en ten dienste van de bestemming worden gebouwd;
- b. het bepaalde onder a is niet van toepassing op erf- en terreinafscheidingen;
- c. het aantal woningen per bouwvlak bedraagt 1

overigens geldt het volgende:

|                                                                                                    | max.<br>oppervlak | max.<br>inhoud | max.<br>goothoogte | max.<br>bouwhoogte |
|----------------------------------------------------------------------------------------------------|-------------------|----------------|--------------------|--------------------|
| Vrijstaande woning (inclusief aan<br>uitbouwen, aangebouwde bijgebouwen)                           | -                 | 750 m³         | 5 m                | 9 m                |
| vrijstaande bijgebouwen en overkappingen                                                           | 50 m2             | -              | 4,5 m              | 8 m                |
| erf- of terreinafscheidingen:<br>- voor de voorgevel<br>- buiten bouwvlakken<br>- overige plaatsen | -                 | -              | -                  | 1 m<br>1 m<br>2 m  |
| overige bouwwerken, geen gebouw zijnde                                                             | -                 | -              | -                  | 3 m                |

- = niet van toepassing

#### **4.3 Specifieke gebruiksregels**

Met betrekking tot het gebruik gelden de volgende regels:

- a. paardenbakken zijn niet toegestaan.
- b. inrichtingen ten behoeve van alternatieve fossiele brandstoffen zoals een propaantank zijn niet toegestaan
- c. voor aan-huis-verbonden beroep en bedrijf geldt:
	- 1. de woonfunctie blijft als hoofdfunctie gehandhaafd;
	- 2. uitsluitend worden activiteiten uitgevoerd als bedoeld in categorie 1 en 2 van de bijlage 'Staat van Bedrijfsactiviteiten' dan wel activiteiten die naar hun aard en omvang gelijk te stellen zijn aan de genoemde categorieën;
	- 3. de bedrijfs/beroepsactiviteiten worden door de bewoner(s) uitgeoefend;
	- 4. maximaal 1/3e deel van het totale oppervlak van de woning, inclusief bijbehorende bouwwerken, wordt gebruikt ten behoeve van de bedrijfs/beroepsactiviteiten, met een maximum van 50 m²;
	- 5. horeca en/of detailhandel zijn niet toegestaan, met uitzondering van ondergeschikte detailhandel;
	- 6. buitenopslag ten behoeve van de activiteit is niet toegestaan;
	- 7. lichtreclame is niet toegestaan;
	- 8. het gebruik mag geen nadelige invloed hebben op de normale afwikkeling van het verkeer en mag geen onevenredige toename van de parkeerbehoefte veroorzaken;

# **4.4 Afwijken van de gebruiksregels**

4.4.1 Ten behoeve van paardenbakken

Het bevoegd gezag kan bij een omgevingsvergunning afwijken van het bepaalde in lid 4.3 om paardenbakken toe te staan, met inachtneming van het volgende:

- a. paardenbakken zijn uitsluitend binnen het bouwvlak toegestaan;
- b. de afmeting van een paardenbak bedraagt ten hoogste 800 m²;
- c. de afstand tussen de paardenbak en de bestemmingsvlakken van derden of agrarische bouwvlakken bedraagt ten minste 25 m;
- d. lichtmasten zijn niet toegestaan;
- e. er dient voorzien te worden in een adequate landschappelijke inpassing.

# **Artikel 5 – Waarde – Archeologie 2**

#### **5.1 Bestemmingsomschrijving**

De voor 'Waarde - Archeologie - 2' aangewezen gronden zijn – behalve voor de andere aldaar voorkomende bestemming(en) – mede bestemd voor de bescherming en veiligstelling van archeologische waarden.

#### **5.2 Bouwregels**

Op deze gronden mag worden gebouwd en gelden de volgende regels:

- a. op deze gronden mogen ten behoeve van de in lid 1 van dit artikel genoemde bestemming uitsluitend bouwwerken, geen gebouw zijnde, worden gebouwd met een bouwhoogte van ten hoogste 3 m;
- b. ten behoeve van de andere, voor deze gronden geldende bestemming(en) mag met inachtneming van de voor de betrokken bestemming(en) geldende (bouw)regels – uitsluitend worden gebouwd, indien:
	- 1. de aanvrager van de omgevingsvergunning voor het bouwen een rapport heeft overgelegd waarin de archeologische waarde van de betrokken locatie naar het oordeel van het bevoegd gezag in voldoende mate is vastgesteld;
	- 2. de betrokken archeologische waarden, gelet op dit rapport, door de bouwactiviteiten niet worden geschaad of mogelijke schade kan worden voorkomen door aan de omgevingsvergunning voor het bouwen voorschriften en beperkingen te verbinden, gericht op het behoud van de archeologische resten in de bodem, het doen van opgravingen dan wel het begeleiden van de bouwactiviteiten door een archeologische deskundige;
	- 3. de aanvrager van de omgevingsvergunning voor het bouwen, anders dan met een archeologisch onderzoek, kan aantonen dat de grond zodanig is verstoord dat er geen archeologische waarden te verwachten zijn.

- c. het bepaalde in dit lid onder b.1 en b.2 is niet van toepassing, indien het bouwplan betrekking heeft op één of meer van de volgende activiteiten of bouwwerken:
	- 1. vervanging, vernieuwing of verandering van bestaande bebouwing, waarbij de oppervlakte, voor zover gelegen op of onder peil, niet wordt uitgebreid en waarbij gebruik wordt gemaakt van de bestaande fundering;
	- 2. een bouwwerk met een oppervlakte van ten hoogste 250 m²;
	- 3. een bouwwerk dat zonder graafwerkzaamheden dieper dan 30 cm en zonder heiwerkzaamheden kan worden geplaatst.
	- 4. een bouwwerk dat mag worden gebouwd krachtens een reeds verleende omgevingsvergunning.

#### **5.3 Omgevingsvergunning voor het uitvoeren van een werk, geen bouwwerk zijnde, of van werkzaamheden**

# **5.3.1 Uitvoeringsverbod zonder omgevingsvergunning**

Het is verboden op of in de gronden met de bestemming Waarde - Archeologie - 2 zonder of in afwijking van een omgevingsvergunning de volgende werken, geen bouwwerk zijnde, of de volgende werkzaamheden uit te voeren:

- a. het uitvoeren van grondbewerkingen op een grotere diepte of hoogte dan 30 cm, waartoe worden gerekend afgraven, woelen, mengen, diepploegen, egaliseren, ontginnen, ophogen en aanleggen van drainage;
- b. het uitvoeren van heiwerkzaamheden of het op een of ander wijze indrijven van voorwerpen;
- c. het verlagen of verhogen van het waterpeil;
- d. het aanleggen of rooien van bos of boomgaard waarbij stobben worden verwijderd;
- e. het aanleggen van ondergrondse kabels en leidingen en het aanbrengen van daarmee verband houdende constructies, installaties of apparatuur.

#### **5.3.2 Uitzondering op het uitvoeringsverbod**

Het verbod van lid 5.3.1 is niet van toepassing, indien de werken en werkzaamheden:

- a. noodzakelijk zijn voor de uitvoering van een bouwplan waarbij lid 5.2 in acht is genomen;
- b. een oppervlakte beslaan van ten hoogste 250 m²;
- c. reeds in uitvoering zijn op het tijdstip van de inwerkingtreding van het plan;
- d. ten dienste van archeologisch onderzoek worden uitgevoerd.

### **5.3.3 Voorwaarden voor een omgevingsvergunning**

De werken en werkzaamheden, zoals in lid 5.3.1 bedoeld, zijn slechts toelaatbaar, indien de aanvrager van de omgevingsvergunning voor het uitvoeren van werken en werkzaamheden aan de hand van nader archeologisch onderzoek kan aantonen dat op de betrokken locatie geen archeologische waarden aanwezig zijn. Voorts zijn de werken en werkzaamheden toelaatbaar, indien:

- a. de aanvrager van de omgevingsvergunning voor het uitvoeren van werken en werkzaamheden een rapport heeft overgelegd waarin de archeologische waarde van de betrokken locatie naar het oordeel van het bevoegd gezag in voldoende mate is vastgesteld;
- b. de betrokken archeologische waarden, gelet op dit rapport, door de activiteiten niet worden geschaad of mogelijke schade kan worden voorkomen door aan de omgevingsvergunning voor het uitvoeren van werken en werkzaamheden voorschriften en beperkingen te verbinden, gericht op het behoud van de archeologische resten in de bodem, het doen van opgravingen dan wel het begeleiden van de bouwactiviteiten door een archeologische deskundige;
- c. de aanvrager van de omgevingsvergunning voor het bouwen, anders dan met een archeologisch onderzoek, kan aantonen dat de grond zodanig is verstoord dat er geen archeologische waarden te verwachten zijn.

Een omgevingsvergunning kan worden verleend indien op basis van archeologisch onderzoek of een noodzakelijkheidstoets is aangetoond dat de archeologische waarden door de bouwactiviteiten niet onevenredig (kunnen) worden geschaad of niet langer sprake is van te verwachten archeologische waarden

# **Hoofdstuk 3 Algemene regels**

# **Artikel 6– Anti-dubbeltelregel**

Grond die eenmaal in aanmerking is genomen bij de het toestaan van een bouwplan waaraan uitvoering is of alsnog kan worden gegeven blijft bij de beoordeling van latere bouwplannen buiten beschouwing.

#### **Artikel 7 – Algemene bouwregels**

#### **7.1 Overschrijding bouwgrenzen**

De bouwgrenzen mogen in afwijking van het bepaalde in [Hoofdstuk 2](https://www.ruimtelijkeplannen.nl/documents/NL.IMRO.0575.BPBGPilaren47eo-VO01/r_NL.IMRO.0575.BPBGPilaren47eo-VO01.html#_2_Bestemmingsregels) van de regels en de verbeelding uitsluitend worden overschreden door:

- a. tot het hoofdgebouw behorende stoepen, stoeptreden, funderingen, balkons, erkers en entreeportalen die direct aan het hoofdgebouw worden aangebouwd, mits:
	- 1. de diepte niet meer dan 1/3 van de diepte van de voortuin bedraagt, tot een maximum van 1,5 m;
	- 2. de breedte niet meer dan 40% van de voorgevelbreedte of de volle breedte van het bestaande raamkozijn bedraagt;
	- 3. de goothoogte niet meer dan 3 m bedraagt;
- b. andere ondergeschikte onderdelen van gebouwen die direct aan het hoofdgebouw worden aangebouwd, mits de overschrijding niet meer dan 1 m en de bouwhoogte niet meer dan 4 m bedraagt;
- c. terreinafscheidingen tot een bouwhoogte van 1 m.

#### **7.2 Bestaande maten**

- a. Voor een bouwwerk, dat bij of krachtens de Wet algemene bepalingen omgevingsrecht op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden en dat in het plan ingevolge de bestemming is toegelaten, maar waarvan de bestaande afstands-, hoogte-, inhouds- en oppervlaktematen afwijken van de bouwregels van de betreffende bestemming, geldt dat:
	- 1. bestaande maten, die meer bedragen dan in hoofdstuk 2 is voorgeschreven, mogen als ten hoogste toelaatbaar worden aangehouden;
	- 2. bestaande maten, die minder bedragen dan in hoofdstuk 2 is voorgeschreven, als ten minste toelaatbaar mogen worden aangehouden.
- b. Ingeval van herbouw is lid a onder 1 en 2 uitsluitend van toepassing, indien de herbouw op dezelfde plaats plaatsvindt.
- c. Op een bouwwerk als hiervoor bedoeld, is het Overgangsrecht bouwwerken als opgenomen in dit plan niet van toepassing.

#### **7.3 Ondergronds bouwen**

Voor het bouwen van geheel of gedeeltelijk beneden het maaiveld gelegen gebouwen gelden de volgende bepalingen:

- a. ondergronds bouwen is enkel toegestaan onder bedrijfswoningen en woningen, niet zijnde aan- en uitbouwen;
- b. de bouw van de ondergrondse ruimte behorende bij en dienstbaar aan de woning is uitsluitend toelaatbaar voor zover het zich binnen het bouwvlak een woning bevindt;
- c. de ondergrondse ruimten bestaan uit ten hoogste één bouwlaag;
- d. de bouwdiepte mag niet meer bedragen dan 4 m;

- e. het bouwen van ondergrondse ruimten is uitsluitend toelaatbaar direct onder de woning waarbij de ondergrondse ruimte niet voorbij de buitenmuren van de woning komen;
- f. de inhoud van ondergrondse ruimten worden niet meegerekend bij de maximale inhoudsmaat van de woning;
- g. het kunstmatig verhogen van het peil rond de woning is niet toegestaan.

#### **7.4 Afstanden tot zijerfscheidingen**

- a. Gebouwen mogen niet binnen een afstand van 3 m tot de zijerfscheiding worden gebouwd;
- b. Het bevoegd gezag kan bij omgevingsvergunning afwijken van het bepaalde in onder a teneinde de afstand van 3 m te verkleinen, met inachtneming van het volgende:
	- 1. indien over een lengte van meer dan 2,5 m in de zijerfscheiding wordt gebouwd, dient te worden gewaarborgd dat de op te richten bebouwing geen onnodig nadelige veranderingen teweegbrengt in de bezonningssituatie op de aangrenzende erven of tuinen en in de lichttoetreding van het naastgelegen hoofdgebouw of van de naastgelegen kassen, tenzij:
		- daardoor de gebruikswaarde van de te bebouwen gronden onevenredig worden geschaad;
		- de goothoogte van (delen van) gebouwen worden teruggebracht tot minder dan 2,5 m.

#### **7.5 Woningen en kassen**

- a. Tussen kassen op gronden met de bestemming 'Agrarisch Bollenteelt Bollenzone 1', en woningen (inclusief aan- en uitbouwen) die niet tot het eigen glastuinbouw- of bollenteeltbedrijf behoren, dient afhankelijk van de situatie op het tijdstip van inwerkingtreding van het bestemmingsplan - ten minste de volgende afstand in acht genomen te worden:

| situatie                                                         | minimale afstand |
|------------------------------------------------------------------|------------------|
| uitbreiding van bestaand glastuinbouwbedrijf en bestaande woning | 10 m             |
| bestaand glastuinbouwbedrijf en nieuwe woning                    | 25 m             |
| bestaand glastuinbouwbedrijf en uitbreiding bestaande woning     | 25 m             |

- b. Het bevoegd gezag kan bij omgevingsvergunning afwijken van het bepaalde in sub a, voor zover een kortere afstand - gelet op de milieuvergunning en de daaraan verbonden voorschriften - uit milieuhygiënisch oogpunt aanvaardbaar is.
# **Artikel 8 – Algemene gebruiksregels**

#### **8.1 Strijdig gebruik**

- a. Onder gebruik in strijd met het bestemmingsplan wordt in ieder geval verstaan onbebouwde gronden te gebruiken of te laten gebruiken:
	- 1. als opslagplaats voor bagger en grondspecie;
	- 2. als opslagplaats voor vaten, kisten, al dan niet voor gebruik geschikte werktuigen en machines of onderdelen daarvan, oude en nieuwe (bouw)materialen, afval, puin, grind of brandstoffen;
	- 3. als uitstallings-, opslag-, stand- of ligplaats voor kampeer- en verblijfsmiddelen;
	- 4. voor het houden van wedstrijden met motorvoertuigen of bromfietsen;
	- 5. als plaats voor het (laten) landen of opstijgen van ultralight-vliegtuigen;
	- 6. voor groeps- en natuurkamperen;
	- 7. als seksinrichtingen.
- b. Onder strijdig gebruik wordt in ieder geval verstaan gebouwen en andere bouwwerken te gebruiken of te laten gebruiken voor:
	- 1. seksinrichtingen;
	- 2. speelautomatenhallen;
	- 3. inrichtingen ten behoeve van het verstrekken van verdovende middelen vallende onder de Opiumwet.

- c. Het gebruik van bijgebouwen als zelfstandige woning is niet toegestaan;
- d. Het gebruik van bedrijfswoningen, woningen en/of wooneenheden anders dan voor één huishouden is niet toegestaan.

#### **8.2 Geen strijdig gebruik**

Onder strijdig gebruik als bedoeld in de lid 8.1 wordt niet verstaan:

- a. vormen van gebruik als bedoeld in lid 8.1 onder a en b, die verenigbaar zijn met het doel waarvoor de betrokken grond ingevolge de bestemming(en), de daarbij behorende bestemmingsomschrijving(en) en/of de overige regels mag worden gebruikt, mits niet buiten bouwvlak en mits in geval van opslag de stapelhoogte niet meer dan 1,5 m bedraagt;
- b. het opslaan van bouwmaterialen, puin en specie in verband met normaal onderhoud, dan wel ter verwezenlijking van de betrokken bestemming(en);
- c. de stalling van ten hoogste één toercaravan of boot op het bij een woning behorend bouwvlak;

# **Artikel 9 – Algemene afwijkingsregels**

#### **9.1 Maten en bouwgrenzen**

Het bevoegd gezag kan – tenzij op grond van hoofdstuk 2 reeds afwijking mogelijk is – bij een omgevingsvergunning afwijken van de regels voor:

- a. afwijkingen van maten (waaronder percentages) met ten hoogste 10%;
- b. overschrijding van bouwgrenzen, niet zijnde bestemmingsgrenzen, voor zover zulks van belang is voor een technisch betere realisering van bouwwerken dan wel voor zover zulks noodzakelijk is in verband met de werkelijke toestand van het terrein; de overschrijdingen mogen ten hoogste 3 m bedragen en het bouwvlak mag met ten hoogste 10% worden vergroot.

De omgevingsvergunning wordt niet verleend, indien daardoor onevenredige afbreuk wordt gedaan aan de ingevolge de bestemming gegeven gebruiksmogelijkheden van aangrenzende gronden en bouwwerken.

#### **Artikel 10 – Algemene wijzigingsregels**

### **10.1 Waarde – Archeologie**

Burgemeester en wethouders kunnen een of meer bestemmingsvlakken van de bestemming 'Waarde - Archeologie 2' heel of gedeeltelijk verwijderen, indien:

- a. uit nader archeologisch onderzoek is gebleken dat ter plaatse geen archeologische waarden aanwezig zijn;
- b. het op grond van nader archeologisch onderzoek niet meer noodzakelijk wordt geacht dat het bestemmingsplan ter plaatse in bescherming en veiligstelling van archeologische waarden voorziet.

#### **10.2 Overschrijding bestemmingsgrenzen**

Burgemeester en wethouders kunnen de in het plan opgenomen bestemmingen wijzigen ten behoeve van overschrijding van bestemmingsgrenzen, voor zover zulks van belang is voor een technisch betere realisering van bestemmingen of bouwwerken dan wel voor zover zulks noodzakelijk is in verband met de werkelijke toestand van het terrein. De overschrijdingen mogen echter ten hoogste 3 m bedragen en het bestemmingsvlak mag met ten hoogste 10% worden vergroot.

#### **10.3 Verbreding watergangen**

Burgemeester en wethouders kunnen een of meer bestemmingen wijzigen in de bestemming Water, indien:

- a. de bestemmingswijziging noodzakelijk is voor de verbreding van de hoofdwatergangen;
- b. de ter plaatse aanwezige natuur- en landschapswaarden niet onevenredig aangetast worden;

- c. een privaatrechtelijke overeenkomst is gesloten over de bollencompensatie conform de compensatieregeling bollenteeltgebied zoals opgenomen in de provinciale verordening.
# **Artikel 11 – Overige regels**

#### **11.1 Parkeergelegenheid en laad- en losmogelijkheden**

- a. Bij een feitelijke gebruiksverandering, bij het verlenen van een omgevingsvergunning voor bouwen en/of het in dit plan opgenomen afwijkingen en wijzigingen dient, indien de omvang of de bestemming van een gebouw en/of het terrein daartoe aanleiding geeft, ten behoeve van het parkeren of stallen van auto's, (motor)fietsen, of andere voertuigen, in voldoende mate ruimte zijn aangebracht op of onder het gebouw, en/of op of onder het onbebouwde terrein dat bij dat gebouw of terrein behoort.
- b. De onder a bedoelde ruimte voor het parkeren van auto's moet afmetingen hebben die zijn afgestemd op gangbare auto's. Aan deze eis wordt geacht te zijn voldaan;
	- 1. indien de afmetingen van bedoelde parkeerruimten ten minste 1,80 m bij 5 m en ten hoogste 3,25 m bij 6 m bedragen;
	- 2. indien de afmetingen van een gereserveerde parkeerruimte voor een gehandicapte voor zover die ruimte niet in de lengterichting aan een trottoir grenst - ten minste 3,50 m bij 5 m bedragen.
- c. Indien de bestemming van een gebouw aanleiding geeft tot een te verwachten behoefte aan ruimte voor het laden of lossen van goederen, moet in deze behoefte in voldoende mate zijn voorzien aan, in of onder dat gebouw, dan wel op of onder het onbebouwde terrein dat bij dat gebouw behoort.
- d. Het bevoegd gezag kan bij een omgevingsvergunning afwijken van het bepaalde onder a en c:
	- 1. indien het voldoen aan die bepalingen op overwegende bezwaren stuit; of
	- 2. voor zover op andere redelijke wijze in de nodige parkeer- of stallingsruimte, dan wel laad- of losruimte wordt voorzien.
- e. Ruimte(n) voor het bepaalde onder a en c dient, voor zover de aanwezigheid van deze ruimten krachtens deze regels nodig is, beschikbaar te blijven. Ander gebruik wordt aangemerkt als strijdig gebruik met de bestemming

# **Hoofdstuk 4 Overgangs- en slotregels**

# **Artikel 12 – Overgangsrecht**

#### **12.1 Overgangsrecht bouwwerken**

- a. Een bouwwerk dat op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden krachtens een omgevingsvergunning voor het bouwen, en afwijkt van het plan, mag, mits deze afwijking naar aard en omvang niet wordt vergroot:
	- 1. gedeeltelijk worden vernieuwd of veranderd;
	- 2. na het tenietgaan ten gevolge van een calamiteit geheel worden vernieuwd of veranderd, mits de aanvraag van de omgevingsvergunning voor het bouwen wordt gedaan binnen twee jaar na de dag waarop het bouwwerk is tenietgegaan;
- b. Het bevoegd gezag kan eenmalig in afwijking van het bepaalde onder a een omgevingsvergunning verlenen voor het vergroten van de inhoud van een bouwwerk als bedoeld onder a met maximaal 10%;
- c. Sub a is niet van toepassing op bouwwerken die weliswaar bestaan op het tijdstip van inwerkingtreding van het plan, maar zijn gebouwd zonder vergunning en in strijd met het daarvoor geldende plan, daaronder begrepen de overgangsbepaling van dat plan.

#### **12.2 Overgangsrecht gebruik**

- a. Het gebruik van grond en bouwwerken dat bestond op het tijdstip van inwerkingtreding van het bestemmingsplan en hiermee in strijd is, mag worden voortgezet;
- b. Het is verboden het met het bestemmingsplan strijdige gebruik, bedoeld in sub a, te veranderen of te laten veranderen in een ander met dat plan strijdig gebruik, tenzij door deze verandering de afwijking naar aard en omvang wordt verkleind;
- c. Indien het gebruik, bedoeld in sub a, na het tijdstip van de inwerkingtreding van het plan voor een periode langer dan een jaar wordt onderbroken, is het verboden dit gebruik daarna te hervatten of te laten hervatten;
- d. Sub a is niet van toepassing op het gebruik dat reeds in strijd was met het voorheen geldende bestemmingsplan, daaronder begrepen de overgangsbepalingen van dat plan.

# **Artikel 13 – Slotregel**

Deze regels worden aangehaald als: Regels van het bestemmingsplan Correctie Gerleeweg 9, Noordwijk.

**III. BIJLAGEN (APART BIJGEVOEGD)** 

**IV. VERBEELDING**