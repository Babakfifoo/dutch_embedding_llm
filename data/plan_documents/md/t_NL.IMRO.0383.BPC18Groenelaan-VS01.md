*Toelichting*

Bestemmingsplan Eerste Groenelaan, Castricum · · ·

· · ·

5

Visser en van Dam Adviseurs in omgevingsrecht

# *1. Inleiding 1.1 Aanleiding*

Op 11 april 2013 heeft de gemeenteraad het bestemmingsplan 'Castricum, 3 locaties' vastgesteld. Het plangebied is verdeeld over drie afzonderlijk gelegen gebieden verspreid over het grondgebied van Castricum. Onderliggend bestemmingsplan behelst de ontwikkeling van de locatie aan de Eerste Groenelaan tot woongebied door Woningstichting Kennemer Wonen. Het vigerende bestemmingsplan voorziet niet in deze ontwikkeling. Met het voorliggende bestemmingsplan wordt een nieuw juridisch planologisch kader voor het plangebied gevormd.

*Figuur 1: planlocatie (maps.google.nl)* 

Voorheen werd het terrein binnen de planlocatie gebruikt door korfbalvereniging Helios als korfbalveld.

Ten noorden van het plangebied bevindt zich een vestiging van het Clusius College. Ten westen van het plangebied bevindt zich het politiebureau van Castricum. Het gebouw telt twee bouwlagen en heeft aan de voorzijde parkeervoorzieningen. Het politiebureau wordt ontsloten door de Eerste Groenelaan. Ten westen van het politiebureau bevindt zich de Sokkerwei, bestaande uit zowel grondgebonden woningen als een brede school.

Ten oosten van het plangebied bevindt zich de Paulusburcht, een basisschool gecombineerd met 15 appartementen.

## *1.2 Het plan*

Het plangebied is momenteel onbebouwd. De ontwikkeling bestaat uit 15 grondgebonden woningen. De beoogde woningen bestaan uit 2 bouwlagen en worden plat afgedekt. Het parkeren vindt plaats aan de straatzijde. Het plan is door participatie van omwonenden en belanghebbenden tot stand gekomen en verwerkt in een definitief ruimtelijk kader. Het ruimtelijk kader is door de gemeenteraad van Castricum op 12 oktober 2017 vastgesteld. Dit raadsbesluit bevat een stedenbouwkundige onderbouwing welke is vertaald in onderstaande schets. De geplande woningen, parkeerruimte en groen zijn stedenbouwkundig zorgvuldig ingepast in de omgeving. Tevens levert het toevoegen van sociale huurwoningen een meerwaarde op voor de gemeente Castricum.

*Figuur 2: ruimtelijk kader* 

## *1.3 Wijziging bestemmingsplan*

#### **Huidige bestemming**

De planlocatie valt binnen het vigerende bestemmingsplan 'Castricum, 3 locaties'. De locatie heeft de bestemming 'sport' met de dubbelbestemming 'waarde – archeologie 4. Daarnaast zijn omliggende gronden bestemd als openbaar groen en als voetpad. In de figuur hieronder is een uitsnede van de verbeelding weergegeven

*Figuur 3: uitsnede verbeelding vigerend bestemmingsplan (www.ruimtelijkeplannen.nl)* 

De planlocatie wordt omsloten door de Oranjelaan aan de noordzijde, de Eerste Groenelaan aan de zuidzijde, de Sokkerwei aan de westzijde en de Paulusschool aan de oostzijde.

Het plan is onder meer in strijd met het bestemmingsplan omdat een woonfunctie niet past binnen de planregels. Het plan kan enkel worden gerealiseerd door een nieuw (postzegel)bestemmingsplan vast te stellen.

## *1.4 Leeswijzer*

In hoofdstuk 2 wordt ingegaan op het beleid. Hoofdstuk 3 voorziet in de verschillende ruimtelijke aspecten. Hoofdstuk 4 gaat in op de milieuaspecten. In hoofdstuk 5 wordt ingegaan op de maatschappelijke en economische uitvoerbaarheid.

# *2. Ruimtelijk beleid*

## *2.1 Rijksbeleid*

6WUXFWXXUYLVLHLQIUDVWUXFWXXUHQ5XLPWH

In maart 2012 is de Structuurvisie Infrastructuur en Ruimte (SVIR) vastgesteld.

De rijksoverheid streeft naar een concurrerend, bereikbaar, leefbaar en veilig Nederland, met een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. De ruimtelijke structuur van Nederland heeft zich ontwikkeld van steden in een landelijk gebied naar stedelijke regio's in interactie met landelijke en cultuurhistorische gebieden. Overheden, burgers en bedrijven krijgen de ruimte om oplossingen te creëren. Zij verdienen het vertrouwen dat ze dat op een goede manier doen. Het Rijk gaat zo min mogelijk op de stoel van provincies en gemeenten zitten en richt zich op het versterken van de internationale positie van Nederland en het behartigen van de belangen voor Nederland als geheel, zoals de hoofdnetwerken voor personen- en goederenvervoer, energie en natuur. Afspraken over verstedelijking, groene ruimte en landschap laat het Rijk over aan de provincies en gemeenten. Het Rijk blijft verantwoordelijk voor het systeem van ruimtelijk ordening. Daarnaast kan een rijks verantwoordelijkheid aan de orde zijn indien:

- · Een onderwerp nationale baten en/of lasten heeft en de doorzettingsmacht van provincies en gemeenten overstijgt. Bijvoorbeeld ruimte voor militaire activiteiten en opgaven in de stedelijke regio's rondom de mainports, brainport, greenports en de valleys.
- · Over een onderwerp internationale verplichtingen of afspraken zijn aangegaan. Bijvoorbeeld voorbiodiversiteit, duurzame energie, watersysteemherstel of werelderfgoed.
- · Een onderwerp provincie- of landsgrensoverschrijdend is en ofwel een hoog afwentelingsrisico kent ofwel in beheer bij het Rijk is. Bijvoorbeeld de hoofdnetten van weg, spoor, water en energie, maar ook de bescherming van gezondheid van inwoners.

In de structuurvisie zijn dertien nationale belangen benoemd. De nationale belangen, die worden benoemd, betreffen de internationale concurrentiepositie, het gebruik van de ondergrond, het behouden en versterken van vervoeren transportsystemen, de milieukwaliteit, de waterveiligheid en zoetwatervoorziening en behoud en versterken van natuur en cultuurhistorische waarden. Geen van deze nationale belangen zijn van toepassing op dit project en daarmee wordt beleid hierover overgelaten aan de provincie en de gemeente.

## **Ladder voor duurzame verstedelijking**

Het Besluit ruimtelijke ordening (Bro) geeft regels waar concrete ruimtelijke projecten aan moeten voldoen. Zo is in het Bro de ladder voor duurzame verstedelijking verankerd. Deze ladder is gericht op vraaggericht programmeren en het zorgvuldig benutten van ruimte.

In artikel 3.1.6, lid 2 Bro is voorgeschreven dat indien bij een bestemmingsplan 'een nieuwe stedelijke ontwikkeling' mogelijk wordt gemaakt, de toelichting van het bestemmingsplan een beschrijving van de behoefte bevat en, indien het bestemmingsplan die ontwikkeling buiten het bestaand stedelijk gebied mogelijk maakt, een motivering is opgenomen waarom niet binnen het bestaand stedelijk gebied in die behoefte kan worden voorzien.

Het Besluit ruimtelijke ordening (Bro) geeft regels waar concrete ruimtelijke projecten aan moeten voldoen. Zo is in het Bro de ladder voor duurzame verstedelijking verankerd. Deze ladder is gericht op vraaggericht programmeren en het zorgvuldig benutten van ruimte. Op 1 juli 2017 is het Bro gewijzigd, waarbij een nieuwe Laddersystematiek geldt. In artikel 3.1.6, lid 2 Bro is voorgeschreven dat indien bij een bestemmingsplan 'een nieuwe stedelijke ontwikkeling' mogelijk wordt gemaakt, de toelichting van het bestemmingsplan een beschrijving van de behoefte bevat en, indien het bestemmingsplan die ontwikkeling buiten het bestaand stedelijk gebied mogelijk maakt, een motivering is opgenomen waarom niet binnen het bestaand stedelijk gebied in die behoefte kan worden voorzien.

## **Kwantitatieve behoefte**

Binnen de woningmarktregio is sprake van een kwantitatieve regionale behoefte aan ca. 704 woningen en binnen de gemeente Castricum zelf aan 484 woningen. De 15 woningen die zijn gepland op de planlocatie passen ruim binnen de kwantitatieve regionale behoefte. Door de voorgenomen ontwikkeling om 15 sociale grondgebonden woningen te realiseren wordt voldaan aan de regionale behoefte om woningbouw te realiseren. Het planvoornemen past tevens in het Regionaal Actieplan.

#### **Kwalitatieve behoefte**

Het planvoornemen behelst de ontwikkeling van 15 grondgebonden woningen in het sociale segment. De geplande woningen passen hiermee binnen de kwalitatieve behoefte. De beoogde woningtypes sluiten aan op de kwalitatieve behoefte wat betreft type en segment. Het beoogde plan voorziet daarmee in de geconstateerde regionale woningbehoefte. Het plan voldoet hiermee aan de Ladder. De geplande ontwikkeling is gebaseerd op een zorgvuldig gebruik van de ruimte.

#### **Bestaand stedelijk gebied**

Het plangebied maakt onderdeel uit van het bestaand stedelijk gebied (definitie: bestaand stedenbouwkundig samenstel van bebouwing ten behoeve van wonen, dienstverlening, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur). Het onderhavige bestemmingsplan voorziet in het invullen van een woningbehoefte binnen het bestaand stedelijk gebied.

#### %DUUR\$0Y%

Dit besluit legt nationale ruimtelijke belangen vast. Het beleid is erop gericht om het aantal regels terug te dringen. De ruimtelijke onderwerpen van nationaal belang zijn daardoor beperkt. Hierdoor is onder andere de aanwijzing van nationale landschappen vervallen.

Het Rijk maakt bijvoorbeeld geen landsdekkende woningbouwafspraken meer, alleen nog in de Noord- en Zuidvleugel van de Randstad. Het Rijk benoemt alleen nog landelijke doelstellingen om de woningmarkt goed te laten werken. Het landschapsbeleid gaat ook naar de provincies. Provincies en gemeenten zijn volgens het kabinet beter op de hoogte van de situatie in de regio en de vraag van bewoners, bedrijven en organisaties. Daardoor kunnen zij beter afwegen wat er met een gebied moet gebeuren.

Het Barro staat het plan voor de onderhavige locatie niet in de weg. De structuurvisie is 21 juni 2010 vastgesteld en de meest recente actualisatie heeft op 28 september 2015 plaatsgevonden. De Provincie Noord-Holland heeft gekozen voor drie hoofdbelangen: klimaatbestendigheid, duurzaam ruimtegebruik en ruimtelijke kwaliteit. De structuurvisie borduurt voort op en heeft de eerdere streekplannen vervangen. Met name de scheiding tussen landelijk en stedelijk gebied komt sterk naar voren in de visie. In het landelijk gebied is de provincie veel meer terughoudend ten aanzien van nieuwe ontwikkelingen dan in het stedelijke gebied, waar lokale overheden veel meer vrijheid hebben om hun eigen beleid te voeren.

## *2.2 Provinciaal beleid*

#### 6WUXFWXXUYLVLH1RRUG+ROODQG

In de structuurvisie Noord-Holland 2040 vormen drie hoofdbelangen gezamenlijk de ruimtelijke hoofddoelstelling van de provincie:

- 1. ruimtelijke kwaliteit: hiervoor wordt vooral gefocust op behoud en ontwikkeling van Noord-Hollandse cultuurlandschappen, natuurgebieden en groen om de stad;
- 2. duurzaam ruimtegebruik: waarbij milieukwaliteiten, behoud en ontwikkeling van verkeers- en vervoersnetwerken, voldoende en op de behoefte aansluitende huisvesting en voldoende en gedifferentieerde ruimte voor landbouw, visserij en andere economische activiteiten een belangrijke rol spelen;

- 3. klimaatbestendigheid: voor voldoende bescherming tegen overstroming en wateroverlast, schoon drink-, grond- en oppervlaktewater en ruimte voor het opwekken van duurzame energie.
De provincie Noord-Holland wil de Noord-Hollandse (cultuur)landschappen optimaal gebruiken door hun kenmerken te koesteren en te benutten bij nieuwe ontwikkelingen. Nieuwe plannen dienen daarom de ontwikkelingsgeschiedenis, de ordeningsprincipes en bebouwingskarakteristiek van het landschap en de inpassing in de wijdere omgeving als uitgangspunt te hanteren. Om dit te kunnen toetsen, wordt door de provincie een regionaal Beleidskader Landschap en Cultuurhistorie opgesteld.

De provincie Noord-Holland richt zich op het stimuleren van de verbeteringen van de ruimtelijke kwaliteit.

Omdat het plangebied binnen stedelijk gebied is gelegen, vormt de structuurvisie Noord-Holland geen belemmering voor de uitvoering van het plan.

## 3URYLQFLDOH5XLPWHOLMNH9HURUGHQLQJ

De borging van de provinciale belangen vindt plaats in de bij de structuurvisie behorende "Provinciale Ruimtelijke Verordening Structuurvisie" (PRV). De PRV is in werking getreden op 1 maart 2017. In de PRV wordt een aantal algemene regels vastgesteld over onderwerpen in zowel het buitengebied als het "bestaand stedelijk gebied" van Noord-Holland waar een provinciaal belang mee gemoeid is.

In grote lijnen is de PRV zo ingericht dat in beginsel ruimtelijke activiteiten buiten het "bestaand stedelijk gebied" alleen zijn toegestaan indien wordt voldaan aan de in de verordening genoemde voorwaarden. Activiteiten binnen het "bestaand stedelijk gebied" treffen in beginsel geen provinciale belangen. De planologische regeling daarvan wordt in dat geval aan de gemeente overgelaten.

Bestaand stedelijk gebied geeft weer dat het gaat om het geheel van bebouwd gebied met stedelijke functies. Het plangebied valt binnen het "bestaand stedelijk gebied". Het onderhavige plan is niet in strijd met het voor dit gebied bepaalde in de PRV en de Uitvoeringsregeling.

## **Leidraad Landschap en Cultuurhistorie**

In de Leidraad Landschap en Cultuurhistorie zijn een aantal onderwerpen opgenomen die van belang zijn voor de ruimtelijke kwaliteit van Noord-Holland, te weten aardkundige waarden, openheid, stilte en donkerte en dorps-DNA.

De Provincie Noord-Holland omschrijft ruimtelijke kwaliteit aan de hand van kernkwaliteiten van het landschap. Natuurlijke omstandigheden en vooral ook menselijk handelen, hebben in ieder landschap hun eigen sporen nagelaten. Nieuwe ontwikkelingen moeten zich tot deze karakteristieken verhouden. Elk landschapstype heeft zijn eigen specifieke kernkwaliteiten die gebieden een eigen karakter en identiteit geven. De voornaamste kernkwaliteiten zijn: archeologie en tijdsdiepte (tezamen 'ondergrond'), aardkundige waarden, historische structuurlijnen, cultuurhistorische objecten en openheid, duisternis en stilte (tezamen landschaps-DNA) en dorps-DNA.

De Provincie beschermt ook de ondergrond van de bijzondere landschappen. Zolang aardkundige verschijningsvormen (zoals stuwwallen, duinen, wadden en beekdalen) onaangetast zijn, vertellen ze veel over de ontstaansgeschiedenis van Noord-Holland en de krachten die daarbij een rol speelden: wind, water, ijs en getijden. Behoud en ontwikkeling van aardkundige waarden is van belang gezien de onschatbare waarde van aardkundig erfgoed voor de inwoners van Noord-Holland en Nederland.

Genoemde kernkwaliteiten worden door het plan niet aangetast. De planlocatie ligt in het ''bestaand stedelijk gebied'' en ligt bovendien niet in een aardkundig waardevol gebied. Tevens worden er geen archeologische of cultuurhistorische waarden aangetast.

Onder dorps-DNA verstaat de Provincie Noord-Holland de kernkwaliteiten van de Noord-Hollandse dorpen. Noord-Holland heeft een grote verscheidenheid aan dorpen tussen en binnen de verschillende landschapstypen. Ze zijn in de afgelopen eeuw sterk gegroeid en hebben (deels) hun oorspronkelijke structuur en identiteit verloren. De provincie Noord-Holland wil dat nieuwe ontwikkelingen aan de randen van deze dorpen ook plaatsvinden op basis van hun kernkwaliteiten. Voor onderliggend planinitiatief heeft de gemeenteraad van Castricum een ruimtelijk kader vastgesteld waarmee onderliggende ontwikkeling zorgvuldig stedenbouwkundig ingepast is en aansluit binnen de identiteit en structuur van de omgeving. Hiermee worden de kernkwaliteiten niet aangetast.

#### **Duurzaamheid**

De Provincie vraagt om bij woningbouw ontwikkelingen invulling te geven aan energiebesparing en inzet van duurzame energiebesparing en inzet van duurzame energie, waaronder mede wordt verstaan het gebruik van restwarmte, Warmte Koude Opslag en aardwarmte, zonne-energie, biomassa. Nieuwe verstedelijking of uitbreiding van bestaande verstedelijking dient aan eisen van duurzaam bouwen te voldoen.

De woningbouwcorporatie heeft het voornemen om een duurzaam plan realiseren, mede door het realiseren van zonnepanelen. Dit principe zal nog nader worden uitgekristalliseerd. Het plan past hiermee binnen de duurzaamheidsambitie van de Provincie.

## 3URYLQFLDOH:DWHUYLVLH

Op 23 december 2015 is de Watervisie 2016-2021 (als opvolger van het provinciale Waterplan 2010-2015) in werking getreden. De Watervisie biedt een doorkijk voor het regionale waterbeleid tot 2040 en geeft aan waar in de periode 2016-2021 de prioriteiten liggen voor waterveiligheid en schoon en voldoende water. Voor de Watervisie is een Uitvoeringsprogramma 2016-2021 opgesteld, waarin staat wat de provincie concreet gaan doen. Het Uitvoeringsprogramma wordt jaarlijks geactualiseerd.

Met het planvoornemen is de waterveiligheid en kwaliteit niet in het geding. Het planvoornemen past binnen de Watervisie.

## 3URYLQFLDOHZRRQYLVLH

Op 27 september 2010 hebben Provinciale Staten de Provinciale Woonvisie "Goed Wonen in Noord-Holland 2010- 2020" vastgesteld. In deze visie staat de doelstelling: "in 2020 beschikken inwoners van Noord-Holland over voldoende woningen met een passende kwaliteit en in een aantrekkelijk woonmilieu". Op basis van de woonvisie wil de provincie Noord-Holland samen met de gemeenten en corporaties en andere woonpartners afspraken maken over de aantallen en het soort woningen dat moet worden gebouwd. Deze afspraken zijn vastgelegd in bestuurlijke overeenkomsten. De woningbouwtaakstelling voor de regio Alkmaar is in de woonvisie iets naar beneden bijgesteld. Als het gaat om woningbouw heeft de nadruk jarenlang gelegen op het aantal te bouwen woningen (kwantiteit). In de provinciale woonvisie wordt gepleit voor een verschuiving van kwantiteit naar kwaliteit (duurzaam en in gewenste woonmilieus). De Provinciale Woonvisie stuurt aan op het maken van Regionale Actie Programma's.

## *2.3 Regionaal beleid*

#### 5HJLRQDOH:RRQYLVLH5HJLR\$ONPDDU

De regio Alkmaar bestaat uit de gemeenten Alkmaar, Bergen, Castricum, Graft-De Rijp, Heerhugowaard, Heiloo, Langedijk en Schermer. De gemeenten en woningmarktpartijen in deze regio werken intensief samen en maken afspraken over ieders rol op het terrein van wonen. In dit kader is de Regionale Woonvisie Regio Alkmaar 2013-2020 vastgesteld door de acht gemeenteraden. De regionale woonvisie is opgesteld om als kader te kunnen dienen voor lokale woonvisies van de gemeenten en om richting te geven voor afspraken met marktpartijen. Daarbij wordt voldoende ruimte gelaten om op de lokale behoefte in te spelen.

Het uitgangspunt is om in te spelen op de daadwerkelijke behoeftes en mogelijkheden van de klant en de ontwikkelende partij. Tegelijk wil de regio waarborgen dat woningbouwplannen kwalitatief bijdragen aan de lokale voorraad. De regio stelt daarom dat ontwikkelende partijen en gemeenten gezamenlijk moeten zoeken naar het optimale bouwplan. De regio Almaar hanteert bij nieuwbouw regionaal een percentage van minimaal 30% sociale woningbouw, maar dit mag/kan per gemeente hoger of lager uitvallen. Ook kan dit variëren tussen huur, dan wel koop, mits regionaal afgestemd.

Het woningbouwprogramma bestaat enkel uit sociale woningbouw in de huursector (categorie I). Dit sluit aan op de regionale woonvisie. Daarnaast is de woningbouwlocatie aan de Eerste Groenelaan opgenomen in de woningbouwprogrammering van de gemeente Castricum, waarover in regionaal verband overeenstemming is.

## 5HJLRQDDO:DWHUSODQ%HUJHQ&DVWULFXP+HLORR

In het regionale waterplan staat de watervisie en de hoofdlijnen van wat de gemeenten Bergen, Castricum, Heiloo en Hoogheemraadschap Hollands Noorderkwartier op het gebied van waterbeheer en allerlei waterfacetten van plan zijn in de periode tot en met 2016, met een doorkijk naar 2050. De hoofddoelstelling van het regionaal waterplan is het streven naar een goed functionerend, veilig en ecologisch gezond watersysteem dat aansluit bij de identiteit van het unieke landschap binnen het plangebied. Daarbij wordt gestreefd naar het vergroten van de belevingswaarde en het creëren van voldoende plaats voor natuur en recreatie. Het waterplan gaat niet in op de veiligheid van de zeewaterkeringen.

Het planvoornemen vindt plaats binnen stedelijk gebied. Daarnaast is er sprake van een beperkte ontwikkeling. Het regionale waterplan vormt dan ook geen belemmering voor de uitvoering van het planvoornemen.

## 5HJLRQDDO\$FWLHSURJUDPPD5HJLR\$ONPDDU

In het Regionale Actieprogramma (RAP) maken regio's en provincie afspraken over de gewenste woningbouwproductie, passend bij de vraag in kwantitatieve en kwalitatieve zin. Het RAP is tot stand gekomen met de betrokkenheid van de provincie Noord-Holland en de regio Alkmaar (bestaande uit de gemeenten Alkmaar, Bergen, Castricum, Graft De Rijp, Heerhugowaard, Heiloo, Langedijk en Schermer). In het RAP is aangegeven dat voor de nieuwbouwprogrammering de actuele provinciale prognose voor demografie en woningbouw en andere recente prognoses worden gehanteerd. Uitgangspunt is daarbij dat iedere gemeente in de regio Alkmaar de lokale uitbreidingsbehoefte kan faciliteren. Bij de prognose wordt een bandbreedte gehanteerd waarbij afwijkingen zowel aan de bovenkant als de onderkant mogelijk zijn. Met de harde plancapaciteit wordt de actuele uitbreidingsbehoefte niet geheel ingevuld. De 15 extra woningen die met dit bestemmingsplan worden mogelijk gemaakt ten opzichte van het aantal woningen dat met een directe bouwtitel in onderliggend bestemmingsplan is opgenomen, is passend binnen de aanwezige behoefte.

## *2.4 Gemeentelijk beleid*

## 6WUXFWXXUYLVLH%XLWHQ*HZRRQ&DVWULFXP

In de structuurvisie zijn speerpunten en beleidscriteria geformuleerd. De speerpunten bestaan uit een open en gevarieerd landschap met behoud van erfgoed, een stabiel inwonertal met voorzieningen op maat en bevorderen van recreatie en toerisme. Voor dit bestemmingsplan zijn de speerpunten een open en gevarieerd landschap met behoud van erfgoed en recreatie en toerisme van belang. Door landschaps- en natuurwaarden te beschermen en de recreatieve mogelijkheden positief te bestemmen worden de kaders hiervoor geschapen. Het unieke veenlandschap met de kenmerkende strokenverkaveling en de bijzondere natuur- en weidevogelgebieden kunnen op deze wijze behouden blijven.

Door alle speerpunten heen gelden twee belangrijke uitgangspunten: duurzaamheid en co-productie.

In de Kadernota Buitengebied worden verschillende relevante thema's uit de structuurvisie uitgediept. Het buitengebied van Castricum kent belangrijke natuur- en landschapswaarden en cultuurhistorische waarden. Het landelijk gebied van Castricum is een overwegend open landschap waarin strandwallen en duinenrijen de horizon begrenzen. De rijke en zeer diverse geschiedenis is op verschillende punten nog af te lezen in het landschap. Jarenlang agrarisch beheer heeft de historische patronen van dit overwegend open landschap in beperkte mate veranderd. Het is een aantrekkelijk woon- en recreatiemilieu, door het karakter van de verspreid liggende woonkernen.

Het gemeentebestuur wil het buitengebied open, groen en aantrekkelijk houden door middel van:

- · behoud en versterking van de waarden van natuur en landschap;
- · ruimte voor een economisch rendabele agrarische bedrijfsvoering;
- · behoud van archeologische en cultuurhistorische waarden;
- · mogelijkheden en voorzieningen om van het buitengebied te genieten.

De planlocatie is geen onderdeel van het weidevogelleefgebied. Het gebied kent daarnaast geen monumenten dan wel aardkundige waarden.

De woningbouwcorporatie heeft het voornemen om een duurzaam plan realiseren, mede door het realiseren van zonnepanelen.

Concluderend past het planvoornemen binnen de structuurvisie.

#### /RNDOHZRRQYLVLH

In de lokale woonvisie schetst de gemeente haar visie op het wonen in de gemeente Castricum. Hierbij wordt een concreet beeld gegeven tot 2020 met een doorkijk naar 2030. In de woonvisie zijn een viertal beleidsuitgangspunten geformuleerd. Eén van de uitgangspunten is dat een nieuwbouwprogramma voornamelijk gericht moet zijn op inbreidings- en transformatielocaties, dat leidt tot een voldoende woningaanbod met toekomstwaarde en dat aansluit bij de vraag van starters, kleine huishoudens, gezinnen en senioren.

Onderliggend plan gaat uit van 15 grondgebonden woningen in de sociale huursector waarmee het plan aansluit op de lokale woonvisie

#### &XOWXXUQRWD

In de cultuurnota zet de gemeente in op het zichtbaar en beleefbaar maken van het cultureel aanbod en landschap door de krachten te bundelen van de gemeente, ondernemers, culturele instellingen en organisaties, de toeristischrecreatieve sector, onderwijs en de inwoners. De gemeente wil gastvrij en innovatief zijn. Gastvrij door cultuur en

toerisme te verbinden, innovatief door erfgoed en historie vanuit een nieuw of ander perspectief te belichten. Het belang van cultuur voor de samenleving is, dat het mensen ontwikkelt én verbindt.

De verwachting dat er in het plangebied archeologische waarden aanwezig zijn die bij eventuele bodemingrepen aangetast worden is laag. In paragraaf 3.2 wordt hier dieper op ingegaan.

#### (UIJRHGQRWD

De gemeente heeft de 'Erfgoednota gemeente Castricum' vastgesteld. De gemeente streeft ernaar 'het verhaal van de plek te verbinden met de agenda van de plek'. In de erfgoednota wordt een nieuwe aanpak geïntroduceerd, die leidt tot een integrale aanpak. Het gebruik van erfgoed staat daarin centraal.

De erfgoednota kan gezien worden als een oplegger op het bestaande erfgoedbeleid (archeologie, monumenten en cultuurhistorie).

Een belangrijke beleidsopgave is de zorg voor een fijne leefomgeving. Daarvoor is het van belang dat inwoners zich verbonden voelen met hun omgeving.

De gemeente streeft er naar het erfgoed integraal te benaderen. Niet alleen door alle erfgoedonderdelen samen te trekken, maar juist ook door erfgoed te laten bijdragen aan maatschappelijke opgaves vanuit andere beleidsvelden (recreatie, toerisme, economie, sociaal/cultureel).

Het is voor de gemeente Castricum belangrijk om aantrekkelijk te blijven voor bewoners, bezoekers en bedrijven. Sociale samenhang en het stimuleren van ondernemers en burgerparticipatie zijn belangrijke doelen van ons gemeentelijk beleid. Erfgoed kan hier een belangrijke bijdrage aan leveren. Uitgangspunt bij de omgang met erfgoed wordt 'het vertellen van een verhaal'. Het gebruik van het verhaal wordt daarmee een voorwaarde voor een investering in bijvoorbeeld onderzoek, beheer of behoud van erfgoed. Op die manier kan het erfgoed worden ingezet bij het streven naar ruimtelijke kwaliteit, sociale binding, een prettig vestigingsklimaat en toerisme.

Het plan bestaat uit 15 grondgebonden sociale huurwoningen in de kern van Castricum. Het plan is tot stand gekomen via een uitgebreid participatieproces. participatie van omwonenden en belanghebbenden tot stand gekomen

Het plan past hiermee in de doelstellingen van de erfgoednota.

· · ·

# *3. Ruimtelijke aspecten*

## *3.1 Verkeer en parkeren*

In het kader van een nieuwe ontwikkeling moet gekeken worden wat de verkeersgeneratie is, wat de parkeerbehoefte is en hoe de ontsluiting geregeld wordt van de nieuwe functie om voldoende parkeerplaatsen te waarborgen en ongewenste verkeerssituaties tegen te gaan.

De parkeerplaatsen komen aan de voorkant van de woningen. De woningen en parkeerplaatsen zijn bereikbaar via een inrit in het verlengde van de Charlotte de Bourbonstraat.

Conform de 'Nota parkeernormen gemeente Castricum 2013', is er op het terrein voldoende ruimte om het parkeren op te lossen: voor de geplande 15 sociale huurwoningen geldt een parkeernorm van 2 parkeerplaatsen per woning (uitgaande van een 'huurhuis, sociale huur, rest bebouwde kom, matig stedelijk'). Daarmee wordt de parkeereis voor bewoners 30 parkeerplaatsen. Op het terrein zijn 32 parkeerplaatsen beschikbaar.

De verkeersfunctie is in het plangebied zeer ondergeschikt Bij de bepaling van het aantal verkeersbewegingen voor de geplande woningen is uitgegaan van een maximale verkeersgeneratie. Deze komt dan te liggen op 15x5,3=79,5 dagelijkse verkeersbewegingen (CROW, 2012). Het toevoegen van 15 woningen leidt niet tot een significante toename van verkeer.

Het aspect parkeren en verkeersaantrekkende werking vormt geen belemmering voor het realiseren van onderliggend plan.

## *3.2 Archeologie*

#### %HOHLGVQRWD\$UFKHRORJLH

Het gemeentelijk archeologiebeleid is opgenomen in het beleidsdocument 'Beleidsnota Archeologie gemeente Castricum 2011'. De beleidsnota is definitief vastgesteld op 6 oktober 2011. De gemeente kiest hierin voor een verscherpte aandacht voor, en het stellen van heldere voorwaarden aan, ingrepen in de bodem van de archeologisch meest waardevolle delen van het gemeentelijk bodemarchief, zodanig dat de archeologische zorgplicht in overeenstemming is met andere publieke taken en ambities (landbouw, ruimtelijke ontwikkeling, woningbouw, monumenten, etc.) maar ook met private belangen. Behalve een effectieve en doelmatige invulling van de rol van het bevoegd gezag, onderschrijft gemeente Castricum het rijks- en provinciale streven naar behoud van archeologische waarden in de bodem (behoud in situ). Voor het gehele grondgebied van gemeente Castricum (inclusief zeegebied) is op basis van bureauonderzoek een analyse gemaakt van het gemeentelijke bodemarchief, die vervolgens is vertaald in zeven beleidscategorieën op de maatregelenkaart. Op deze wijze wordt inzichtelijk gemaakt wanneer rekening moet worden gehouden met archeologie bij ruimtelijke planvorming en bodemingrepen, en welke onderzoekseisen en ontheffingen daarbij gelden. Deze zijn door middel van dubbelbestemmingen vastgelegd in het vigerende bestemmingsplan.

#### Bestemmingsplan Eerste Groenelaan, Castricum · · ·

*Figuur 4: Uitsnede archeologische waarden- en verwachtingenkaart Castricum*

Voor de vier verwachtingszones gelden verschillende beleidscategorieën op de maatregelenkaart die op de volgende pagina is afgebeeld. De planlocatie ligt in zone 5 (Oer-IJ gebied) waarvoor beleidscategorie 4 op de maatregelenkaart geldt. Er geldt een onderzoekseis indien de bodemverstorende ingreep groter is dan 500 m2 en de bodemingreep dieper gaat dan 40 cm –mv. Dat is in onderliggend plan het geval.

#### Bestemmingsplan Eerste Groenelaan, Castricum · · ·

- 
- 

- 
- 
- 
- 

#### *Figuur 5: Uitsnede archeologische maatregelenkaart Castricum*

#### \$UFKHRORJLVFKRQGHU]RHN

In het kader van de (her)ontwikkeling van het plangebied aan de Oranjelaan 2a is in januari 2013 door bureau IDDS Archeologie een archeologisch bureauonderzoek en een inventariserend veldonderzoek (IVO), verkennende fase, uitgevoerd. In dit onderzoek is mede onderliggende planlocatie onderzocht. Dit onderzoek kan dan ook worden gebruikt om voor de planlocatie aan de Eerste Groenelaan de archeologische waarden vast te stellen en een gespecificeerde archeologische verwachting in kaart te brengen.

Uit het onderzoek is gebleken dat het plangebied in een gebied ligt waar de omstandigheden voor bewoning zeer ongunstig waren. Door de ligging van het plangebied in het estuarium van het Oer IJ tot de Late IJzertijd geldt er in het plangebied een (zeer) lage verwachting voor resten van voor deze periode. Maar ook daarna bleef het landschap waar het plangebied deel van uitmaakte zeer nat en bleven de omstandigheden ongeschikt voor bewoning. Het gebied is vermoedelijk in de Middeleeuwen ingericht als agrarisch gebied, waardoor de bovengrond licht is omgewerkt, maar waardoor er tevens geen resten uit deze periode worden verwacht. Moderne verstoringen in het plangebied reiken tot in de natuurlijke IJ-afzettingen, waardoor deze lagen deels verstoord zijn.

Op basis van de resultaten van het inventariserend veldonderzoek is door IDDS Archeologie geadviseerd om geen vervolgonderzoek uit te laten voeren. Het onderdeel archeologie staat de uitvoering van onderliggend plan dan ook niet in de weg.

## *3.3 Waterparagraaf*

In onder andere de Europese "Kaderrichtlijn water", het "Nationaal Waterplan" en de adviezen van de "Commissie Waterbeheer 21e eeuw", is het beleid met betrekking tot het water(beheer) vastgelegd. Het beleid is gericht op het duurzaam behandelen van water. Dit betekent onder andere het waarborgen van voldoende veiligheid en het beperken van de kans op hinder vanwege water; dit ook in verhouding tot ontwikkelingen als de verandering van het klimaat, het dalen van de bodem en het stijgen van de zeespiegel.

In de nota "Anders omgaan met water" is bepaald dat de gevolgen van (ruimtelijke) ontwikkelingen voor de waterhuishouding uitdrukkelijk in onder andere bestemmingsplannen moeten worden overwogen. Hiervoor is de zogenoemde watertoets uitgevoerd (bijlage 6). De watertoets is het vroeg informeren (van de waterbeheerder), het adviseren (door de waterbeheerder), het overwegen en beoordelen van waterhuishoudkundige belangen in ruimtelijke plannen en besluiten. Uit de watertoets blijkt dat het plan een beperkte invloed heeft op de waterhuishouding. Per saldo zal een toename van 1.455 m2 verharding plaatsvinden.

Op 22 december 2009 is de Waterwet (Wtw) in werking getreden. Uitgangspunt van de Wtw is een volledig beheer van het watersysteem. Op grond van de Wtw is er ook een goede samenhang tussen het waterbeleid en de ruimtelijke ordening.

Ook in het Besluit omgevingsrecht (Bor) is uitdrukkelijk bepaald dat in een bestemmingsplan inzicht verkregen moet worden in de gevolgen van het plan voor de waterhuishouding en hoe deze gevolgen in het plan zijn betrokken.

Het plan zal in het kader van het overleg ex artikel 3.1.1. Bro worden voorgelegd aan het Hoogheemraadschap Hollands Noorderkwartier.

# *4. Milieu- en omgevingsaspecten*

## *4.1 Bedrijven en milieuzonering*

Een goede ruimtelijke ordening voorziet in het voorkomen van voorzienbare hinder en gevaar door milieubelastende activiteiten. Sommige activiteiten die in een bestemmingsplan mogelijk worden gemaakt, veroorzaken milieubelasting voor de omgeving. Andere activiteiten moeten juist beschermd worden tegen milieubelastende activiteiten. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) worden hinder en gevaar voorkomen en wordt het voor bedrijven mogelijk gemaakt zich binnen aanvaardbare voorwaarden te vestigen.

Voor het bepalen van de milieuzonering is gebruikgemaakt van de geactualiseerde handreiking (maart 2009): Bedrijven en milieuzonering (het zogenoemde groene boekje) van de VNG. Hierin zijn de bedrijfsmatige activiteiten ingedeeld in een aantal categorieën met bijbehorende minimaal gewenste afstanden tot milieugevoelige functies. De indeling van de activiteiten is gebaseerd op de standaard bedrijfsindeling (SBI) van het Centraal Bureau voor de Statistiek (CBS). Per milieucategorie geldt een minimaal gewenste afstand, een zogenaamde richtafstand. Deze richtafstand geldt tussen enerzijds de grens van de bestemming die bedrijven (of andere milieubelastende functies) toelaat en anderzijds als uiterste situering van de gevel van een woning. Er kunnen twee omgevingstypen voor toetsing worden onderscheiden, te weten een rustige woonwijk of rustig buitengebied en een gemengd gebied.

In een rustige woonwijk of rustig buitengebied wordt functiescheiding nagestreefd. Hiertoe worden minimale richtafstanden gehanteerd, die in een lijst bij omgevingstype 1 zijn opgenomen, waarbij een bepaalde bij een bedrijf of voorziening behorende milieucategorie tot een zoneringsafstand ten opzichte van hindergevoelige functies leidt.

In gemengde gebieden is bij de aanwezigheid en het naast elkaar samengaan van uiteenlopende hinderveroorzakende en hindergevoelige functies sprake van functiemenging. In tegenstelling tot rustige woongebieden zijn in dergelijke levendige gebieden milieubelastende activiteiten op kortere afstand van woningen mogelijk. Hiertoe bestaat de methode dat de bij functiescheiding op grond van de VNG-brochure aangegeven minimale richtafstanden met één afstandsstap worden verkleind (milieucategorie 1 wordt 0, 2 wordt 1, 3.1 wordt 2, etc.).

Met het planvoornemen worden 15 woningen gerealiseerd. De dichtstbijzijnde bestaande bedrijvigheid, met milieucategorie 2, ligt aan Willem de Zwijgerlaan 126 (garagebedrijf). Het bedrijf ligt ruim 130 m afstand van de nieuw te bouwen woningen in het plangebied. De bedrijvigheid ligt hiermee op voldoende afstand van het plangebied. Daarnaast levert het initiatief ook geen belemmering op voor omliggende bedrijven en andere (woon)functies.

 De uitvoerbaarheid van voorliggend bestemmingsplan wordt niet door het aspect hinder van bedrijven belemmerd.

## *4.2 Externe veiligheid*

Bij ruimtelijke plannen dient ten aanzien van externe veiligheid naar verschillende aspecten te worden gekeken, namelijk:

- bedrijven waar activiteiten plaatsvinden die gevolgen hebben voor de externe veiligheid;
- vervoer van gevaarlijke stoffen over wegen, spoor, water of door buisleidingen.

Voor zowel bedrijvigheid als vervoer van gevaarlijke stoffen zijn twee aspecten van belang, te weten het plaatsgebonden risico (PR) en het groepsrisico (GR). Het PR is de kans per jaar dat een persoon dodelijk wordt

getroffen door een ongeval, indien hij zich onafgebroken (dat wil zeggen 24 uur per dag gedurende het hele jaar) en onbeschermd op een bepaalde plaats zou bevinden. Het PR wordt weergegeven met risicocontouren rondom een inrichting dan wel infrastructuur. Het GR drukt de kans per jaar uit dat een groep van minimaal een bepaalde omvang overlijdt als direct gevolg van een ongeval waarbij gevaarlijke stoffen betrokken zijn. De norm voor het GR is een oriëntatiewaarde. Het bevoegd gezag heeft een verantwoordingsplicht als het GR toeneemt en/of de oriëntatiewaarde overschrijdt.

Uit de provinciale risicokaart (www.risicokaart.nl) blijkt dat in (de omgeving van) het plangebied geen risicovolle inrichtingen aanwezig zijn. Tevens ligt het plangebied niet binnen de PR10-06 contour en invloedsgebied van inrichtingen/wegen/buisleidingen. Daarnaast vindt er geen vervoer van gevaarlijke stoffen plaats over de weg, het water, het spoor of door buisleidingen. Geconcludeerd wordt dat het plan voldoet aan het beleid en de normstelling ten aanzien van externe veiligheid.

Het aspect externe veiligheid staat de uitvoering van het plan niet in de weg.

## *4.3 Bodem*

Voor bodem en bodemverontreiniging is de Wet bodembescherming (Wbb) inclusief de aanvullende besluiten leidend. In de Wbb wordt een algemeen beschermingsniveau ingesteld voor de bodem ten aanzien van het voorkomen van nieuwe verontreiniging van de bodem.

De Wbb geeft regels voor bodemverontreiniging, waarvan sprake is als het gehalte van een stof in de grond of in het grondwater de voor die stof geldende streefwaarde overschrijdt. Of een verontreiniging acceptabel is, hangt af van de aard van de verontreiniging en van de bestemming van de gronden.

Ten behoeve van het bestemmingsplan is een verkennend bodem- en asbestonderzoek uitgevoerd door bureau Landview.

Het bodemonderzoek is uitgevoerd volgens de NEN 5740 richtlijnen voor een niet-verdachte locatie. De hypothese voor het onderzoek is echter, dat er licht verhoogde gehalten van zware metalen en of PAK in de mogelijk puin houdende grond aanwezig zijn.

In het meest verdachte, matig puin houdende enkelvoudige monster van boring 3 is een lichte verhoging van zink geconstateerd. In de (overige) mengmonsters van de boven- en ondergrond zijn geen verhogingen van de onderzochte stoffen aangetroffen.

In het grondwater zijn lichte verhogingen van barium en nikkel aangetroffen.

De hypothese dat in de grond licht verhoogde gehalten verontreinigende stoffen aanwezig zijn, wordt in het onderzoek deels bevestigd; op het overgrote deel van het terrein zijn echter geen verhoogde gehalten gemeten. De hypothese dat in het grondwater geen verhoogde concentraties aanwezig zijn, behalve van nature verhoogde concentraties, wordt in het onderzoek niet geheel bevestigd.

De aangetroffen verhogingen zijn dusdanig gering of verklaarbaar uit omgevingsfactoren, dat voor het instellen van een vervolgonderzoek geen aanleiding wordt gezien. Op de locatie bestaan, op grond van de resultaten van dit onderzoek, geen risico's voor de volksgezondheid of de ecologie bij het beoogde gebruik, wonen met tuin.

Tijdens de visuele inspectie is één stuk asbesthoudend plaatmateriaal op het maaiveld waargenomen. Het betreft 10- 15 % hechtgebonden chrysotiel asbest. Tijdens het graven van de gaten, het zeven en de monstername is in de grond geen asbestverdacht materiaal waargenomen. In de drie mengmonsters van de grond uit de gaten van de deelgebieden is door het laboratorium geen asbest aangetroffen boven de bepalingsgrens. De verwachting, dat niet meer dan 50 mg (gewogen) asbest / kg ds in en op de grond aanwezig is, wordt in het onderzoek bevestigd.

Op basis van de nu bekende gegevens mag de grond, hoewel lokaal asbesthoudend materiaal op het maaiveld is aangetroffen, als 'asbestvrij' worden beschouwd.

Bij graafwerkzaamheden op het terrein kunnen er beperkingen in de mogelijkheid tot hergebruik van eventueel vrijkomende grond buiten de locatie bestaan. Voor hergebruik van grond buiten de locatie is het Besluit Bodemkwaliteit van toepassing.

Geconcludeerd wordt dat uit het verkennend bodem- en asbestonderzoek blijkt dat er geen sprake is van ernstige verontreinigingen, het aspect bodem staat de uitvoering van het plan niet in de weg.

## *4.4 Geluid*

Een van de grondslagen voor de ruimtelijke afweging is de Wet geluidhinder (Wgh). De Wet geluidhinder bevat geluidnormen en richtlijnen met betrekking tot de toelaatbaarheid van geluidniveaus als gevolg van rail- en wegverkeerslawaai en industrielawaai. Op grond van de Wet geluidhinder gelden zones rond geluidbronnen met een grote geluiduitstraling, zoals (spoor)wegen en industrieterreinen. De belangrijkste bestaande geluidzones bevinden zich langs bestaande wegen en spoorwegen, rond grote bestaande industrieterreinen en rondom bestaande luchtvaartterreinen.

De locatie is niet gelegen op een gezoneerd bedrijventerrein en valt bovendien niet binnen de geluidszone van het spoor.

Het plangebied ligt binnen de zone van de Oranjelaan. Voor de overige wegen in de directe omgeving van het plangebied (Kortenaerplantsoen, Admiraal de Ruijterlaan, Prins Hendrikstraat, Charlotte de Bourbonstraat, Louise de Colignystraat, Sokkerwei en de Willem de Zwijgerlaan) geldt een maximumsnelheid van 30 km/uur, waardoor deze wegen niet gezoneerd zijn. Deze wegen worden wel meegenomen bij het bepalen van de cumulatieve geluidbelasting. Overige wegen zijn niet relevant vanwege lage verkeersintensiteiten, afscherming door gebouwen en grotere afstanden.

Voor het plangebied is een akoestisch onderzoek uitgevoerd door bureau Asra Advies.

In dit onderzoek is de geluidbelasting vanwege het wegverkeer op het plangebied van 15 nieuw te realiseren woningen aan de Eerste Groenelaan in Castricum berekend. De hoogst berekende geluidbelasting vanwege de gezoneerde weg bedraagt 48 dB.

Er hoeft geen hogere waarde te worden vastgesteld. De gecumuleerde geluidbelasting bedraagt ten hoogste 54 dB. Het onderdeel wegverkeerslawaai vormt geen knelpunt voor dit bestemmingsplan.

De conclusie is dat het planvoornemen voor wat betreft het aspect geluid uitvoerbaar is.

## *4.5 Luchtkwaliteit*

Op 15 november 2007 is de paragraaf 5.2 van de Wet milieubeheer gewijzigd (Hoofdstuk 5 titel 2 Wm, Staatsblad 2007, 414) en zijn in bijlage 2 van de Wet milieubeheer vernieuwde luchtkwaliteitseisen opgenomen.

Gelijktijdig zijn de ministeriële regeling Beoordeling luchtkwaliteit 2007 (Staatscourant 2007, 220), het Besluit niet in betekenende mate bijdragen (luchtkwaliteitseisen) (Besluit NIBM) en de bijbehorende ministeriële Regeling niet in betekenende mate bijdragen (luchtkwaliteiteisen) (Regeling NIBM) in werking getreden. Een belangrijk element uit deze wetswijziging is het begrip 'niet in betekenende mate' (NIBM).

Luchtkwaliteitseisen vormen nu geen belemmering voor ontwikkelingen, als:

- · geen sprake is van een feitelijke of dreigende overschrijding van een grenswaarde; of
- · een project, al dan niet per saldo, niet tot een verslechtering van de luchtkwaliteit leidt; of
- · een project niet in betekenende mate bijdraagt aan de luchtverontreiniging; of
- · een project is opgenomen in een regionaal programma van maatregelen of in het Nationaal Samenwerkingsprogramma Luchtkwaliteit (NSL) dat in werking treedt nadat de EU derogatie heeft verleend.

## **AMvB 'niet in betekenende mate'**

In het Besluit niet in betekenende mate bijdragen (luchtkwaliteitseisen) (Besluit NIBM) en de bijbehorende ministeriële Regeling niet in betekenende mate bijdragen (luchtkwaliteiteisen) (Regeling NIBM) zijn de uitvoeringsregels vastgelegd die betrekking hebben op het begrip NIBM. Op verzoek van de Nederlandse overheid heeft de EU verlenging van de termijn (derogatie) gegeven waarbinnen de luchtkwaliteitseisen gerealiseerd moeten zijn. Per 1 augustus 2009 is het NSL vastgesteld (een belangrijke voorwaarde voor het verkrijgen van de derogatie). Hierdoor kan volledig gebruik worden gemaakt van deze derogatie. Bovendien is de definitie van 'niet in betekenende mate' verlegd van 1% naar 3% van de grenswaarde voor NO2 en PM10. De 3% komt overeen met 1,2 microgram/m3 (µg/m3) voor zowel PM10 als NO2.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ook als het bevoegd gezag op een andere wijze, bijvoorbeeld door berekeningen, aannemelijk kan maken dat het geplande project NIBM bijdraagt, kan toetsing van de luchtkwaliteit achterwege blijven.

Op 7 juni 2012 is het Besluit niet in betekenende mate bijdragen aangepast, zodat het mogelijk wordt gemaakt om bij ministeriële regeling (Regeling NIBM) bepaalde gebieden en bepaalde broncategorieën aan te wijzen waarbinnen geen gebruik meer kan worden gemaakt van de NIBM-grond. Het zal gaan om gebieden waar de grenswaarde voor PM10 wordt overschreden of waar overschrijding van de grenswaarde dreigt. Dit betreft naar verwachting een enkele gemeente in Noord-Brabant, Limburg en Gelderland met veel intensieve veehouderijen, pluimveehouderijen in het bijzonder. De aanwijzing van gebieden en broncategorieën zal plaatsvinden in nauwe samenspraak met betrokken overheden en sectoren en zal gepubliceerd worden in de Regeling NIBM.

Als een project voor één stof de 3%-grens overschrijdt, dan verslechtert het project 'in betekenende mate' de luchtkwaliteit. De 3%-norm is in de Regeling niet in betekenende waarde uitgewerkt in concrete voorbeelden, waaronder:

- · woningbouw: 1.500 woningen netto bij één ontsluitende weg en 3.000 woningen bij twee ontsluitende wegen;
- · kantoorlocaties: 100.000 m2 brutovloeroppervlak bij één ontsluitende weg en 200.000 m2 brutovloeroppervlak bij twee ontsluitende wegen.

In onderhavig geval is sprake van het realiseren van een kleinschalige woningbouwontwikkeling in de kern van Castricum. Deze ontwikkeling, bestaande uit 15 grondgebonden sociale huurwoningen, kent een beperkte verkeersaantrekkende werking. Hierdoor bedraagt het effect op de luchtkwaliteit in geen geval meer dan 3% van de jaargemiddelde grenswaarden voor PM10 en NO2. Op het plan is daarom het besluit nibm van toepassing. Daarnaast wordt de grenswaarden van PM2,5 niet overschreden. Een toetsing aan de grenswaarden kan achterwege blijven.

Het aspect luchtkwaliteit vormt geen belemmering voor de voorgenomen ontwikkeling.

## *4.6 Ecologie*

De natuurwetgeving in Nederland kent twee sporen: de soortenbescherming en de gebieds-bescherming. Hiervoor geldt de Wet natuurbescherming. Naast het nationaal natuurbeschermingsbeleid zijn in deze wet ook tal van internationale verdragen en richtlijnen verankerd, zoals de Vogelrichtlijn en Habitatrichtlijn.

Door adviesbureau Van der Goes en Groot is een quickscan flora & fauna uitgevoerd.

De planlocatie vormt geen onderdeel van een natuur- of groengebied met een beschermde status, zoals Natura 2000. Het plangebied ligt op meer 1,2 kilometer afstand van het meest nabijgelegen Natura 2000 gebied, het Noordhollands Duinreservaat. Gezien deze afstand en de uit te voeren werkzaamheden worden op voorhand geen negatieve gevolgen verwacht van de plannen.

Het plangebied ligt niet binnen de begrenzing van het NNN, inclusief de zogenaamde verbindingszones die verschillende NNN-gebieden kunnen verbinden. Aangezien het natuurnetwerk geen bepalingen kent ten aanzien van 'externe werking', hoeven de plannen verder niet getoetst te worden aan beschermde waarden binnen dit netwerk.

#### **Soortenbescherming**

Het onderzoeksgebied is in potentie geschikt voor beschermde soorten amfibieën, vogels, grondgebonden zoogdieren en vleermuizen.

Gezien het aanwezige biotoop, het oppervlak, de geografische ligging en informatie uit de vakliteratuur over waarnemingen en populaties in de omgeving, zullen van de amfibieën en grondgebonden zoogdieren alleen 'vrijgestelde' soorten aanwezig zijn. Voor deze aangetroffen of verwachte 'vrijgestelde' soorten gelden geen verbodsbepalingen als werkzaamheden worden verricht in het kader van ruimtelijke ontwikkeling en inrichting, zoals het besproken plan. Een ontheffing is dan niet nodig.

In het plangebied kunnen broedvogels met niet-jaarrond beschermde nesten voorkomen. Voor de verwachte aanwezige broedvogels dienen werkzaamheden waarbij nesten vernield of verstoord kunnen worden, buiten het broedseizoen plaats te vinden. Een ontheffing is voor broedvogels dan niet nodig. Het broedseizoen loopt ruwweg van half maart tot half juli.

Voor het mogelijk incidentele terreingebruik van het plangebied door vogels met jaarrond beschermde nesten (Huismus, Sperwer, Ransuil), wordt geen negatief effect verwacht van de ingreep omdat het plangebied slechts een klein deel uitmaakt van een veel groter leefgebied en in de naaste omgeving veel vergelijkbaar of beter biotoop aanwezig is. De vogels kunnen derhalve gemakkelijk uitwijken.

Voor de mogelijk aanwezige foeragerende vleermuizen in het plangebied wordt geen negatief effect verwacht van de ingreep omdat het plangebied slechts een klein deel uitmaakt van een veel groter foerageergebied en in de naaste omgeving veel vergelijk- baar of beter biotoop aanwezig is. De vleermuizen kunnen derhalve gemakkelijk uitwijken.

Concluderend worden geen belangrijk negatieve effecten verwacht voor beschermde soorten en vormt natuurwetgeving geen belemmering voor de uitvoering van onderliggend plan.

#### **Zorgplicht**

Voor alle in het wild levende soorten en hun leefomgeving geldt de zorgplicht. Teneinde de zorgplicht na te leven kan men voorafgaand aan de werkzaamheden de volgende praktische richtlijnen hanteren. Alle aanwezige bebouwing,

vegetatie of bodemmateriaal (takken, stronken) kan gefaseerd verwijderd worden. Dit geeft bodem- bewonende dieren de kans om in de nabijgelegen omgeving een ander leefgebied te benutten; Bij ecologisch gevoelige werkzaamheden kan zodanig worden gewerkt dat richting te behouden leefgebied van aanwezig fauna wordt gewerkt en dieren niet ingesloten raken en (meer) kans hebben te vluchten. Bij de sloop- en

bouwwerkzaamheden moet voorkomen worden dat 's nachts met sterke bouwverlichting wordt gewerkt.

## *4.7 Mer- beoordeling*

Door de initiatiefnemer is een aanmeldnotitie-m.e.r opgesteld die de basis vormt voor dit deel van de toelichting van het bestemmingsplan.

De centrale doelstelling van het instrument milieueffectrapportage is het milieubelang een volwaardige plaats te geven in de besluitvorming over activiteiten met mogelijke belangrijke nadelige gevolgen voor het milieu. De basis van de milieueffectrapportage wordt gevormd door de EU-richtlijn m.e.r. Deze richtlijn is in Nederland geïmplementeerd in de Wet milieubeheer en het Besluit m.e.r. In het Besluit m.e.r. bestaat een belangrijk onderscheid tussen bijlage C en bijlage D. Voor activiteiten die voldoen aan de diverse criteria uit bijlage C geldt een m.e.r.-plicht. In bijlage D staan de activiteiten benoemd waarvoor een m.e.r.-beoordelingsplicht geldt: er moet beoordeeld worden of sprake is van (mogelijke) belangrijke nadelige milieugevolgen. Als deze niet uitgesloten kunnen worden, geldt een m.e.r.-plicht. Kunnen deze belangrijke nadelige milieugevolgen wel uitgesloten worden, dan is een m.e.r. niet noodzakelijk.

Het realiseren van 15 grondgebonden woningen staat in beginsel niet onder de activiteiten zoals genoemd in bijlage C en D. Theoretisch zou een woon functie kunnen vallen onder een stedelijk ontwikkelingsproject. Hoewel in voorliggend geval meer aannemelijk is dat het realiseren van woon functies geen stedelijk ontwikkelingsproject is, wordt vanuit het oogpunt van een goede ruimtelijke ordening dit hieronder alsnog zo beoordeeld.

Een stedelijk ontwikkelingsproject is m.e.r.-beoordelingplichtig wanneer de activiteit betrekking heeft op een oppervlakte van 100 hectare of meer, een aaneengesloten gebied en 2000 of meer woningen omvat, of een bedrijfsvloeroppervlakte van 200.000 m² of meer.

Omdat er geen 2000 of meer woningen worden gerealiseerd, is er geen m.e.r.-beoordeling nodig.

Voor elk besluit of plan dat betrekking heeft op activiteit(en) die voorkomen op de D-lijst die beneden de drempelwaarden vallen, dient een toets uitgevoerd te worden of belangrijke nadelige milieugevolgen kunnen worden uitgesloten. Voor deze toets wordt de term vormvrije m.e.r.-beoordeling gehanteerd.

De vormvrije m.e.r.-beoordeling is het gevolg van de uitspraak van het Europese hof van 15 oktober 2009 (zaak C-255/08) over de manier waarop de EU-richtlijn in de Nederlandse regelgeving was geïmplementeerd, één van de aanleidingen voor de aanpassing van het Besluit m.e.r. De essentie van die uitspraak is dat altijd m.e.r. noodzakelijk is als belangrijke nadelige milieugevolgen niet kunnen worden uitgesloten.

De vorm van een vorm-vrije m.e.r. is niet bepaald, maar de inhoud waar een m.e.r.-beoordeling aan dient te voldoen is wel bepaald (Bijlage III van de Europese richtlijn 2011/92/EU). In de vormvrije m.e.r. dient de volgende inhoud zijn vermeld:

- 1. Kenmerken van de projecten.
- 2. Plaats van de projecten.
- 3. Kenmerken van het potentiële effect.

## **1. Kenmerken van de projecten**

Met voorliggend plan worden 15 grondgebonden woningen gerealiseerd. Beoogd gebruikers zijn bewoners.

## **2. Plaats van de projecten**

Zoals hiervoor is vermeld, ligt het plangebied aan de Eerste Groenelaan in Castricum niet in het Natuurnetwerk Nederland (NNN) dan wel Natura 2000-gebied.

## **3. Kenmerken van het potentiële effect**

Er is sprake van een beperkte ontwikkeling, bestaande uit 15 grondgebonden woningen. Het plan leidt niet tot onevenredige toename aan extra verkeer. Ook toont het ecologisch onderzoek (bijlage 3 bij de toelichting) aan dat er geen negatieve effecten worden verwacht op het dichtbij zijne Natura 2000-gebied. Tot slot kan de ontwikkeling geen effect hebben op het Natuurnetwerk Nederland. Bovendien zijn de milieueffecten in de vorige paragrafen al voldoende onderzocht. Op rond hiervan kan in redelijkheid worden aangenomen dat de toekomstige activiteiten in het plangebied geen onaanvaardbare gevolgen voor het milieu zullen hebben.

# *5. Uitvoerbaarheid*

## *5.1 Financiële uitvoerbaarheid*

Op grond van de Grondexploitatiewet dient een exploitatieplan te worden vastgesteld bij het vaststellen van een ruimtelijk plan, tenzij de economische uitvoerbaarheid anderszins is verzekerd, bijvoorbeeld door het afsluiten van een anterieure overeenkomst. Hierdoor is de economische uitvoerbaarheid verzekerd en is er geen exploitatieplan nodig.

Tussen de gemeente en de initiatiefnemer is een anterieure overeenkomst en planschadeverhaalsovereenkomst opgesteld.

## *5.2 Maatschappelijke uitvoerbaarheid*

Kennemer Wonen heeft in 2016 de eerste plannen gepresenteerd voor de bouw van sociale huurwoningen aan de Eerste Groenelaan. Omwonenden en belanghebbenden hebben hier vervolgens op gereageerd en hun zorgen geuit over onder andere de ligging, parkeren en bereikbaarheid. Na een tweede inloopbijeenkomst in maart 2017 en veel onderling overleg, hebben Kennemer Wonen en de gemeente het plan aangepast.

In het kader van een procedure tot het vaststellen van een nieuw bestemmingsplan, dient eerst wettelijk overleg plaats te vinden met de wettelijke overlegpartners als bedoeld in art. 3.1.1 Bro.

Vervolgens wordt een ontwerpbestemmingsplan gedurende zes weken ter inzage gelegd. Gedurende deze periode kan een ieder zienswijzen op het ontwerp naar voren brengen. Daarna wordt het bestemmingsplan vastgesteld. Het bestemmingsplan wordt gedurende 6 weken ter inzage gelegd. Gedurende deze periode is er de mogelijkheid om beroep in te stellen tegen het besluit.