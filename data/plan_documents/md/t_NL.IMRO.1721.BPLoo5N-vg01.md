# **BESTEMMINGSPLAN**

**'Loo 5, Nistelrode'**

# **TOELICHTING**

**12 MAART 2022**

**STATUS: VASTGESTELD**

*Gemeente Bernheze*

# **Bestemmingsplan**

# *'Loo 5, Nistelrode'*

# **Gegevens opdrachtgever**

| Naam     | : Gemeente Bernheze |
|----------|---------------------|
| Adres    | :<br>De Misse 6     |
| Postcode | : 5384 BZ           |
| Plaats   | : Heesch            |

# **Gegevens adviesbureau**

| Naam     | : Pittiger in planologie |
|----------|--------------------------|
| Adres    | : Verwestraat 32         |
| Postcode | : 5491 BZ                |
| Plaats   | : Sint Oedenrode         |
| Telefoon | : 06-19743337            |
| Internet | : www.pittiger.com       |

| 1. | Inleiding5                                     |  |
|----|------------------------------------------------|--|
|    | 1.1 Aanleiding<br>5                            |  |
|    | 1.2 Ligging en begrenzing6                     |  |
|    | 1.3 Vigerend bestemmingsplan8                  |  |
| 2  | Planbeschrijving<br>10                         |  |
|    | 2.1 Toekomstige situatie10                     |  |
|    | 2.2 Stedenbouw<br>10                           |  |
|    | 2.3 Verkeer en parkeren<br>10                  |  |
| 3  | Beleidskader12                                 |  |
|    | 3.1 Rijksbeleid<br>12                          |  |
|    | 3.2<br>Provinciaal beleid13                    |  |
|    | 3.3<br>Gemeentelijk beleid<br>17               |  |
| 4. | Milieuhygiënische aspecten21                   |  |
|    | 4.1 Algemeen<br>21                             |  |
|    | 4.2 Akoestiek21                                |  |
|    | 4.3 Archeologie en cultuurhistorie23           |  |
|    | 4.4 Bedrijven en milieuzonering<br>27          |  |
|    | 4.5 Bodem29                                    |  |
|    | 4.6 Externe Veiligheid<br>30                   |  |
|    | 4.7 Natuur36                                   |  |
|    | 4.8 Kabels en leidingen<br>38                  |  |
|    | 4.9 Luchtkwaliteit39                           |  |
|    | 4.10 Water<br>41                               |  |
|    | 4.11<br>Geur<br>44                             |  |
|    | 4.12 Milieueffectrapportage (M.e.r.)46         |  |
|    | 4.13<br>Volksgezondheid<br>47                  |  |
|    | 4.14 Straling<br>49                            |  |
| 5. | Toelichting, verbeelding en regels51           |  |
|    | 5.1 Algemeen<br>51                             |  |
|    | 5.2 Toelichting op de regels51                 |  |
| 6. | Uitvoeringsaspecten<br>52                      |  |
|    | 6.1 Economische haalbaarheid<br>52             |  |
|    | 6.2 Overleg en maatschappelijke haalbaarheid52 |  |

| 7. | Bijlagen53 |  |
|----|------------|--|
|----|------------|--|

# **1. Inleiding**

# **1.1 Aanleiding**

Ter plaatse van de zijtuin van Loo 5 in Nistelrode was voordat het vigerende bestemmingsplan 'De kommen van Bernheze' in werking trad de realisatie van een vrijstaande woning mogelijk. Met de inwerkingtreding van het vigerende bestemmingsplan is deze mogelijkheid weggevallen.

Bij het opstellen van het bestemmingsplan 'De kommen van Bernheze is er voor deze locatie een inspraakreactie gekomen over het ontbreken van de mogelijkheid voor het bouwen van een woning. In de nota van inspraak is door de gemeente erkent dat dit foutief was en aangegeven dat bij het ontwerpbestemmingsplan dit recht gezet zou worden. Helaas is deze rechtzetting niet geheel juist overgenomen in het ontwerpbestemmingsplan. Er zijn wel bouwvlak en bouwhoogtes aangegeven conform het toen geldende regime, maar er is niet opgenomen dat er één nieuwe woning gebouwd mag worden. Dit bestemmingsplan is opgesteld deze omissie in het bestemmingsplan 'De kommen van Bernheze' alsnog recht te zetten.

Met dit bestemmingsplan wordt ter plaatse van de zijtuin van Loo 5 in Nistelrode een vrijstaande woning toegelaten. Specifiek betreft het ten opzichte van het vigerende bestemmingsplan de toevoeging van de aanduiding 'maximum aantal wooneenheden', waarbij één wooneenheid wordt toegevoegd. Op de locatie is al sprake van de bestemmingen 'Wonen' en 'Tuin'. Ook is al een bouwvlak aanwezig. Dit blijft – net als de toegestane goot- en bouwhoogten - onveranderd.

De locatie is kadastraal bekend gemeente Bernheze, sectie F, nummer 1821 gedeeltelijk en kent een grootte van circa 435 m2. Zie hieronder een uitsnede van de kadastrale kaart.

Hieronder zijn enkele foto's waarop het plangebied zichtbaar is opgenomen.

# **1.2 Ligging en begrenzing**

#### *Nistelrode*

Nistelrode ligt in het noordoosten van Noord-Brabant, grofweg gelegen tussen Oss en Uden in. Tot 1 januari 1994 was Nistelrode een zelfstandige gemeente. Deze gemeente besloeg een oppervlakte van 3.299 ha en telde twee kerkdorpen - Nistelrode en Vorstenbosch – en een gedeelte van Loosbroek. Nistelrode bestond uit de volgende wijken: Laar, Maxend, Menzel, Delst, Donzel, Kleinwijk, Weijen en Loo. Sinds 1 januari 1994 is Nistelrode één van de kernen in de landelijke gemeente Bernheze. Naast het dorp Nistelrode, bestaat de gemeente uit de dorpen Heesch, Vorstenbosch, Loosbroek en Heeswijk-Dinther. Van de circa 30.000 inwoners die de gemeente Bernheze telt, wonen er ca. 6.000 mensen in Nistelrode.

Nistelrode maakt deel uit van een reeks van oude ontginningen op de Peelhorst, die langs de Peelrandbreuk liggen. De ruimtelijke structuur van Nistelrode wordt bepaald door lintbebouwing in een noord-zuidrichting, evenwijdig aan de Peelrandbreuk. Nistelrode heeft een historisch centrum met karakteristieke driehoekige pleinen en historische bebouwing. De structuur van de uitbreidingen van Nistelrode loopt hoofdzakelijk evenwijdig aan de oude wegenstructuur. Kenmerkend voor de ruimtelijke structuur zijn de buurtschappen Menzel, Donzel, Kantje en Maxend, die met Nistelrode zijn verbonden door een aaneengesloten lint van voornamelijk agrarische bebouwing. Aan de noordzijde van de kern, tussen de woonbebouwing van de kern en de Noorderbaan (die aansluit op de A50), ligt het kleinschalige bedrijventerrein Kleinwijk. De oude wegen naar het centrum zijn voorzien van laanbeplanting, die veelal is onderbroken of versnipperd. Vanuit het buitengebied strekt het groen op een aantal locaties nog relatief ver door tot de kern. In één van deze groene lobben bevindt zich de molen. De randen van de kern hebben een verschillend karakter. In het noorden en oosten wordt het bebouwd gebied begrensd door de Noorderbaan en de A50. Het gebied tussen de kern en de A50 is ingevuld met een sportpark en agrarische percelen. De west- en zuidrand zijn over het algemeen zacht te noemen. Ten noorden van de Noorderbaan liggen de bosgebieden van de Maashorst. In het westen en zuiden liggen agrarische gronden. De historische linten, die alle min of meer parallel aan de Peelrandbreuk lopen, hebben cultuurhistorische waarde.

In de kern Nistelrode, is net als in Heesch en Heeswijk-Dinther, sprake van een centrumgebied waar voorzieningen zijn geclusterd. Nistelrode en de andere benoemde kernen zijn grotendeels zelfvoorzienend en hebben op gemeentelijk niveau een verzorgingsfunctie. Op korte afstand van de gemeentegrenzen zijn in de grotere kernen Oss, Uden en Veghel voorzieningen aanwezig die grootschaliger van aard zijn (breder en specialistisch winkelaanbod, bioscoop, theater etc.). In alle kernen van de gemeente is basisonderwijs aanwezig. Daarnaast zijn er twee scholen voor voortgezet onderwijs: het Hooghuis Lyceum in Heesch en gymnasium Bernrode in Heeswijk-Dinther.

#### *Het plangebied*

Het plangebied bevindt zich aan Loo 5 in Nistelrode. En wordt begrensd door de kavel behorende bij woning aan Loo 5 (ten oosten), het Loo (ten zuiden), de Oude Torenweg (ten westen) en kavel met woning aan Oude Torenweg 2 (ten noorden). Het plangebied is bestemd voor de functies 'Wonen' en 'Tuin' en is momenteel in gebruik als zijtuin van de woning aan Loo 5. Hieronder is het plangebied op de luchtfoto met kadastrale kaart groen gearceerd en met een rood pijltje weergegeven.

# **1.3 Vigerend bestemmingsplan**

Ter plaatse van het plangebied vigeert het bestemmingsplan 'De Kommen van Bernheze'. Dit bestemmingsplan is vastgesteld door de gemeenteraad van Bernheze d.d. 1 juni 2011. Het bestemmingsplan is onherroepelijk in werking getreden. Het plangebied heeft hierin de bestemmingen 'Wonen' en 'Tuin', waarbij sprake is van een bouwvlak voor bestaande vrijstaande woningen. Verder zijn aan- en bijgebouwen, bouwwerken, geen gebouwen zijnde, wegen en paden, parkeervoorzieningen, groenvoorzieningen, water en voorzieningen voor de waterhuishouding, tuinen en erven toegestaan.

Verder is op het gehele plangebied nog een dubbelbestemming in het kader van de bescherming van archeologische waarden van toepassing. Het gaat om de dubbelbestemming 'Waarde – archeologie 3'. Dit betekent dat zonder nader archeologisch onderzoek niet meer dan 2500m2 dieper dan 40 cm geroerd mag worden.

Hieronder is een uitsnede van de verbeelding van het vigerende bestemmingsplan ter hoogte van het plangebied weergegeven. Zie het rode pijltje voor de locatie.

Omdat in het vigerende bestemmingsplan geen sprake is van de aanduiding 'maximum aantal wooneenheden' (aantal) zijn geen nieuwe hoofdgebouwen toegestaan. Om nieuwe hoofdgebouwen te kunnen realiseren is de betreffende aanduiding noodzakelijk. De aanduiding kan alleen toegevoegd worden door een herziening van het bestemmingsplan te doen. Onderhavig bestemmingsplan is daartoe opgesteld. Met dit bestemmingsplan wordt aangetoond dat voldaan wordt aan een goede ruimtelijke ordening.

#### **1.4 Leeswijzer**

Dit bestemmingsplan bevat 6 hoofdstukken. Na dit inleidende hoofdstuk wordt in hoofdstuk 2 de toekomstige situatie meer gedetailleerd uiteengezet. In de hoofdstukken 3 en 4 komen het beleid en de randvoorwaarden die in acht moeten worden genomen aan bod. Hoofdstuk 5 gaat in op de systematiek van het bestemmingsplan, hoofdstuk 6 bevat de uitvoeringsaspecten (haalbaarheid).

# **2 Planbeschrijving**

# **2.1 Toekomstige situatie**

Het is de bedoeling dat ter plaatse van de zijtuin van Loo 5 in Nistelrode een nieuwe vrijstaande woning kan worden opgericht ter plaatse van het aanwezige bouwvlak.

Met dit bestemmingsplan wordt een omissie in het vigerende bestemmingsplan hersteld. Dat betekent dat geen sprake is van een specifiek bouwplan dat mogelijk wordt gemaakt. Voor de nieuwe bebouwing gelden de uitgangspunten zoals reeds zijn opgenomen in het vigerende bestemmingsplan. Het gaat om een woning met een maximale goothoogte van 6 meter en een maximale bouwhoogte van 10 meter. De nieuw te realiseren woning moet binnen het reeds bestaande bouwvlak worden opgericht.

# **2.2 Stedenbouw**

Met dit bestemmingsplan wordt een omissie in het vigerende bestemmingsplan hersteld. Onbedoeld zijn bouwmogelijkheden wegbestemd wat hersteld moet worden. Dat betekent dat reeds eerder is beoordeeld in hoeverre een vrijstaande woning ter hoogte van de zijtuin van Loo 5 stedenbouwkundig inpasbaar is. Omdat via dit bestemmingsplan geen stedenbouwkundige wijzigingen ten opzichte van de bouwmogelijkheden die in het voorlaatste bestemmingsplan waren opgenomen worden mogelijk gemaakt, wordt het aspect stedenbouw in dit bestemmingsplan niet nader gemotiveerd.

# **2.3 Verkeer en parkeren**

# *Verkeer*

Het plangebied is direct gelegen aan het Loo, een bestaande weg. Geen nieuwe openbare wegen hoeven aangelegd te worden om de nieuwe woning te kunnen ontsluiten. De ontsluiting van het plangebied is goed te noemen. Vanaf meerdere zijden is het plangebied bereikbaar, wat als voordelig wordt beschouwd in geval van calamiteiten.

De nieuwe woning heeft een minimaal effect op de verkeersbewegingen. Er is sprake van een lichte toename. Het gaat in de nieuwe situatie om 8 extra verkeersbewegingen per dag (o.b.v. CROW: koop, huis, vrijstaand/ matig stedelijk/ rest bebouwde kom, norm voor verkeersgeneratie per woning tussen 7,8 en 8,6). De reeds aanwezige infrastructuur kan dit prima afwikkelen. Het wegprofiel is afdoende.

Voor de nieuwe woning dient nog een uitweg te worden gerealiseerd, hiervoor wordt na het onherroepelijk worden van het bestemmingsplan een vergunning aangevraagd bij de gemeente conform de Verordening Fysieke Leefomgeving Bernheze 2021.

# *Parkeren*

Op basis van het gemeentelijke parkeerbeleid (9 juli 2015) en de daarbij behorende parkeernormen geldt voor onderhavige ontwikkeling (meerpersoonswoning > 60m2) een parkeernorm van 2 parkeerplaatsen voor auto's. De parkeerplaatsen behoren een minimale afmeting van minimaal 2,5 x 5 meter (conform CROW) te krijgen. Hiervoor is voldoende ruimte op eigen terrein aanwezig.

Voor fietsparkeren bij woningen geldt een specifieke norm van 1 fietsparkeerplaats per kamer. Het perceel is groot genoeg voor het parkeren van minimaal 4 fietsen.

Op basis van bovenstaande kan geconcludeerd worden dat v.w.b. zowel auto- als fietsparkeren voldaan wordt aan het gemeentelijk parkeerbeleid.

# **3 Beleidskader**

# **3.1 Rijksbeleid**

# 3.1.1 De Nationale Omgevingsvisie

De Nationale Omgevingsvisie (NOVI) is de langetermijnvisie van het Rijk op de toekomstige inrichting en ontwikkeling van de leefomgeving in Nederland. De belangrijkste speerpunten uit de NOVI zijn:

- Een klimaatbestendige inrichting van Nederland. Dat betekent dat we Nederland zo inrichten dat ons land de klimaatveranderingen aankan. Daarvoor is nodig dat we functies meer in evenwicht met natuurlijke systemen (bodem en water) inpassen. Een voorbeeld hiervan is het op termijn verhogen van grondwaterstanden in veenweidegebieden;

- De verandering van de energievoorziening. Bij de inpassing van duurzame energie hebben we oog voor omgevingskwaliteit. Een voorbeeld hiervan is dat we eerst kijken naar ongebruikte daken om zonnepanelen op te plaatsten;

- De overgang naar een circulaire economie, waarbij we tegelijk goed kunnen blijven concurreren en een aantrekkelijk vestigingsklimaat bieden. Een voorbeeld is het aanpassen van productieprocessen en het gebruik van reststoffen in het haven- en industriegebied;

- De ontwikkeling van het Stedelijk Netwerk Nederland. Hiermee sturen we op een goed bereikbaar netwerk van steden. We gebruiken zo de ambities en mogelijkheden in steden en regio's in heel Nederland. Voorbeelden van regionale uitwerking hiervan zijn de verstedelijkingsstrategieën, waarin vooruitgekeken wordt hoe verschillende ruimtelijke functies in en rondom steden het beste ingepast kunnen worden;

- Het bij elkaar plaatsen van zogenaamde logistieke functies (bijvoorbeeld distributiecentra, datacenters) om hiermee de openheid en de kwaliteit van het landschap te behouden. We maken daarbij gebruik van een voorkeursvolgorde logistieke functies;

- Het toekomstbestendig maken van het landelijk gebied in goed evenwicht met de natuur en landschap. We werken bijvoorbeeld aan de overgang naar de kringlooplandbouw zodat gebruik van de grond meer wordt afgestemd op de natuurlijke water- en bodemsystemen.

Onderhavige ontwikkeling past binnen de kaders van de Nationale Omgevingsvisie.

#### 3.1.2 Ladder voor duurzame verstedelijking

Plannen die een nieuwe stedelijke ontwikkeling mogelijk maken moeten worden getoetst aan de ladder voor duurzame verstedelijking, de laddertoets.

De laddertoets geldt alleen voor nieuwe stedelijke ontwikkelingen. Beoordeeld moet dan worden of sprake is van een nieuw beslag op de ruimte. Daarvan is in het beginsel sprake als het nieuwe ruimtelijke besluit meer bebouwing mogelijk maakt dan er op grond van het voorheen geldende planologische regime aanwezig was, of kon worden gerealiseerd.

Daarnaast volgt uit jurisprudentie dat wanneer het om een functiewijziging gaat, moet worden beoordeeld of er sprake is van een naar aard en omvang zodanige functiewijziging, dat desalniettemin gesproken kan worden van een nieuwe stedelijke ontwikkeling. Daarbij moet ook het ruimtebeslag betrokken worden. Vervolgens moet de behoefte aan de ontwikkeling worden gemotiveerd.

In artikel 1.1.1 onder i van het Bro is een nadere omschrijving van het begrip stedelijke ontwikkeling vastgelegd. Als stedelijke ontwikkeling wordt genoemd: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.' In het Bro is geen ondergrens voor de minimale omvang vastgelegd. Of er sprake is van een stedelijke ontwikkeling wordt bepaald door de aard en omvang van de ontwikkeling in relatie tot de omgeving. Voor woningbouwlocaties geldt o.b.v. jurisprudentie dat vanaf 12 nieuwe woningen sprake is van een nieuwe stedelijke ontwikkeling.

In onderhavige situatie gaat het om het planologisch mogelijk maken (herstel van een omissie (wegbestemming) in het vigerende bestemmingsplan) van één nieuwe woning. Het planvoornemen betreft geen stedelijke ontwikkeling zoals is bedoeld in het Bro. Om die reden hoeft de behoefte en invulling ervan – in het kader van de ladder voor duurzame verstedelijking - niet nader gemotiveerd te worden.

Met dit bestemmingsplan wordt voldaan aan de ladder voor duurzame verstedelijking.

# **3.2 Provinciaal beleid**

#### 3.2.1 Omgevingsvisie Noord-Brabant

Op 14 december 2018 hebben de Provinciale Staten de omgevingsvisie Noord-Brabant vastgesteld. Deze omgevingsvisie vervangt na het inwerking treden van de Omgevingswet de provinciale structuurvisie. Met de omgevingsvisie formuleert de provincie haar ambitie over hoe zij de Brabantse leefomgeving er in 2050 uit wil zien. Daarbij stelt zij tussendoelen voor 2030, maar legt nu nog niet vast hoe zij die doelen wil bereiken. De provincie wilt daarmee ruimte bieden voor inbreng vanuit partijen en disciplines. Om hiermee aan de slag te gaan is volgens de provincie een verdere uitwerking van de ambities nodig in de vorm van programma's.

Met de visie geeft de provincie aan wat zij belangrijk vindt voor de verbetering en duurzame ontwikkeling van Brabant. Daarbij legt zij de focus op vier hoofdopgaven voor de middellange en lange termijn: werken aan energietransitie, een klimaat proof Brabant, de slimme netwerkstad en een concurrerende duurzame economie. Deze vier hoofdopgave staan ten dienste van de basis opgaven: werken aan veiligheid, gezondheid en omgevingskwaliteit.

Om te komen tot de slimme netwerkstad richt de provincie zich op duurzame verstedelijking. Zij wil daarin richting geven door middel van het bevorderen van regionale afspraken, het sturen op zorgvuldig ruimtegebruik en het periodiek opstellen van prognoses. Verder wil zij een actieve rol spelen om beweging te stimuleren (o.a. door samen te werken bij gebiedsopgaven en bij het opstellen van uitvoeringsprogramma's) en gewenste ontwikkelingen mogelijk te maken.

Onderhavig plan is niet in strijd met de Omgevingsvisie Noord-Brabant.

De beleidsdoelstellingen vanuit de Omgevingsvisie Noord-Brabant worden nader uitgewerkt in een provinciale ruimtelijke verordening die instructieregels voor gemeenten bevat. Na 1 januari 2021 zal die verordening tegelijkertijd met de Omgevingsvisie in werking treden. Tot die tijd geldt de Structuurvisie ruimtelijke ordening 2014 en de daaruit voortgevloeide Interim Omgevingsverordening Noord-Brabant waaraan gemeenten zich moeten houden. Hieronder wordt op beide instrumenten nader ingegaan.

#### 3.2.2 Structuurvisie ruimtelijke ordening 2014

Provinciale Staten van Noord-Brabant hebben in hun vergadering van 7 februari 2014 de partiële herziening 2014 van de Structuurvisie RO 2010 vastgesteld. De provincie geeft in de structuurvisie de hoofdlijnen van het ruimtelijk beleid tot 2025 (met een doorkijk naar 2040). De visie is bindend voor het ruimtelijk handelen van de provincie. Het is de basis voor de wijze waarop de provincie de instrumenten inzet die de Wet ruimtelijke ordening biedt. Deze partiële herziening richt zich alleen op het verwerken van besluitvorming die op provinciaal niveau al heeft plaatsgehad. De grootste wijzigingen ten opzichte van de vigerende provinciale structuurvisie hebben te maken met 'De transitie van stad en platteland, een nieuwe koers' en met 'Brabant als onderdeel van de top van de Europese kennis- en innovatieregio'.

De provincie wil, meer dan voorheen, het denken en handelen van burgers en ondernemers vertrekpunt laten zijn voor ontwikkelingen. De overheid stuurt daarbij vanuit een heldere visie op randvoorwaarden, die burgers, ondernemers en hun organisaties invullen en realiseren. Maatschappelijke participatie wordt de focus, de overheid neemt het oplossen van maatschappelijke problemen niet over, maar ondersteunt deze. De provincie daagt burgers en ondernemers uit om bij te dragen aan een vitaal Brabant. Een onderdeel hiervan is de transitie naar een zorgvuldige veehouderij. Voor een top kennis- en innovatieregio op Europees niveau is onder andere een sterke agglomeratiekracht nodig. De provincie wil zich daarom meer gaan richten op het versterken van het stedelijk netwerk in Brabant (samen met alle overige betrokken partijen). Verder bevat de nieuwe structuurvisie zaken die de voormalige structuurvisie ook al bevatte. Zo geeft de provincie Noord-Brabant in haar structuurvisie nog steeds de hoofdlijnen van het ruimtelijk beleid weer, is de visie bindend voor het ruimtelijk handelen van de provincie en biedt het een basis voor de wijze waarop de provincie de instrumenten inzet die de Wet ruimtelijke ordening (Wro) biedt. De visie geeft een ruimtelijke vertaling van de opgaven en doelen uit de Agenda van Brabant. Daarnaast ondersteunt de structuurvisie het beleid op andere provinciale beleidsterreinen, zoals het economisch-, mobiliteits-, sociaal-, cultureel-, milieu- en natuurbeleid. Er wordt aandacht besteed aan zaken zoals concentratie van verstedelijking, zuinig ruimtegebruik, verantwoord omgaan met de natuurlijke basis, het streven naar robuuste en

aaneengeschakelde natuurgebieden en de concentratiegebieden voor glastuinbouw en intensieve veehouderijen.

Het planvoornemen betreft een herstelopgave. In het vigerende bestemmingsplan is een eerder bestemde vrijstaande woning per ongeluk wegbestemd. Omdat het juridisch gezien om het mogelijk maken van een nieuwe woning in bestaand stedelijk gebied gaat wordt het v.w.b. het provinciale beleid als zodanig gemotiveerd.

Het planvoornemen draagt bij aan het aspect 'concentratie van verstedelijking' en 'zorgvuldig ruimtegebruik' doordat binnenstedelijk wordt ontwikkeld in plaats van buitenstedelijk. De beleidsdoelstellingen vanuit de Structuurvisie ruimtelijke ordening 2014 zijn nader uitgewerkt in de Interim Omgevingsverordening Noord-Brabant. Hierin zijn regels gesteld waaraan gemeenten zich moeten houden bij het opstellen van bestemmingsplannen. In de paragraaf hierna wordt onderhavig initiatief aan de Interim Omgevingsverordening Noord-Brabant getoetst.

# 3.2.3 Interim Omgevingsverordening Noord-Brabant

Het beleid zoals opgenomen in de Structuurvisie ruimtelijke ordening Noord-Brabant is door de provincie Noord-Brabant vertaald in een provinciale planologische verordening. Een instrument waarmee provincies regels stellen waaraan gemeenten zich moeten houden bij het ontwikkelen van onder andere bestemmingsplannen. Door deze regels weten gemeenten al in een vroeg stadium waaraan ze toe zijn.

De Interim omgevingsverordening Noord-Brabant regelt diverse ruimtelijke onderwerpen, welke op perceelniveau per onderwerp zijn begrensd en visueel op een kaart met verschillende kaartlagen zijn weergegeven. Hierdoor is voor ieder gebied in Noord-Brabant duidelijk welke regels er wat betreft provinciaal ruimtelijk beleid gelden. Door deze regels weten gemeenten al in een vroeg stadium waaraan ze toe zijn.

Ter plaatse van het plangebied gelden conform de Interim omgevingsverordening Noord-Brabant de instructieregels voor gemeenten voor de 'Landelijke kern'. Zie de uitsnede van de kaart van de Interim omgevingsverordening Noord-Brabant ter hoogte van het plangebied (rode pijltje) hieronder.

Waar het in onderhavige situatie om gaat is het herstellen van een omissie in het vigerende bestemmingsplan, waardoor een eerder bestemde nieuwe woning conform het vigerende bestemmingsplan niet meer mogelijk is te realiseren. Het gaat om een vrijstaande woning in de zijtuin van Loo 5 in Nistelrode. Hier is reeds sprake van een bouwvlak voor hoofdgebouwen, maar ontbreekt de aanduiding 'maximum aantal wooneenheden' (één).

Omdat het juridisch gezien om een nieuwe woning gaat moet de ontwikkeling passen binnen de huidige provinciale regelgeving, zijnde de interim omgevingsverordening Noord-Brabant. Hieronder wordt daarop – als zijnde een nieuwe woning (ontwikkeling) in bestaand stedelijk gebied - ingegaan.

Op onderhavige situatie is artikel 3.42 duurzame stedelijke ontwikkeling van de Interim omgevingsverordening Noord-Brabant van toepassing. In dit artikel is geregeld dat ontwikkelingen die voorzien in de functie 'Wonen' binnen het stedelijk gebied moeten zijn gelegen. Onderhavige ontwikkeling (stedelijk van aard) ligt in het bestaand stedelijk gebied.

De ontwikkeling moet passen in de regionale afspraken. Het college van B&W van de Bernheze heeft op 13 oktober 2015 besloten om op basis van een aantal voorwaarden ruimte te bieden aan particuliere woningbouwinitiatieven. De ruimte inclusief de voorwaarden die de gemeente hiermee aan particulieren biedt is passend binnen de afspraken die de gemeente in het RRO heeft gemaakt.

Verder is paragraaf 3.1.2 Basisprincipes voor een evenwichtige toedeling van functies van toepassing. Het gaat in onderhavige situatie dan vooral om de zorgplicht voor een goede omgevingskwaliteit, zorgvuldig ruimtegebruik, de toepassing van de lagenbenadering, meerwaardecreatie en voor zover het het landelijk gebied betreft ook kwaliteitsverbetering van het landschap. Met dit plan wordt met uitzondering van kwaliteitsverbetering van het landschap, omdat het een binnenstedelijke ontwikkeling betreft, hieraan invulling gegeven.

Het plan is gelegen in de bebouwde kom van Nistelrode. Door hier een nieuwe vrijstaande woning toe te voegen is dergelijk ruimtebeslag niet op een uitbreidingslocatie benodigd. Het plangebied is aan alle zijden reeds ingekapseld door bestaande bebouwing. De nieuwe woning wordt energiezuinig uitgevoerd en is moet qua architectuur, vorm, massa en materiaalgebruik passend zijn in de omgeving. Onder paragraaf 3.1 'Rijksbeleid' wordt nader ingegaan op de ladder voor duurzame verstedelijking. Verder wordt rekening gehouden met alle van toepassing zijnde milieuaspecten, waarop in het volgende hoofdstuk nader ingegaan wordt.

Op basis van de Interim omgevingsverordening Noord-Brabant is er in verband met het voorgenomen initiatief geen sprake van strijdigheden. Voldaan wordt aan de Interim omgevingsverordening Noord-Brabant.

# **3.3 Gemeentelijk beleid**

# 3.3.1 Structuurvisie Bernheze

De Structuurvisie Bernheze die op 11 februari 2010 door de gemeenteraad van Bernheze is vastgesteld geeft een samenhangend beeld van de gewenste ruimtelijke ontwikkeling van de hele gemeente tot het jaar 2015.

De gemeente Bernheze bevat vijf dorpskernen: Heesch, Heeswijk-Dinther, Nistelrode, Vorstenbosch en Loosbroek. Bernheze wil een gemeente met een dorpse uitstraling blijven. Kleinschalige verstedelijking wil de gemeente niet uitsluiten, maar dient groen ingepast te zijn. Voor mensen die in de directe omgeving werken is de landelijke uitstraling van de gemeente een reden om naar een dorp te verhuizen. Bijna elk dorp heeft zijn eigen voorzieningenaanbod waardoor de afzonderlijke dorpen als zelfstandig benoemd kunnen worden.

Uitbreidingen hebben vooral plaatsgevonden rondom de bestaande dorpen. Deze zijn aan de kernranden opgerekt. De komende jaren wenst de gemeente de verstedelijking te concentreren in de gebieden rondom de dorpen en op de vrijkomende percelen in de dorpen zelf (inbreiding). Hierbij is het streven gericht op kwaliteit en in mindere mate op kwantiteit.

Wat betreft dorpsontwikkeling wordt ingezet op het behoud van de diversiteit van de kernen en linten. Het afwisselende karakter van kleinschalige bedrijvigheid, agrarisch gebruik en woningbouw zorgt dat het gebied dynamisch blijft. Om te voorkomen dat zowel senioren als jongeren de gemeente verlaten, wordt ingezet op kleinschalige woningbouw met passende woningtypen. Deze kwalitatieve woningbehoefte is leidend bij de locatiekeuze. Waardevolle doorzichten naar het buitengebied dienen behouden te blijven. In eventuele nieuwe uitbreidingen komt het onderliggende landschap terug in het stedenbouwkundig ontwerp. Dit alles vraagt grote aandacht voor stedenbouwkundig ontwerp en beeldkwaliteit.

Plaatselijk kan ingezet worden op de realisatie van exclusieve woonbuurten. Ook hierbij wordt het onderliggende landschap als inspiratiebron gebruikt. Het landelijk wonen nabij een verstedelijkte omgeving is een kwaliteit van de gemeente. Wat grotere uitbreidingen zijn alleen gewenst aan de westzijde van de kern Heesch.

Onderhavig planvoornemen ligt in de bebouwde kom van Nistelrode. Het gaat om een kleinschalige 'inbreiding' met een vrijstaande woning die middels het vigerende bestemmingsplan per ongeluk is wegbestemd. Het betreft hier een herstelopgave, welke als het een nieuwe ontwikkeling zou zijn – passend is in de Structuurvisie Bernheze.

#### 3.3.2 Volkshuisvesting

# *Woonvisie 2016-2021*

In samenwerking met onder andere woningcorporaties, huurdersorganisaties, dorpsraden, zorg- en welzijnsinstellingen heeft de gemeente Bernheze een woonvisie opgesteld. Deze is op 14 juli 2016 door de gemeenteraad van Bernheze vastgesteld. Het plan voor de komende vijf jaar is nog steeds woningen toe te voegen, maar daarbij vooral te kijken naar de woningbehoefte en de woonwensen die er zijn.

In 2015 zijn de woonwensen en -behoeften van de inwoners gepeild. De uitkomsten van dit onderzoek zijn gebruikt voor het opstellen van de nieuwe woonvisie. Deze spitst zich toe op vier speerpunten:

- *1. Inspelen op woonwensen, door onder andere:*
- o maximaal 900 woningen toe te voegen aan de voorraad de komende 5 jaar;
- o minimaal 5% van de nieuwbouwplannen te reserveren voor CPO en vrije kavels.
- *2. Betaalbaar wonen, voor wie dat nodig heeft, door onder andere:*
- o de toevoeging van 200 sociale huurwoningen;
- o het behouden van voldoende sociale huurwoningen voor de mensen met de laagste inkomens.
- *3. Onbezorgd wonen, door onder andere:*
- o mantelzorgmogelijkheden uit te breiden;
- o zorgen voor passende huisvesting voor de zorgdoelgroepen;
- *4. Een duurzame woningvoorraad, door onder andere:*
- o in te zetten op een gemiddeld energielabel-B van de huurvoorraad;
- o bouwers te stimuleren om nu al de EPC norm 0 te hanteren.

In deze woonvisie zijn per dorp ook accenten gelegd. Voor Nistelrode zijn dit, per thema, de volgende accenten.

- *1. Inspelen op woonwensen*
- o Vergroten voorraad met 185 woningen (excl. statushouders) tussen 2016 en 2021
- o Locaties voor (C)PO-projecten aanwijzen en onder aandacht brengen
- *2. Betaalbaar wonen voor wie dat nodig heeft*
- o Nieuwbouw van 40 sociale huurwoningen
- *3. Onbezorgd wonen*
- o Kleinschalige vormen wonen met zorg bij zorglocaties
- o Vergroten aantal levensloopgeschikte woningen (huur en koop)

Onderhavig planvoornemen is in principe onderdeel van de harde plancapaciteit. De woning was eerder namelijk formeel 'bestemd', maar is per ongeluk wegbestemd. De woning vormt met die reden geen onderdeel van van zowel de kwantitatieve als kwalitatieve opgave zoals benoemd in de woonvisie.

Onderhavige ontwikkeling hoeft niet getoetst te worden aan de Woonvisie 2016-2021.

# 3.3.3 Welstandsbeleid

In de gemeente Berheze zijn veel gebieden welstandsvrij. Voor enkele locaties blijft welstandstoezicht wel van toepassing. Dit geldt voor cultuurhistorische waardevolle gebieden die het bijzondere karakter van Bernheze bepalen. Er zijn in deze nota 15 gebieden aangewezen waar welstandseisen gelden. De welstandseisen zijn samengebracht in drie gebiedstypen:

- het agrarisch cluster;
- het historisch dorpscentrum;
- de woningbouw uit de wederopbouwperiode.

Op de afbeelding hieronder (locatie is niet gelegen in 'rood' of 'groen') is zichtbaar dat de ontwikkeling niet in één van deze welstandsgebieden ligt.

Dit betekent dat de welstandscommissie de omgevingsvergunning niet toetst.

# **4 Milieuhygiënische aspecten**

#### **4.1 Algemeen**

Bij ruimtelijke ingrepen is het van belang dat sprake is van een verantwoord woon- en leefklimaat. Om die reden moet in een bestemmingsplan aannemelijk worden gemaakt dat aan de milieuwetgeving kan worden voldaan. Het milieubeleid bestaat uit diverse wet- en regelgeving, waarvan een deel ruimtelijk relevant is. Deze milieunormen hebben een indirecte (zonering) en directe (sectorale wetgeving die opgenomen wordt in het bestemmingsplan, zoals de Wet Geluidshinder, Besluit Externe Veiligheid Inrichtingen) werking. In dit hoofdstuk wordt hier nader op ingegaan.

#### **4.2 Akoestiek**

#### Beleidskader

De Wet geluidhinder geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan, indien het plan een geluidsgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. De Wet geluidhinder bevat geluidsnormen en richtlijnen over de toelaatbaarheid van geluidsniveaus als gevolg van rail- en wegverkeerslawaai, industrielawaai en luchtvaartlawaai. Indien een nieuwe geluidsbron mogelijk wordt gemaakt dient volgens de Wet geluidhinder in beeld gebracht te worden of en welke gevolgen dit heeft voor eventuele naastgelegen geluidsgevoelige objecten. Woningen worden als geluidgevoelige objecten aangemerkt.

#### Consequenties

Binnen het plangebied wordt een nieuwe vrijstaande woning mogelijk gemaakt. Dit is een geluidsgevoelig object.

#### *Wegverkeerslawaai*

Door Nipa Milieutechniek is een onderzoek uitgevoerd in verband met het aspect wegverkeerslawaai. Het onderzoek is bijgevoegd bij deze ruimtelijke onderbouwing (bijlage 1) en kent de navolgende conclusie.

*"De nieuwe woonbestemming is geprojecteerd in de wettelijke geluidzone (= akoestisch aandachtsgebied) van de Rijksweg A50, Loo en Hoogstraat. De woning ondervindt mogelijk ook een relevante geluidbelasting van het wegverkeer op 30 kilometer per uur weg de Oude Torenweg.* 

#### *Wet geluidhinder*

*De geluidbelasting ter plaatse van de maatgevende gevels van de nieuwe woonbestemmingen vanwege het verkeer op de Rijskweg A50 inclusief de correctie ex art. 110g van de Wet geluidhinder, be- draagt ten hoogste 45 dB. Bij deze locatie wordt voldaan aan de voorkeursgrenswaarde van wegverkeerslawaai. Een hogere waarde is niet relevant.* 

#### *Bouwbesluit en woon- en leefklimaat*

*Met de berekende gecumuleerde geluidbelastingen van ten hoogste 47 dB is het woonen leefklimaat in de woning zonder nader onderzoek naar de geluidwering van de gevel gewaarborgd.* 

*Evenmin is het nodig In het kader van de aanvraag bouwvergunning de vereiste karakteristieke geluidwering van de woning te toetsen."* 

#### *Industrielawaai*

Rondom het plangebied zijn enkele functies gelegen waarvoor richtafstanden v.w.b. geluid afkomstig van deze functies ten opzichte van gevoelige functies zoals woningen gelden. Het gaat om een begraafplaats ten noorden van het plangebied en een sportpark ten zuiden van het plangebied.

Voor een begraafplaats (sbi-code: 96031) geldt conform de VNG-brochure bedrijven en milieuzonering voor het aspect geluid een richtafstand van 10 meter tot aan gevoelige bestemmingen zoals wonen. Deze richtafstand wordt gehaald. Sprake is van een feitelijke afstand tussen de bestemmingsvlakken 'Wonen' en 'Maatschappelijk' van 34 meter.

Voor een veldsportcomplex (sbi-code: 931) geldt conform de VNG-brochure bedrijven en milieuzonering voor het aspect geluid een richtafstand van 50 meter tot aan gevoelige bestemmingen zoals wonen. Deze richtafstand wordt niet gehaald. Sprake is van een feitelijke afstand tussen de bestemmingsvlakken 'Wonen' en 'Sport' van 35 meter. Toch vormt dit geen belemmering voor de ontwikkeling of het veldsportcomplex. Het gebied waarin het plangebied is gelegen kan op basis van de VNG-brochure bedrijven en milieuzonering als een 'Gemengd gebied' worden getypeerd. Er zijn meerdere functies naast elkaar aanwezig (wonen, sport, begraafplaats), er is sprake van een 50-km uur weg voor het plangebied langs en de A50 ligt nabij. Voor gemengde gebieden geldt dat de richtafstanden behorende bij een rustige woonwijk/ buitengebied met één afstandstrap mogen worden verlaagd. Daardoor moet rekening gehouden worden met een richtafstand van 30 meter. Deze afstand wordt gehaald. Voor het veldsportcomplex geldt dat andere woningen reeds dichterbij zijn gelegen, welke maatgevend zijn mocht het veldsportcomplex willen uitbreiden. Voor het veldsportcomplex levert de nieuwe woning geluidstechnisch gezien geen belemmering op.

Industrielawaai vormt geen belemmering voor de ontwikkeling of andersom vormt de ontwikkeling geen belemmering voor nabijgelegen bedrijvigheid.

#### *Rail of luchtverkeerlawaai*

Er is geen onderzoek naar rail- en luchtverkeerslawaai uitgevoerd, omdat de ontwikkeling niet is gelegen in de geluidszone van een spoorweg of aanvliegroute van een vliegveld. Onderzoek hiernaar is derhalve niet nodig.

Geluid vormt geen belemmering voor de ontwikkeling.

# **4.3 Archeologie en cultuurhistorie**

# 4.3.1 Archeologie

# Beleidskader

Sinds 1 september 2007 is de nieuwe Wet op de archeologische monumentenzorg (Wamz) van kracht. In deze herziening van de Monumentenwet van 1988 zijn de uitgangspunten van het Europese Verdrag van Valetta (Malta, 1992) voor Nederland nader uitgewerkt. De belangrijkste veranderingen betreffen:

- het streven naar behoud en bescherming van archeologische waarden in de bodem;
- de kosten van archeologische werkzaamheden komen in principe voor rekening van de initiatiefnemer van bodemverstorende activiteiten (veroorzakerprincipe);
- de archeologische monumentenzorg wordt een geïntegreerd onderdeel van het ruimtelijke ordeningsproces.

De gemeente Bernheze heeft ervoor gekozen om in het kader van de Wet op de Archeologische Monumentenzorg (Wamz, 2007) en de nieuwe Wet ruimtelijke ordening (Wro, 2008) een eigen gemeentelijk archeologiebeleid te formuleren.

Dit archeologiebeleid is op 3 februari 2011 door de gemeenteraad vastgesteld en bestaat uit de "Nota Archeologiebeleid gemeente Bernheze" en de "Archeologische Verwachtings- en Beleidsadvieskaart Gemeente Bernheze". Op basis van deze documenten implementeert de gemeente Bernheze haar archeologiebeleid waarbij zij rekening houdt met de juiste balans tussen een goede omgang met het archeologisch erfgoed en andere maatschappelijke belangen die bij planontwikkelingen moeten worden gewogen.

# Consequenties

Volgens het archeologiebeleid van de gemeente Bernheze geldt op onderhavige locatie een middelhoge archeologische verwachting. Hierbij is archeologisch onderzoek vereist als dieper dan 0,40 meter en meer dan 2500 m2 aan verstoringsoppervlakte geldt. Zie de volgende twee uitsneden uit dit archeologiebeleid.

| Beleidscategorie |  |                                                                         | Onderzoeksplicht                                                                                                                                                                      |
|------------------|--|-------------------------------------------------------------------------|---------------------------------------------------------------------------------------------------------------------------------------------------------------------------------------|
|                  |  | Wettelijk beschermd archeologisch monument                              | Geen bodemverstorende activiteten toegestaan, tenzil de minister van OCW hiervoor een verounning heeft verleend.<br>Bij gemeentelijke monumenten: vergunningaanvraag bij de gemeente. |
| 2                |  | Gebieden van zeer hoge archeologische waarde                            | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 100 m2.                                                                      |
|                  |  | Gebieden van hoge archeologische waarde                                 | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                      |
|                  |  | Gebieden met een hoge archeologische verwachting                        | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                      |
|                  |  | Gebieden met een middelhoge archeologische verwachting                  | Onderzoeksplicht bij een verstoringsdiepte van meer dan 40 cm en een verstoringsopervlakte van meer dan 2500 m2.                                                                      |
|                  |  | Gebieden met een lage archeologische verwachting                        | Geen onderzoeksplicht.                                                                                                                                                                |
|                  |  | Gebieden zonder archeologische verwachting of archeologisch vrijgegeven | Geen onderzoeksplicht.                                                                                                                                                                |

Omdat ter plaatse van onderhavig plangebied niet verwacht wordt dat meer geroerd gaat worden dan 2500 m2 is het niet noodzakelijk een archeologisch onderzoek te overleggen. Dit betekent wel dat in dit bestemmingsplan – net zoals in het vigerende bestemmingsplan – een dubbelbestemming opgenomen wordt ter bescherming van de mogelijk aanwezige archeologische waarden ter plaatse. Het gaat dan om de dubbelbestemmingen 'Waarde – Archeologie 3'. Daarbij geldt ook de zorgplicht. Mochten archeologische vondsten worden gedaan, dan moet het bevoegd gezag op de hoogte worden gebracht.

#### 4.3.2 Cultuurhistorie

#### Beleidskader

Volgens de Erfgoedwet, die per 1 juli 2016 van kracht is geworden, dient bij nieuwe ontwikkelingen rekening te worden gehouden met het aanwezige cultureel erfgoed. Samen met de nieuwe Omgevingswet (of het overgangsrecht totdat deze in werking is getreden) maakt de Erfgoedwet een integrale bescherming van ons cultureel erfgoed mogelijk.

De gemeente Bernheze heeft een eigen Cultuurhistoriekaart die in 2014 is vastgesteld.

#### Consequenties

Het gebied waarop dit bestemmingsplan betrekking heeft is getoetst aan de cultuurhistorische waardenkaart van de provincie Noord-Brabant. Het plangebied is volgens de cultuurhistorische waardenkaart gelegen in de regio Meijerij. Zie de uitsnede van de kaart hieronder.

#### *Regio Peelrand*

Regio Peelrand is een zwak golvend dekzandlandschap dat als een hoefijzer rond het voormalige veengebied van de Peel ligt. Door het westelijk gedeelte loopt de Peelrandbreuk, die de Centrale Slenk en de Peelhorst van elkaar scheidt. Langs de breuk vindt nog steeds beweging plaats. Aan het aardoppervlak is de breuklijn hier en daar te zien als een trede in het terrein met een hoogteverschil van enkele meters. Langs de breuklijn komt kwel aan de oppervlakte (wijst). Deze natte delen vormen het brongebied van de bovenlopen van de Aa. De oostzijde van de Peelhorst wordt eveneens door een breuk begrensd. Het noordelijke gedeelte van de Peelhorst is een vlak gebied met plaatselijk dekzandruggen en bevat een gradiëntrijke overgang naar de regio Maaskant waar kwel aan de oppervlakte komt. Het westelijke gedeelte van de Peelrand bestaat uit het open beeklandschap van de Aa. De Peelrand is een overwegend oud en gevarieerd zandlandschap met een kralensnoer van agrarische nederzettingen, akkercomplexen, weilanden en bossen. De oude dorpen liggen in een wijde boog rond het voormalige hoogveengebied. Het oude zandlandschap rond Stiphout met bolle akkers, beemden, hakhoutbosjes en -wallen is een voorbeeld van dergelijke oude ontginningen. Op verschillende plaatsen zijn in de beekdalen restanten van vloeisystemen aangetroffen. De boeren gebruikten de randen van de Peel om hun vee te weiden, om strooisel te winnen voor de potstallen en om, op bescheiden schaal, turf te steken. In de loop van de afgelopen 1000 jaar werd er vanuit deze dorpen steeds verder geknabbeld aan de randen van het veen. Karakteristiek zijn de vele kloostercomplexen, kerken en processieparken. Tussen de oude dorpen en het Peelgebied liggen jonge ontginningen en boscomplexen uit de negentiende en twintigste eeuw. In deze randzone ontstonden nieuwe dorpen als Odiliapeel en Venhorst. Met het in cultuur nemen van deze 'woeste gronden' werd ook de waterhuishouding steeds verder gereguleerd. Bestaande beken werden rechtgetrokken en stroomopwaarts verlengd en er zijn tal van nieuwe waterlopen gegraven. Bij Mill ligt een deel van de Peel-Raamstelling, bestaande uit het Defensiekanaal, inundatieterreinen en diverse kazematten. Het westelijke gedeelte van de Peelrand is na de Tweede Wereldoorlog sterk verstedelijkt. Hier liggen grote plaatsen als Helmond, Deurne, Uden, Oss, Someren, Gemert en Heesch. Het oostelijk gedeelte van de Peelrand wordt gekenmerkt door kleine dorpen als Schaijk, Mill, Sint Anthonis en Overloon. De infrastructuur wordt hier bepaald door enkele regionale wegen.

#### *Cultuurhistorisch belang*

De Peelrand bestaat uit een ring van middeleeuwse dorpen op enige afstand van het voormalige veengebied van De Peel. Deze oude dorpen worden gekenmerkt door akkercomplexen, schaarse groenlanden en voormalige heidevelden. De heidevelden zijn in de negentiende en twintigste eeuw ontgonnen en grotendeels omgezet in landbouwgrond, waardoor er een waardevol mozaïek is ontstaan van oude en jonge ontginningen. Enkele kastelen, diverse kloosters en de Peel-Raamstelling verlenen het gebied extra cultuurhistorische betekenis.

#### *Essentiële aspecten*

In de regio ligt het volgende cultuurhistorische landschap van provinciaal belang:

- oud zandlandschap bij Stiphout.
Dragende structuren in de regio zijn:

- de oude zandontginningen met akkercomplexen, beemden, broekgebieden;
- de jonge heideontginningen;
- de Zuid-Willemsvaart en het dal van de Aa;
- de Peel-Raamstelling met Defensiekanaal;
- de kloosters.

# *Ontwikkelingsstrategie*

1. Behoud door ontwikkeling of versterking van de samenhang van de dragende structuren van de regio.

2. De cultuurhistorische waarden van de Peelrand in hun samenhang verder ontwikkelen, beschermen en toeristisch-recreatief ontsluiten. Dit geldt in het bijzonder voor het cultuurhistorisch landschap: "Oud zandlandschap bij Stiphout" (ook deels in gebiedspaspoort Kempen).

3. Het duurzaam en in samenhang behouden van het bodemarchief (o.a. door afstemming van het gemeentelijk archeologiebeleid) van de archeologische landschappen: "Peelhorst Oost"en "Dekzandeiland Asten-Deurne".

4. Aandacht voor behoud en herstel van het voor Brabant unieke verschijnsel wijst. Dit kan door bij de inrichting en het beheer in het buitengebied rekening te houden met het aspect wijst en met de zichtbaarheid in het landschap.

Onderhavige ontwikkeling brengt de geformuleerde essentiele aspecten en ontwikkelingsstrategie niet in gevaar. In het plangebied zelf liggen verder geen rijksmonumenten en komen geen bouwkundige punten, lijnen of vlakken van enige waarde voor.

Op basis van de Cultuurhistorische Waardenkaart 2014 van de gemeente Bernheze is zichtbaar dat het plangebied is gelegen aan een oud wegtracé van redelijk hoge waarde. Zie de uistnede van de kaart hieronder, waarop de ligging van de planlocatie met een rode cirkel is aangegeven. Ten zuiden van het plangebied ligt het oude wegtracé (aangeduid met een gele lijn). De bebouwing in het plangebied wordt aan dit oude wegtracé gesitueerd. Aan het wegtracé zelf vinden met onderhavig planvoornemen geen wijzigingen plaats.

# **4.4 Bedrijven en milieuzonering**

### Beleidskader

Voor de milieuzonering van bedrijven in ruimtelijke plannen geldt in het algemeen geen wettelijk kader. Wel is het in het kader van een goede ruimtelijke ordening van belang dat bij de aanwezigheid van bedrijven in de omgeving van milieugevoelige functies, zoals woningen:

- ter plaatse van de woning(en) een goed woon- en leefmilieu wordt gegarandeerd;
- rekening wordt gehouden met de bedrijfsvoering en milieuruimte van de betreffende bedrijven.

# Consequenties

Rondom het plangebied is diverse bedrijvigheid gelegen. Het gaat om de navolgende functies:

- *-* Begraafplaats (sbi-code 96031), richtafstanden voor geur 0 meter, voor stof 0 meter, voor geluid 10 meter, voor gevaar 0 meter.
- *-* Veldsportcomplex (sbi-code 931), richtafstanden voor geur 0 meter, voor stof 0 meter, voor geluid 50 meter, voor gevaar 0 meter.

Op basis van de karakteristiek van de omgeving van het plangebied kan worden gesteld dat sprake is van 'gemengd gebied'. Er zijn meerdere functies naast elkaar aanwezig (wonen, sport, begraafplaats), er is sprake van een 50-km uur weg voor het plangebied langs en de A50 ligt nabij. Binnen gemengde gebieden geldt dat de richtafstanden met één afstandstrap mogen worden verlaagd. Een richtafstand van 10 meter wordt 0 meter, 30 meter wordt 10 meter en 50 meter wordt 30 meter.

De afstand tussen het bestemmingsvlak 'Wonen' en 'Maatschappelijk' (begraafplaats) is 34 meter. De afstand tussen het bestemmingsvlak 'Wonen' en 'Sport' is 35 meter. Dat betekent dat voor de begraafplaats sowieso de afstanden behorende bij een rustige woonwijk/ buitengebied worden gehaald. Voor het veldsportcomplex is de afstand behorende bij een gemengd gebied aan de orde. De richtafstanden die tussen gevoelige functies en bedrijvigheid feitelijk van toepassing zijn worden gehaald.

Aanvullend op bovenstaande is onderzoek uitgevoerd naar eventuele lichthinder die de nieuwe woning in het plangebied zou kunnen ervaren vanuit het veldsportcomplex dan wel of het veldsportcomplex voor wat betreft de aanwezige verlichting door de nieuwe woning wordt gehinderd. Het onderzoek is uitgevoerd door AV Consulting B.V. en is bijgevoegd als bijlage bij deze toelichting (bijlage 2). De conclusies van het onderzoek zijn als volgt.

*"De lichtmetingen zijn uitgevoerd conform de Richtlijn "Lichthinder" van de NSVV, januari 2017 2e herziene druk. De woonlocatie ligt in Ecologische zone 2 (E2) of 3. Voor het onder- zoek is uitgegaan van zone 2 als worst case scenario. De grenswaarde voor lichthinder is 5 lux en 7.500 Candela per armatuur voor het tijdvak dag en avond (07.00 uur – 23.00 uur). De mastarmaturen branden alleen in de avondperiode.* 

*De lichtmetingen zijn verricht ter hoogte van geprojecteerde rooilijn van de woning op de begane grond verdieping en 1e verdieping.* 

*Bepalend zijn de sportvelden die schuin tegenover de woning liggen. Het voetbalveld en het korfbalveld aan de oost-zuidzijde zijn gemeten qua verticale verlichtingssterkte en licht- sterkte van de armaturen. Er is één armatuur waar geen reflector of verkeerde reflector op is gemonteerd (mast 05), maar dit levert geen problemen op.* 

*De lichtopbrengst van de armaturen op het sportveld tegenover de woning is gemeten in een representatieve stand ter plaatse van de geprojecteerde rooilijn zoals gegeven in figuur 2.* 

*Uit het onderzoek blijkt dat er geen overschrijdingen plaatsvinden van de grenswaarden voor lichthinder volgens de NSVV-richtlijn."* 

Verder geldt dat tussen de bedrijvigheid en de nieuwe woning sprake is van andere reeds gevestigde gevoelige objecten. Deze zijn maatgevend v.w.b. de uitbreidingsmogelijkheden van de bedrijvigheid.

#### Conclusie

Sprake is van een aanvaardbaar woon- en leefklimaat. Omliggende bedrijvigheid wordt door het planvoornemen niet belemmerd.

#### **4.5 Bodem**

#### Beleidskader

Vastgelegd is dat in ruimtelijke plannen moet worden beschreven wat de bodemkwaliteit van het betreffende gebied is. Voor het betrekken van bodeminformatie bij het opstellen van bestemmingsplannen zijn enkele vragen relevant:

- is er bodemverontreiniging die de functiedoelen kan frustreren;
- zijn er gezondheids- of ecologische risico's en gebruiksbeperkingen voor de beoogde functies;
- wat zijn de mogelijkheden om er tijdig iets aan te doen in termen van resultaten, kosten en kostendragers.

#### Consequenties

Ter plaatse van het perceel ten behoeve van de woningbouwontwikkeling is door Van Oort Bodemonderzoek een verkennend bodemonderzoek uitgevoerd, zie bijlage 3 bij deze toelichting. Hieruit blijken de volgende conclusies.

#### *"Grond*

*Zintuiglijk zijn tijdens de uitvoering van de boringen geen verontreinigingen, bijmengingen, afwijkingen of andere bijzonderheden waargenomen.*

*Op basis van het laboratoriumonderzoek zijn de volgende conclusies te trekken: • In zowel het mengmonster van de bovengrond als het mengmonster van de ondergrond zijn ten opzichte van de achtergrondwaarde geen verhoogde gehaltes waargenomen.*

*De boven- en ondergrond zijn niet verontreinigd. De kwaliteit van de grond voldoet aan de achtergrondwaarde.*

#### *Grondwater*

*Zintuiglijk zijn geen verontreinigingen of andere bijzonderheden waargenomen tijdens het plaatsen van de peilbuis en het bemonsteren van het grondwater.*

*Op basis van het laboratoriumonderzoek zijn de volgende conclusies te trekken: • In het grondwatermonster (GRW) zijn ten opzichte van de streefwaarde geen verhoogde gehaltes gemeten.*

*Het grondwater is niet verontreinigd.*

#### *Hypothese*

*Op basis van de onderzoeksresultaten dient de hypothese 'niet verdacht' te worden aangenomen. In zowel grond als grondwater zijn zintuiglijk en analytisch geen verontreinigingen aangetoond. Er is geen aanleiding tot een vervolgonderzoek."*

#### Conclusie

De gemeente Bernheze is bevoegd gezag, het onderzoeksbureau heeft slechts een adviserende taak. Het bevoegd gezag bepaalt dan ook of het onderzoek volstaat en/of aanvullend onderzoek noodzakelijk is. Het bevoegd gezag heeft uitgevoerde verkennende bodemonderzoek beoordeeld en heeft hiermee ingestemd. Sprake is van een voor de toekomstige functie geschikte bodemkwaliteit

Bodem vormt geen belemmering voor onderhavige ontwikkeling.

#### **4.6 Externe Veiligheid**

#### Beleidskader

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: Het plaatsgebonden risico en het groepsrisico.

Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico:

#### *Plaatsgebonden risico (PR)*

Het plaatsgebonden risico geeft de kans op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden.

Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

# Verantwoordingsplicht groepsrisico

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

Wanneer verantwoorden?

| Bron                            | Wanneer groepsrisicoverantwoording?             |
|---------------------------------|-------------------------------------------------|
| Inrichtingen (Bevi)             | Altijd wanneer binnen invloedsgebied ruimtelijk |
|                                 | besluit wordt genomen.                          |
| Buisleidingen (Bevb)            | Wanneer sprake is van toename van het           |
|                                 | groepsrisico of overschrijding van de           |
|                                 | oriëntatiewaarde.                               |
| Spoor-, rijks-<br>en waterwegen | Wanneer sprake is van toename van het           |
| (Bevt)                          | groepsrisico of overschrijding van de           |
|                                 | oriëntatiewaarde.                               |

Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheidsverhogende maatregelen genomen zijn.

# Beleidsvisie externe veiligheid

De gemeente Bernheze beschikt over een beleidsvisie externe veiligheid (2008). Hierin wordt invulling gegeven aan de gemeentelijke omgang met externe veiligheid. De beleidsvisie bevat geen gebiedstypering of uitgangspunten die gehanteerd kunnen worden voor de verantwoording van het groepsrisico.

# Overige wet- en regelgeving

Tot slot moet in het kader van een 'goede ruimtelijke ordening' (art. 3.1 Wro) ook getoetst aan eventueel van toepassing zijnde veiligheidsafstanden uit bijvoorbeeld het Activiteitenbesluit, effectafstanden uit de 'Circulaire effectafstanden LPG-tankstations', enz..

# Consequenties

Om de externe veiligheidsrisico's voor het plangebied te inventariseren is de risicokaart geraadpleegd. Een uitsnede van de risicokaart van het plangebied en het gebied eromheen is hieronder opgenomen. Met een blauwe stip is de ligging van het plangebied aangeduid.

Uit de risicokaart en een beschouwing van de omgeving blijkt dat er in de directe omgeving geen inrichtingen met gevaarlijke stoffen zijn welke een invloedsgebied hebben die reikt over het plangebied. Tevens zijn er geen vaarwegen, spoorwegen of buisleidingen met een invloedsgebied over het plangebied. Het transport van gevaarlijke stoffen over de weg vormt wel een risicobron voor het plangebied. Het plangebied ligt op 280 meter van Rijksweg A50.

#### Rijksweg A50

Op basis van het Basisnet weg kan worden geconcludeerd dat het plangebied niet is gelegen binnen de plaatsgebonden risicocontour van de Rijksweg A50. Een analyse van het groepsrisico horende bij rijkswegen kan worden uitgevoerd aan de hand van de Handleiding Risicoanalyse Transport (HART). Voor het transport van gevaarlijke stoffen over rijkswegen zijn in de handleiding vuistregels opgenomen. Voor de stof GF3 wordt een maximale effectafstand van 355 meter gehanteerd, de stof LT1 heeft een maximale effectafstand van 730 meter, de stof LT2 een maximale effectafstand van 880 meter en de stof GT4 een maximale effectafstand van > 4000 meter. Het plangebied ligt binnen de effectafstanden van deze stoffen die over de Rijksweg A50 worden vervoerd.

Toetsing orientatiewaarde

| Vuistregel 1.                                                                                                                                                                                                                                                                             | De vervoerstroom bevat stoffen in de categorieën GT4.                                                                                                          |
|-------------------------------------------------------------------------------------------------------------------------------------------------------------------------------------------------------------------------------------------------------------------------------------------|----------------------------------------------------------------------------------------------------------------------------------------------------------------|
| Wanneer de vervoersstroom gevaarlijke stoffen in<br>tankwagens (bulkvervoer) stoffen bevat uit de<br>categorieën LT3, GT4 of GT5 (ongeacht de aantallen)<br>pas dan RBMII toe.                                                                                                            |                                                                                                                                                                |
| Vuistregel 2.<br>Wanneer het aantal tankwagens in de categorie GF3<br>minder is dan 10 maal de drempelwaarde in tabel 3<br>(eenzijdige bebouwing) of 10 maal de drempelwaarde<br>in tabel 4 (2-zijdige bebouwing) wordt de<br>oriëntatiewaarde van het groepsrisico niet<br>overschreden. | Het aantal tankwagens in de categorie GF3 bedraagt 1500.<br>De drempelwaarde bedraagt 14.130.<br>Het aantal tankwagens is minder dan 10 maal de drempelwaarde. |

Door de aanwezigheid van de stofcategorie GT4 dient het groepsrisico berekend te worden. Deze berekening is uitgevoerd voor de ontwikkeling 'Zwarte Molen 2 Nistelrode', welke als bijlage 4 bij deze toelichting is gevoegd. Uit die berekening blijkt dat na realisatie van het planvoornemen het groepsrisico toeneemt. Het groepsrisico blijft echter wel onder de oriëntatiewaarde. Gezien deze uitkomst – voor 180 woningen op vergelijkbare afstand van de A50 – die nog steeds relevant is, is het niet zinvol om voor onderhavig planvoornemen een vergelijkbare berekening uit te voeren. Omdat het plangebied binnen het invloedsgebied is gelegen, is een verantwoording van het groepsrisico noodzakelijk waarbij ingegaan wordt op de mogelijke scenario's. Deze verantwoording hieronder opgenomen.

# Verantwoording groepsrisico

# *Mogelijke scenario's*

- BLEVE (Boiled Liquid Expanding Vapour Explosion) als gevolg van een incident waarbij een tankwagen met LPG is betrokken. Een BLEVE bestaat uit een vuurbal en een drukgolf. Slachtoffers vallen door de warmtestraling en de drukgolf, alsmede door rondvliegende brokstukken en glasscherven die zware schade kunnen aanbrengen aan gebouwen en personen. Een warme BLEVE treedt op bij een externe brand, een koude BLEVE treedt op wanneer de tank bezwijkt door mechanische oorzaak. Het optredende effect en het moment van exploderen is afhankelijk van de inhoud van de tank.
- Incident met toxische stoffen. Door een incident met een tankwagen met toxische vloeistof scheurt de tankwand. Een groot deel van de van de toxische vloeistof stroomt in korte tijd uit. De toxische vloeistof vormt een plas. De toxische damp wordt meegevoerd door de wind.

# *Bestrijdbaarheid*

# BLEVE scenario

Bestrijding van een dreigende BLEVE vereist een goede bereikbaarheid en veel bluswater bedoeld voor het koelen van de tank. Bij voldoende koeling zal een BLEVE worden voorkomen. Hiervoor wordt (vanwege de snelheid die is geboden) gebruikt gemaakt van primaire bluswatervoorzieningen (in het voertuig aanwezige water en brandkranen op het openbaar waterleidingnet).

Noodzakelijk voor het voorkomen van een BLEVE is:

- tijdige aankomst brandweer;
- tijdige bereikbaarheid tankwagen;
- tijdige bereikbaarheid bluswater;
- inzet waterkanonnen voor tweezijdige koeling tankwagen.

Indien de BLEVE niet voorkomen kan worden, is het relevant dat er voldoende bluswatervoorzieningen zijn en dat het gebied tweezijdig toegankelijk is. Dit is in onderhavige situatie het geval.

#### Toxisch scenario

Bronbestrijding is bij een toxische vloeistof mogelijk door de vloeistof af te dekken. Hierdoor wordt de verdamping verminderd. Voor toxische gassen kan alleen aan bronbestrijding worden gedaan indien het om een lekkage gaat. De brandweer kan dan proberen om het gat te dichten. Effectbestrijding is tevens mogelijk door de concentratie te verdunnen, bijvoorbeeld met behulp van een waterscherm. Dit is alleen mogelijk als de brandweer tijdig aanwezig is. Bij een toxisch incident is het belangrijk dat de bestrijding plaatsvindt vanaf bovenwinds gebied (daar waar de wind vandaan komt). Het is daarom belangrijk dat de bron tweezijdig bereikbaar is.

Bij het ineens vrijkomen van de gehele inhoud van de tank, zal deze effectbestrijding lastig te realiseren zijn. De mogelijkheden voor slachtofferreductie worden bepaald op basis van de mogelijkheden om de vergiftiging te behandelen. Slachtofferreductie is ook mogelijk door snelle ontruiming/evacuatie. Het niet of korter blootstellen aan een toxische stof zal het aantal slachtoffers verminderen.

De bron is tweezijdig bereikbaar. Het plangebied is vanaf meerdere zijden goed bereikbaar/ er kan van de bron af gevlucht worden.

#### *Zelfredzaamheid*

#### BLEVE scenario

Bij het scenario van een koude BLEVE zal er geen tijd beschikbaar zijn voor zelfredding. Bij een warme BLEVE is er mogelijk beperkte vluchttijd. Gezien deze korte tijd zijn er geen mogelijkheden tot evacuatie. Daarom zullen de personen op eigen kracht het gebied moeten ontvluchten in geval van een incident. De maatregelen ter bevordering van de zelfredzaamheid zullen daarom in de planologische, organisatorische en bouwkundige sfeer moeten worden gezocht. Maatregelen aan de bron liggen niet binnen het bereik van dit bestemmingsplan.

De mogelijkheden voor zelfredzaamheid bestaan uit schuilen en ontvluchten. Op een afstand groter dan 150 meter is bij een BLEVE het schuilen in een gebouw vaak de beste manier om de calamiteit te overleven. Met name de ruimten die buiten het bereik van rondvliegend glas liggen zijn als veilige plekken aan te merken. De woning in het plangebied ligt op meer dan 150 meter van een eventuele BLEVE. Er kan geschuild worden in de woning.

Na afloop van een BLEVE kan het beste worden gevlucht, om secundaire branden te vermijden. Vluchtroutes moeten personen direct van de calamiteit wegleiden. Voor het plangebied geldt dat er voldoende vluchtwegen van de bron af aanwezig zijn om het plangebied in geval van calamiteit zo snel mogelijk te kunnen ontvluchten.

Geadviseerd wordt om bij de realisatie van de nieuwbouwwijk rekening te houden met de aspecten om de zelfredzaamheid te vergroten waaronder het informeren van toekomstige bewoners over de ongevalscenario's en hoe te handelen.

#### Toxisch scenario

Bij een toxische wolk kunnen mensen komen te overlijden als gevolg van blootstelling aan de toxische stof. Of mensen daadwerkelijk komen te overlijden is afhankelijk van de dosis, die bestaat uit de blootstellingsduur en de concentratie waaraan de persoon is blootgesteld. Het beste advies bij het vrijkomen van een toxische wolk als gevolg van een incident op de A50 is te schuilen, mits ramen, deuren en ventilatie gesloten kunnen worden (safe-haven-principe). Bij voorkeur wordt de woning uitgerust met voorzieningen waarmee toxische stoffen kunnen worden buitengesloten, zoals uitschakelbare mechanische ventilatie en luchtdicht afsluitbare gevelelementen. Dit is aan de orde.

Voor hulpverleningsdiensten is het van belang dat aanwezigen tijdig gewaarschuwd worden. Dit kan met behulp van het zogenaamde waarschuwingsen alarmeringssysteem (WAS). Het WAS-netwerk is dekkend voor het plangebied. Het gebruik van WAS, eventueel aangevuld met het gebruik van SMS-alert kan eraan bijdragen dat het aantal slachtoffers wordt beperkt. Het plangebied is, vanuit de A50 bezien, gunstig gelegen ten opzichte van de meest voorkomende windrichting in Nederland (uit het zuidwesten).

#### Advies veiligheidsregio

In onderhavige situatie kan volstaan worden met het standaardadvies dat door de Veiligheidsregio is opgesteld. De conclusie van dat advies luidt als volgt: *"Er bestaat vanuit extern veiligheidsoogpunt geen bezwaar tegen de gewenste ontwikkeling. De veiligheidsregio ziet geen reden tot het geven van een nader advies ten aanzien van de zelfredzaamheid van personen binnen het plangebied en de bestrijdbaarheid van een ramp op de wegen."*

#### Aanvaardbaarheid toename groepsrisio

De A50 heeft geen plaatsgebonden risicocontour. Het vaststellen van onderhavig bestemmingsplan leidt tot een toename van het groepsrisico, maar het groepsrisico ter plaatse van het plangebied overschrijdt de oriëntatiewaarde niet en blijft nog steeds onder 0,1 keer de oriëntatiewaarde. De gemeente Bernheze dient verantwoording af te leggen bij verandering van het groepsrisico. Gezien het advies van de veiligheidsregio en doordat de bestrijdbaarheid en de zelfredzaamheid voldoende is acht de gemeente Bernheze de verandering van het groepsrisico aanvaardbaar.

#### Conclusie

Het planvoornemen past binnen de kaders van de landelijke wet- en regelgeving alsook binnen de kaders van de gemeentelijke beleidsvisie ten aanzien van het aspect 'Externe veiligheid'. De verandering van het groepsrisico is aanvaardbaar. Vanuit het oogpunt van externe veiligheid bestaat er derhalve geen belemmering voor de voorgenomen ruimtelijke ontwikkeling binnen het plangebied.

#### **4.7 Natuur**

#### Beleidskader

De Wet natuurbescherming is op 1 januari 2017 in werking getreden en vervangt sindsdien de Natuurbeschermingswet 1998, de Flora- en faunawet, en de Boswet. De wet bevat regels voor de bescherming van in het wild levende dier- en plantensoorten en de belangrijkste natuurgebieden in Nederland. Daarnaast bevat de wet onder meer bepalingen over de jacht en over houtopstanden.

#### *Soortbescherming*

De Wet natuurbescherming bevat een algemene zorgplicht voor alle in het wild levende dieren en planten. Daarnaast voorziet de wet in strikte verboden die gelden voor aangewezen beschermde inheemse diersoorten, waaronder alle van nature in Nederland voorkomende soorten vogels. Dus zowel vogels in de tuin als op de Veluwe zijn beschermd.

De wet werkt volgens het 'nee-tenzij' principe ten aanzien van beschermde inheemse soorten: schadelijke handelingen zijn verboden, tenzij er een uitzondering voor is gemaakt. Het is niet toegestaan om vogels te doden, vangen, verwonden, verstoren, bezitten, verhandelen, de nesten en eieren te verstoren of te vernietigen. Uitzonderingen op deze verboden zijn onder voorwaarden mogelijk, onder andere voor veiligheid, schadebestrijding of onderzoek. De wet regelt ook de jacht in ons land.

#### *Gebiedsbescherming*

De Wet natuurbescherming bevat specifieke regels voor de aanwijzing, het beheer en de bescherming van Natura 2000-gebieden, waaronder een groot aantal gebieden die als essentieel leefgebied dienen voor vogels.

Het belangrijkste rechtgevolg van de aanwijzing als Natura 2000-gebied is dat er een vergunningplicht geldt voor alle activiteiten die mogelijk schade kunnen toebrengen aan een gebied. Voor dergelijke schadelijke activiteiten kan alleen een vergunning worden verleend als er geen alternatief is en als het gaat om een dwingende reden van groot openbaar belang. De kokkelvisserij in de Waddenzee is nu bijvoorbeeld verboden. Er kon namelijk niet worden aangetoond dat er géén schade zou ontstaan aan de natuur, en er was geen van de andere redenen aanwezig om toch een vergunning te verlenen.

De wet biedt geen bescherming aan andere natuurgebieden, maar vereist wel van provincies dat zij gebieden aanwijzen voor het natuurnetwerk Nederland en verleent hen de bevoegdheid om bijzondere provinciale natuurgebieden en bijzondere provinciale landschappen aan te wijzen. De Minister van Economische Zaken kan daarnaast op grond van de wet nationale parken aanwijzen die vooral een educatieve en communicatieve functie hebben. De voormalige beschermde natuurmonumenten zijn met bijbehorende doelen opgeheven met de inwerkingtreding van de Wet natuurbescherming.

# Consequenties

#### *Soortbescherming*

Voor onderhavige ontwikkeling is door Buro Maerlant een quickscan flora- en fauna uitgevoerd. De rapportage is bijgevoegd als bijlage 5 bij deze toelichting. De conclusie van het onderzoek is als volgt.

#### *"Soorten*

*In het plangebied of binnen de invloedssfeer van de werkzaamheden, zijn de volgende potentiële natuurwaarden aangetroffen waar rekening mee gehouden dient te worden: » Algemene broedvogels (niet jaarrond beschermd).* 

#### *Effecten*

*Doordat de werkzaamheden op het land plaatsvinden, beperkt van aard zijn, en preventief afdoende maatregelen kunnen worden getroffen, zijn over het algemeen géén negatieve effecten op strikter beschermde soorten te verwachten.* 

#### *Advies*

*Doordat er een kans bestaat dat broedende vogels aanwezig zijn nabij randen van het plangebied, wordt aanbevolen preventief rekening te houden met de broedperiode en werkzaamheden met zwaar materieel (grondwerk bijvoorbeeld) uit te voeren buiten het broedseizoen: na half juli en vóór half maart. Indien is vastgesteld, dat geen nesten aanwezig zijn, is het ook mogelijk binnen deze periode te werken. Het verstoren van broedende vogels, dat leidt tot het permanent verlaten van een nest, is conform de Wet natuurbescherming niet toegestaan."* 

#### *Gebiedsbescherming*

Binnen 10 kilometer van het plangebied zijn geen Natura 2000 gebieden gelegen. Er is geen verwachte stikstofdepositie. In het kader van de Wet natuurbescherming moet onderzocht worden of de bouw en het gebruik van deze woning leidt tot extra stikstofdepositie op overbelaste Natura 2000-gebieden. De gemeente heeft op 17 maart 2020 een nieuwe voorlopige werkwijze Aanpak Stikstof vastgesteld. Deze aanpak geeft aan dat voor woningbouw onder de 50 woningen, gasloos, op 7 km van een Natura2000 gebied en op zandgrond geen berekening hoeft worden aangeleverd. Zij baseert zich hierbij op de Handreiking woningbouw en AERIUS van de Rijksoverheid. Hieruit blijkt dat tot 50 woningen voor zowel de realisatie- als gebruiksfase geen stikstofdepositie verwacht wordt. Deze locatie voldoet aan deze criteria.

#### *Bomen*

Langs het Loo, direct voor het plangebied (binnen de invloedssfeer van de ontwikkeling) zijn laanbomen aanwezig. De afbeelding hieronder geeft deze met een witte pijl erbij weer.

De initiatiefnemer mag deze bomen met het planvoornemen of tijdens de realisatie ervan niet schaden. Het planvoornemen zelf schaadt de bomen niet, de inrit wordt tussen de bomen in gepositioneerd. Voor wat betreft de realisatie van het planvoornemen moet de initiatiefnemer zich houden aan de regels die gelden voor 'werken rondom bomen'.

#### Conclusies

De ontwikkeling van onderhavig plan zal geen nadelige invloed hebben op flora en fauna (soorten) op de locatie en de toestand van flora en fauna in de directe omgeving. De ontwikkeling leidt niet tot effecten op nabijgelegen Natura-2000 gebieden. Voor wat betreft het aspect gebiedsbescherming is geen sprake van strijdigheid met de Wet natuurbescherming. Bomen rondom het plangebied worden door het initiatief niet geschaad, tijdens de bouw moet rekening worden gehouden met de regels die gelden voor 'werken rondom bomen'.

#### **4.8 Kabels en leidingen**

Naar verwachting zijn in de directe omgeving van de projectlocatie geen kabels en leidingen aanwezig die een belemmering vormen voor de nieuwbouw. In het vigerende bestemmingsplan worden geen kabels- en leidingen beschermd.

Mochten er grondwerkzaamheden plaats gaan vinden dan zal te zijner tijd voorafgaand aan de werkzaamheden een KLIC-melding opgevraagd moeten worden bij de betrokken netwerk-/leidingbeheerders.

# **4.9 Luchtkwaliteit**

#### Beleidskader

Nederland heeft de Europese regels ten aanzien van luchtkwaliteit geïmplementeerd in de Wet milieubeheer. Op 15 november 2007 is het onderdeel luchtkwaliteit van de Wet milieubeheer in werking getreden. Kern van de wet is het Nationaal Samenwerkingsprogramma Luchtkwaliteit (NSL). Hierin staat wanneer en hoe overschrijdingen van de luchtkwaliteit moeten worden aangepakt. Het programma houdt rekening met nieuwe ontwikkelingen, zoals bouwprojecten of de aanleg van infrastructuur. Projecten die passen in dit programma, hoeven niet meer te worden getoetst aan de normen (grenswaarden) voor luchtkwaliteit. Het NSL is op 1 augustus 2009 in werking getreden. Ook projecten die 'niet in betekenende mate' (NIBM) van invloed zijn op de luchtkwaliteit hoeven niet meer te worden getoetst aan de grenswaarden voor luchtkwaliteit.

In het besluit NIBM is vastgelegd dat na vaststelling van het NSL of een regionaal programma een grens van 3% verslechtering van de luchtkwaliteit (een toename van maximaal 1,2 µg/m³ NO2 of PM10) als 'niet in betekenende mate' wordt beschouwd. In de Regeling NIBM is een lijst met categorieën van gevallen (inrichtingen, infrastructuur, kantoor- en woningbouwlocaties en activiteiten of handelingen) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ook indien aannemelijk gemaakt kan worden dat een gepland project NIBM bijdraagt, kan toetsing aan de grenswaarden voor luchtkwaliteit achterwege blijven. Voor woningen wordt hierbij een ondergrens van 1500 woningen aangehouden voor locaties waarbij sprake is van één ontsluitingsweg.

#### Consequenties

Het planvoornemen bestaat uit het toevoegen van één nieuwe vrijstaande woning. Derhalve kan dit plan gezien worden als een project dat niet in betekenende mate bijdraagt aan de luchtkwaliteit.

Op basis van de GCN-kaarten is getoetst of ter plaatse van het plangebied sprake is van een aanvaardbaar woon- en verblijfsklimaat. Dat is het geval. Zie onderstaande uitsneden van de GCN-kaarten.

Hieronder is de PM10-kaart opgenomen, die aangeeft dat ter hoogte van het plangebied sprake is van gridcelwaarde 16,44 (lichtblauw, gridcelwaarde onder 18).

Hieronder is de PM2,5-kaart opgenomen, die aangeeft dat ter hoogte van het plangebied sprake is van gridcelwaarde 9,32 (lichtblauw, gridcelwaarde onder 10).

Hieronder is de NO2-kaart opgenomen, die aangeeft dat ter hoogte van het plangebied sprake is van gridcelwaarde 13,54 (lichtblauw, gridcelwaarde tussen 10 en 15).

# Conclusie

Het onderhavige plan heeft geen nadelige invloed op de luchtkwaliteit omdat het niet in betekenende mate bijdraagt aan de verslechtering van de luchtkwaliteit, daarnaast is sprake van een aanvaardbaar woon- en verblijfsklimaat ten aanzien van luchtkwaliteit. Het aspect luchtkwaliteit vormt dan ook geen belemmerende factor.

#### **4.10 Water**

Een belangrijk ordenend principe bij ruimtelijke plannen is het waterbeheer: de zorg voor veiligheid tegen overstromingen en voor voldoende en gezond oppervlaktewater. De gemeente dient in een vroeg stadium overleg te voeren met de waterbeheerder over een ruimtelijke planvoornemen. Hiermee wordt voorkomen dat ruimtelijke ontwikkelingen in strijd zijn met duurzaam waterbeheer. Het plangebied ligt binnen het beheersgebied van het waterschap Aa en Maas, verantwoordelijk voor het waterkwantiteits- en waterkwaliteitsbeheer van regionale wateren.

#### Beleidskader

Op verschillende bestuursniveaus zijn de afgelopen jaren beleidsnota's verschenen aangaande de waterhuishouding, allen met als doel een duurzaam waterbeheer (kwalitatief en kwantitatief). Deze paragraaf geeft een overzicht van de voor het plangebied relevante nota's.

#### *Waterbeheerplan 2016-2021*

In het Waterbeheerplan (WBP) beschrijft het waterschap Aa en Maas haar doelstellingen voor de periode 2016 – 2021 en de wijze waarop deze doelstellingen bereikt moeten worden. Hiermee geeft het waterschap invulling aan de verplichting vanuit de Waterwet en de Verordening water Noord- Brabant om een waterbeheerplan op te stellen.

In het waterbeheerplan wordt een indeling gemaakt in de volgende programma's:

- Veilig en bewoonbaar;
- Voldoende water en robuust watersysteem;
- Schoon water;
- Gezond en natuurlijk water;
- Het leveren van maatschappelijke meerwaarde

Deze programma's zijn verder uitgewerkt in het WBP naar concrete doelstellingen. Deze doelstellingen vinden onder andere een doorwerking in de beschikbare instrumenten van het waterschap; Keur, legger, communicatie en stimuleringsmiddelen.

#### *Keur*

De Keur is een waterschapsverordening en omvat samen met de Waterwet alle gebodsen verbodsbepalingen met betrekking tot ingrepen of activiteiten die consequenties hebben voor de waterkwantiteit, waterkwaliteit en waterveiligheid. De Keur is verder uitgewerkt beleids- en algemene regels.

De waterschap maakt bij het beoordelen van plannen met een toegenomen verhard oppervlak onderscheid tussen grote (toename verhard oppervlak groter dan 10.000 m2) en kleine plannen (toename verhard oppervlak tussen de tussen de 500 m2 en 10.000 m2). Hoewel er relatief veel kleine plannen zijn veroorzaken deze op deelstroomgebiedsniveau nauwelijks een toename van de maatgevende afvoer. Dit heeft ertoe geleid dat voor kleine plannen kan worden volstaan met het toepassen van een eenvoudige rekenregel voor het bepalen van de compensatie-eis. Voor plannen met een toename van het verharde oppervlak minder dan 500 m2 geldt geen compensatie-eis.

#### *Legger*

De Keur verwijst in de gebods- en verbodsbepalingen volop naar de legger. De legger legt de status en afmetingen behorende bij de regels van de Keur vast in een overzichtskaart van het waterbeheersgebied. Op deze kaart zijn onder andere dijken, waterlopen en bijbehorende beschermingszones aangegeven.

#### *Beleid gemeente Bernheze*

In het 'Gemeentelijk Rioleringsplan 2020 t/m 2023' staat omschreven dat de gemeente Bernheze een - niet-verplichtende - verwachting uitspreekt dat inwoners van de gemeente hemelwater zoveel mogelijk zelf opvangen en bergen. De gemeente Bernheze heeft geen meer specifieke beleidsregels omtrent de verwerking van hemelwater. De hydrologische uitgangspunten van de Brabantse waterschappen zoals bovenstaand omschreven worden door de gemeente Bernheze in principe nageleefd maar zijn niet leidend; de gemeente Bernheze is het bevoegde gezag aangaande het verwerken van hemelwater. De ondergrens van de toename van het verharde oppervlak met 500 m2, waarbij volgens de Keur van de Brabantse waterschappen geen compensatie noodzakelijk wordt geacht, wordt door de gemeente Bernheze bijvoorbeeld niet gehanteerd. In Bernheze geldt dat bij (her)ontwikkeling in de vorm van ver- of nieuwbouw het gehele plan aan 60 mm berging dient te voldoen.

### *Compensatie-eis*

In de Keur van de Brabantse Waterschappen is als compensatie-eis 60 mm vastgesteld (hoeveelheid in mm die 'overblijft' en die geborgen moet worden binnen 24 uur), waarbij is uitgegaan van de vastgestelde afgeronde gemiddelde maatgevende afvoer van 1,0 l/s/ha en met aftrekposten zoals berging op straat en berging in het riool. In de Algemene Regel is tevens een gevoeligheidsfactor voor de compensatie-eis opgenomen. Afhankelijk van kenmerken van het beïnvloedingsgebied wordt een gevoeligheidsfactor toegepast. Naarmate de gevoeligheid van een gebied of oppervlaktewatersysteem voor de gevolgen van piekafvoeren lager is, is minder compensatie nodig. Volgens tabel 2 in de Keur is sprake van een gevoeligheidsfactor van 1; dit houdt in dat de waarde van 60 mm van de compensatie-eis voor onderhavige onderzoekslocatie volgens de keur ongewijzigd blijft.

Voor een toename van het verhard oppervlak bij kleine plannen kan volgens de Keur de vereiste compensatie berekend worden door de toename van het verhard oppervlak (m2) te vermenigvuldigen met de compensatie-eis (60 mm) en de gevoeligheidsfactor. Daaruit volgt de omvang van de vereiste compensatie in kubieke meters (m3). Wanneer de vereiste compensatie berekend is, kan een voorziening ontworpen en nader uitgewerkt worden. De rekenregel is als volgt:

#### **Toename verhard oppervlak (m2) * 0,06 (m) * Gevoeligheidsfactor =**

#### **Benodigde compensatie (m3 )**

Consequenties

Door Nipa Milieutechniek is een rapport 'Omgang met hemelwater, Loo 5 te Nistelrode' gemaakt. Het rapport is bijgevoegd bij deze toelichting (bijlage ..). In dit rapport wordt ingegaan op het van toepassing zijnde beleid in relatie tot het bouwplan (hemelwateropgave) en de technische mogelijkheden die de locatie biedt om hiermee om te gaan (hemelwateroplossing). De samenvatting en conclusies van het rapport zijn als volgt.

*"In dit onderzoek is gekeken naar de wijze waarop met hemelwater kan worden omgegaan bij de ontwikkeling van één vrijstaande woning aan de locatie Loo 5 te Nistelrode.*

*Het vermogen van de onderliggende bodem om water op te nemen is blijkens het infiltratieonderzoek van Nipa Milieutechniek BV matig. De k-waarde is bij alle twee de uitgevoerde proeven ca 0,3 m/dag.*

*Door de lage waarde van de GHG (Gemiddeld Hoogste Grondwaterstand) is er geen negatieve invloed op de grondwaterstroming.*

*De locatie moet tenminste 25 cm worden opgehoogd om te voorkomen dat de woning onderloopt in een periode van extreme regen.*

*In de bergingsopgave kan worden voorzien door:*

- *1. Het aanleggen van een bovengrondse infiltratievoorziening met een oppervlakte van 30 m² en een diepte van 0,3 m; of*
- *2. De aan te brengen ophooglaag te gebruiken als bergingsvoorziening. Het water moet hier dan met bovengrondse grindstroken of met een infiltratieriool worden ingevoerd; of*
- *3. Door met steenwolblokken (omgeven door worteldoek) een ondergrondse infiltratievoorziening te maken. Deze voorziening moet boven de GHG worden aangelegd en ook tenminste 9 m³ water kunnen bevatten.*

*Materialen die in contact kunnen komen met regenwater mogen niet uitlogen."*

Alle maatregelen zullen voorafgaand aan de realisatie moeten worden voorgelegd aan en goedgekeurd door de gemeente. Dit zal worden gedaan bij de aanvraag omgevingsvergunning voor de activiteit 'Bouwen'.

#### Conclusie

Het waterschap adviseert positief over onderhavig plan. Zowel via www.dewatertoets.nl (bijlage 6 bij deze toelichting) als via de reactie die zij schriftelijk via het vooroverleg op het plan hebben gegeven. De reactie van het waterschap houdt in dat ze geen inhoudelijke opmerkingen op het plan hebben. Ook wordt voldaan aan de door de gemeente gestelde aanvullende eisen. Uit deze waterparagraaf blijkt dat het initiatief geen nadelige gevolgen heeft voor de waterhuishouding ter plaatse.

#### **4.11 Geur**

#### Beleidskader

Belangrijkste voorwaarden voor de ontwikkeling van geurgevoelige bebouwing in de omgeving van veehouderijen is dat voor de (toekomstige) bewoners een goed woon- en leefklimaat kan worden gegarandeerd en dat andere belanghebbenden (veehouders en derden) niet onevenredig in hun belangen worden geschaad.

Op grond van de vervallen brochure Veehouderij en Hinderwet en circulaire Veehouderij en Stankhinder was sprake van stankcirkels waarbinnen, volgens constante jurisprudentie, geen stankgevoelige bebouwing mocht worden gebouwd. Deze regeling is in 2007 opgevolgd door de Wet geurhinder en veehouderij.

Op 1 januari 2007 is de Wet geurhinder en veehouderij (Wvg) in werking getreden. Deze wet biedt de gemeente de mogelijkheid om een eigen geurhinderbeleid op te stellen. Door de gemeente Bernheze is in 2013 de beleidsregel ruimtelijke ontwikkelingen en geurhinder Bernheze vastgesteld.

#### Consequenties

Voor wat betreft geurhinder wordt onderscheid gemaakt tussen de voorgrondbelasting, vaste afstanden en de achtergrondbelasting. Deze worden hieronder ieder apart beschouwd.

#### *Voorgrondbelasting*

De planlocatie is ingevolgde de kaart van de "Verordening Geurhinder en Veehouderij gemeente Bernheze 2013" aangewezen als bebouwde kom. In dit gebied geldt ten aanzien van de voorgrondbelasting een geurnorm van 8 ou/m³. Omdat er geen veehouderijen met dieren waarvoor een emissiefactor geldt in de directe omgeving liggen, wordt voldaan aan deze norm.

#### *Vaste afstanden*

In artikel 4 van de Wet geurhinder en veehouderij is bepaald met welke vaste afstanden rekening moet worden gehouden. De gemeente kan bij verordening bepalen om de vaste afstand te halveren. De gemeente Bernheze heeft aanvullende regels gemaakt ten aanzien daarvan. Zie artikel 4 van de verordening Geurhinder en Veehouderij Bernheze, waarin zij refereert aan de door haar aangewezen gebieden waarvoor halvering geldt. Onderhavige locatie is gelegen in de bebouwde kom met een gehalveerde vaste afstand op basis van de Wet geurhinder en veehouderij. Dat betekent dat tussen veehouderijen waarvoor een vaste afstand geldt en woningen met een afstand van 50 meter rekening moet worden gehouden. Binnen 50 meter rondom het plangebied is geen veehouderij met dieren gelegen waarvoor een vaste afstand geldt.

#### Achtergrondbelasting

Uit de gemeentelijke kaart waarop de achtergrondbelasting in beeld is gebracht blijkt dat de beoordeling van het woon- en leefklimaat ter plaatse van het plangebied goed is (5-10 OuE/M3, 2e graads groen). Het geurgevoelige object is in dit gebied als 'afweegbaar' geclassificeerd ovlgens de GGD richtlijn en de Verordening ruimte NoordBrabant en 'Goed' volgens de beleidsregel Bernheze. Hieronder is een uitsnede van de kaart opgenomen, het plangebied is met een rode cirkel aangeduid.

Er zijn geen veehouderijen die door het planvoornemen in hun bedrijfsvoering worden beperkt.

Conclusie Het aspect geur vormt geen belemmering voor het initiatief.

# **4.12 Milieueffectrapportage (M.e.r.)**

#### Beleidskader

De m.e.r.-regelgeving is bedoeld om de milieuaspecten in een vroeg stadium, integraal en compleet in de plan- en besluitvorming mee te nemen. Centraal in de m.e.r. procedure staat het milieueffectrapport waarin alle milieuaspecten voor minimaal één alternatief geanalyseerd en beoordeeld worden ten opzichte van de referentiesituatie. Een dergelijke procedure is van toepassing bij activiteiten waarvan vaststaat dat er belangrijke nadelige milieugevolgen kunnen optreden. In deze paragraaf is getoetst of sprake is van een m.e.r.-(beoordelings)plicht.

De te beoordelen activiteiten met bijbehorende drempelwaarden staan weergegeven in onderdeel C van het Besluit m.e.r. Naast de directe plicht tot een dergelijke procedure zijn in het Besluit m.e.r. ook activiteiten met bijbehorende drempelwaarden aangegeven waarvoor eerst moet worden beoordeeld of sprake is van mogelijke belangrijke nadelige milieugevolgen. Deze activiteiten en drempelwaarden staan benoemd in onderdeel D

van het Besluit m.e.r. Voor deze activiteiten dient - als ze boven de drempelwaarde uitkomen - een zogenaamde vormvrije m.e.r.-beoordeling uitgevoerd te worden.

Sinds 16 mei 2017 is ook een m.e.r.-aanmeldnotitie nodig voor alle ruimtelijke ontwikkelingen die voorkomen in onderdeel D van de bijlage bij het Besluit m.e.r. maar die onder de drempelwaarden blijven. Er is geen ondergrens wat betreft het plan zelf meer, wat betekent dat zelfs bij een klein plan zoals de ontwikkeling van één woning een m.e.r.-aanmeldnotitie nodig is geworden.

#### Consequenties

Onderzocht is of een m.e.r. of een m.e.r.-beoordeling nodig is. In bijlage C en D van het Besluit m.e.r. is aangegeven in welke gevallen voor een project een mer (beoordeling) nodig is. In overweging kan worden genomen of het initiatief een stedelijke ontwikkeling zoals bedoeld in kolom 1 van categorie 11.2 van onderdeel D van de bijlage bij het Besluit m.e.r. betreft, echter kan afgaande op jurisprudentie (201901439/1/R1) worden beoordeeld dat dit gezien de aard en de omvang van de ontwikkeling (één nieuwe woning) niet het geval is. De omvang is te klein (minder dan 12 woningen), het ruimtebeslag beperkt. Het initiatief komt gezien voorgaande motivatie niet voor in bijlage C of D van het Besluit m.e.r. en is met die reden niet m.e.r. of m.e.r. beoordelingsplichtig.

#### Conclusie

Voor dit initiatief hoeft op grond van de Wet milieubeheer geen milieueffectrapport te worden gemaakt. Er is geen aanleiding tot het uitvoeren van een m.e.r.-beoordeling.

#### **4.13Volksgezondheid**

Gezondheid is in de ruimtelijke ordening steeds meer een thema. Er is echter geen specifieke wet- en regelgeving dan wel beleidskader voor het meenemen van het aspect gezondheid in bestemmingsplannen of andere ruimtelijke besluiten. Van belang is dat een ruimtelijk besluit voldoet aan een goede ruimtelijke ordening. Hiervoor is het belangrijk dat ter plaatse van de ruimtelijke ontwikkeling sprake is van een goed woonen leefklimaat en bedrijven en dergelijke door een ruimtelijke ontwikkeling niet in hun belangen/ bedrijfsvoering geschaad worden. In dit bestemmingsplan zijn diverse thema's die van invloed zijn hierop en daarmee mogelijk ook op de gezondheid aan de orde gekomen. Aspecten die nog niet aan bod zijn gekomen, maar mogelijk wel van invloed zijn op de gezondheid van mens, dier en natuur komen in deze paragraaf nog aan de orde.

#### *Geitenhouderijen*

Binnen een straal van 2 km rondom het plangebied zijn geen geitenhouderijen aanwezig.

#### *Pluimvee- en varkenshouderijen*

Binnen 1 km van het plangebied is één pluimveehouderijen gelegen, aan Loo 37 in Nistelrode. Het plangebied is niet binnen 250 meter van overige veehouderijen gelegen.

# *Spuitzones*

In de omgeving van het plangebied (binnen 50 meter) liggen geen gronden waarbij mogelijk sprake is van een spuitzone.

#### *Advisering GGD*

De Handreiking veehouderij en volksgezondheid 2.0 (versie mei 2018) bevat een praktisch stappenplan om te beoordelen of nadere advisering vanuit de GGD wenselijk is. Door alle zeven stappen te doorlopen en beantwoorden kan worden nagegaan of er knelpunten aan de orde zijn en het zinvol is de GGD om advies te vragen. Hieronder is aan het stappenplan getoetst.

### Stap 1

De ontwikkeling voldoet aan de endotoxine 'richt-afstand' tussen een veehouderij en gevoelige bestemming. GGD-advies is niet aan de orde, ga verder naar stap 2.

#### Stap 2

De ontwikkeling leidt niet tot een toename in de emissie voor geur en/ of fijnstof en/ of ammoniak. GGD-advies is niet aan de orde, ga verder naar stap 3a.

#### Stap 3a

Sprake is van een aanvaardbaar woon- en leefklimaat a.d.h.v. het wettelijk kader voor geur. GGD-advies is niet aan de orde, ga verder naar stap 3b.

#### Stap 3b

Sprake is van een aanvaardbaar woon- en leefklimaat a.d.h.v. de gezondheidskundige advieswaarde. GGD-advies is niet aan de orde, ga verder naar stap 4.

#### Stap 4a+b

Er zijn geen veehouderijen in de buurt waar meer dan één diersoort wordt gehouden. Er zijn geen varkens- en/ of pluimveebedrijven in de buurt waarvan de afstand tussen de inrichtingsgrenzen minder dan 100 meter bedraagt. GGD-advies is niet aan de orde, ga verder naar stap 5.

#### Stap 5a

Binnen een afstand van 2 km van nieuwe woon- en verblijfsruimten zijn geen geitenhouderijen gelegen. Dit leidt niet tot GGD-advies. Binnen een afstand van 1 km van nieuwe woon- en verblijfsruimten is een pluimveebedrijf gelegen, namelijk aan Loo 37 in Nistelrode. Dit leidt tot GGD-advies. Binnen een afstand van 250m van nieuwe woon- en verblijfsruimten is geen overige veehouderij gelegen. Dit leidt niet tot GGD-advies. Check of stap 6 nog tot een GGD-advies leidt.

#### Stap 6

Er is geen sprake van mestbe- of verwerking als nevenactiviteit of als zelfstandige activiteit. Dit leidt niet tot GGD-advies. Check of stap 7 nog tot een GGD-advies leidt.

# Stap 7

Bij omwonenden is geen sprake van ongerustheid over de volksgezondheid. Dit leidt niet tot GGD-advies.

De enige aanleiding voor een GGD-advies is het aspect pluimvee binnen een straal van 1 kilometer vanaf het planvoornemen. Gezien de afstand tot de pluimveehouderij bijna 1 kilometer is wordt voor onderhavig planvoornemen geen advies bij de GGD gevraagd.

#### Conclusie

Binnen een straal van 1 kilometer van een pluimveebedrijf is er een verhoogd risico voor de volksgezondheid. Het plangebied ligt op circa 740 meter van het pluimveebedrijf. Daarmee verdient het een afweging of de mate van het op dit moment in algemene zin aangetoonde verhoogde risico, mede gelet op de aard, situering en het belang van het plan, toch de reële verwachting kan billijken dat een acceptabel woon- en leefklimaat in de toekomst binnen bereik is. Dit kan worden bevestigd. De gemaakte afweging steunt op volgende, in elkaar grijpende motieven.

Er is sprake van een versnelde transitie in de veehouderij. De effecten zijn velerlei maar betekenen in Bernheze in ieder geval dat behalve minder veehouderijen de impact van de resterende bedrijven op de omgeving drastisch zal verbeteren. Er is sprake van allerlei innovatieve ontwikkelingen die de emissie en immissie van aan gezondheid te relateren stoffen zo niet geheel dan toch in beduidende mate zullen beperken. Door dit toekomstperspectief is eventueel wachten met de voorliggende planontwikkeling niet opportuun en gewenst. Het sociaal-maatschappelijk belang van de met het plan beoogde woningbouw in Nistelrode is groot en is van doorslaggevende betekenis in de hierbij gemaakte afweging.

Het aspect gezondheid vormt geen belemmering voor onderhavige ontwikkeling.

#### **4.14 Straling**

#### Beleidskader

Het beleid voor elektromagnetische velden is opgenomen in het Nationaal Milieubeleidsplan (NMP4), de Toekomstagenda Milieu en de beleidsnota Nuchter Omgaan met Risico's, beslissen met gevoel voor onzekerheden (2004). Het ministerie van Infrastructuur en milieu heeft het beleid voor bovengrondse hoogspanningslijnen uitgewerkt in een advies van oktober 2005. Dit advies is door het ministerie verder verduidelijkt in een brief van november 2008. Het advies is gebaseerd op onderzoek naar kinderleukemie in relatie tot blootstelling aan bepaalde hoeveelheden aan microtesla. Alhoewel geen sprake is van een bewezen oorzakelijk verband adviseert het ministerie gemeenten en netbeheerders om nieuwe situaties te voorkomen waarin kinderen (tot 15 jaar) langdurig (1 jaar, minimaal 14 uur per dag) worden blootgesteld aan een veldsterkte die (jaargemiddeld) hoger is dan 0,4 microtesla. Dit geldt in geval nieuwe hoogspanningslijnen worden aangelegd of nieuwe woningen/ scholen/ crèches of kinderdagverblijven worden ontwikkeld. In alle andere situaties kan de grenswaarde van 100 microTesla – internationaal gehanteerde (veilige) grenswaarde van ICNIRP (1999/519/EG) - aangehouden worden.

# Consequenties

Onderhavig plangebied is gelegen op voldoende afstand van een hoogspanningslijn waardoor ter plaatse geen sprake is van een veldsterkte van meer dan 0,4 microTesla.

Conclusie

Straling vormt geen belemmering voor het initiatief.

# **5 Toelichting, verbeelding en regels**

# **5.1 Algemeen**

Dit bestemmingsplan bestaat uit een toelichting, regels en een verbeelding. De regels en de verbeelding tezamen bieden het juridische kader. Voor de regels en de verbeelding is naast aansluiting bij het vigerende bestemmingsplan 'De Kommen van Bernheze' (vastgesteld op 1 juni 2011 door de gemeenteraad van Bernheze) ook aansluiting gezocht bij de SVBP2012. Dit betekent onder meer dat de opbouw van de regels standaard is.

Bij het opstellen van de regels van dit bestemmingsplan is zoveel mogelijk aansluiting gezocht bij de bestemmingen Tuin en Wonen van het bestemmingsplan 'Kommen van Bernheze'. Verder zijn uit dit plan ook de relevante begrippen overgenomen, net als de wijze van meten en relevante afwijkingsbevoegdheden.

# **5.2 Toelichting op de regels**

# *Hoofdstuk 1: Inleidende regels*

In dit hoofdstuk zijn de begrippen en de wijze van meten opgenomen.

# *Hoofdstuk 2: Bestemmingsregels*

In dit hoofdstuk zijn de bestemmingen Tuin, Wonen en Waarde – Archeologie 3 opgenomen.

# Tuin en Wonen:

Binnen deze bestemmingen is gebruik voor wonen en tuin in de vorm van een vrijstaande woningen met bijbehorend erf toegestaan. Het gaat om één woning. Het artikel bevat voorts regels ten aanzien van bouwen, kent enkele specifieke gebruiksregels en afwijkingsmogelijkheden.

#### Waarde- archeologie 3:

De dubbelbestemming Waarde - Archeologie 3 dient ter bescherming van archeologische waarden. Voor deze gronden geldt een onderzoeksplicht welke is gekoppeld aan een verstoringsdiepte van minimaal 40 cm en een oppervlakte van 2.500 m2. Tevens is er een vergunningstelsel gekoppeld aan deze dubbelbestemmingen.

# *Hoofdstuk 3: Algemene regels*

In dit hoofdstuk staat de anti-dubbeltelregel. Daarnaast kent dit hoofdstuk een aantal algemene gebruiksbepalingen en afwijkingsmogelijkheden welke zowel van toepassing zijn op de bestemming Tuin als op de bestemming Wonen.

# *Hoofdstuk 4: Overgangs- en slotregel*

In dit hoofdstuk staat allereerst het overgangsrecht. Dit is overgenomen uit het Besluit ruimtelijke ordening. In de slotregel is aangegeven hoe de regels moeten worden aangehaald.

# **6 Uitvoeringsaspecten**

### **6.1 Economische haalbaarheid**

Bij het opstellen van een bestemmingsplan dient op grond van artikel 3.1.6 lid 1 sub f van het Besluit ruimtelijke ordening onderzoek plaats te vinden naar de economische uitvoerbaarheid van het plan.

Onderhavig bestemmingsplan is op initiatief van de gemeente Bernheze opgesteld. Het betreft hier een herstelplan in verband met een in het vigerende bestemmingsplan ontstane omissie. Deze omissie was in het ontwerpbestemmingsplan door de eigenaar van het perceel geconstateerd en gemeld, maar is – ondanks formele toezeggingen van de gemeente Bernheze – niet hersteld in het vast te stellen bestemmingsplan.

Gezien de gemeente Bernheze de initiatiefnemer van dit bestemmingsplan is, is kostenverhaal op de grondeigenaar niet aan de orde. De gemeente is verantwoordelijk voor de te maken kosten als het gaat om het opstellen en in procedure brengen van onderhavig bestemmingsplan alsook eventuele planschade die hieruit voor derden voortvloeit. De kosten voor een (riool)huisaansluiting zijn wel voor de initiatiefnemer alsook de leges die aan de orde zijn voor het realiseren et cetera van de nieuwe woning. Deze kosten worden via de leges verhaald.

Uit bovenstaande blijkt dat het plan economisch uitvoerbaar is en dat geen exploitatieplan hoeft te worden vastgesteld.

#### **6.2 Overleg en maatschappelijke haalbaarheid**

De ruimtelijke procedures tot en met de vergunningverlening van een omgevingsvergunning zijn door de wet geregeld.

De wet regelt bijvoorbeeld dat burgemeester en wethouders bij de voorbereiding van een ruimtelijk plan overleg voeren met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. Dit vooroverleg is ook in het kader van onderhavig plan gevoerd. De betrokken besturen en diensten hebben geen reactie gegeven die aanleiding gaf om dit bestemmingsplan aan te passen.

De gemeente Bernheze kan ervoor kiezen om in het voortraject belanghebbenden te laten inspreken conform de gemeentelijke verordening. Hiervoor is door de gemeente Bernheze aangaande dit plan niet gekozen, omdat het hier om een herstelplan gaat. Met die reden is direct een ontwerpbestemmingsplan in procedure gebracht. Het ontwerpbestemmingsplan heeft gedurende 6 weken ter inzage gelegen. In deze periode is iedereen in de gelegenheid gesteld om (schriftelijk of mondeling) zijn of haar zienswijze op het ontwerpbestemmingsplan bij de gemeenteraad kenbaar te maken. Er is door de gemeenteraad 1 zienswijze ontvangen. Deze is door de gemeenteraad via een

nota van zienswijzen beantwoord, welke is bijgevoegd bij deze toelichting (bijlage 8). De zienswijze gaf aanleiding het bestemmingsplan aan te passen:

- 1. Er is een passage veranderd in paragraaf 2.3 van deze toelichting. Hier is nu opgenomen dat een nieuwe uitweg moet worden aangelegd om het plangebied te kunnen bereiken. In het ontwerpbestemmingsplan stond in deze paragraaf dat dit niet nodig was;
- 2. Het bouwvlak is aangepast. Aan de oostzijde is het bouwvlak verkleind en aan de westzijde is het bouwvlak vergroot.

De gemeenteraad heeft dit bestemmingsplan met bovenstaande wijzigingen, gewijzigd vastgesteld.

# **7 Bijlagen**

- Bijlage 1 Geluidsonderzoek wegverkeerslawaai
- Bijlage 2 Onderzoek naar lichthinder veldsportcomplex
- Bijlage 3 Verkennend bodemonderzoek
- Bijlage 4 Berekening groepsrisico
- Bijlage 5 Quickscan flora en fauna
- Bijlage 6 Resultaten www.dewatertoets.nl
- Bijlage 7 Omgang met hemelwater, Loo 5 te Nistelrode
- Bijlage 8 Nota van zienswijzen