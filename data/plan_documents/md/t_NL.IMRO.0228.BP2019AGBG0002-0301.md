#### **Bestemmingsplan "Partiële herziening 2019, 2e ronde,**

**Agrarisch Buitengebied en Natuurgebied Veluwe gemeente Ede"**

06 februari 2020

NL.IMRO.0228.BP2019AGBG0002-0301

# **TOELICHTING**

| 1.   |        | Inleiding<br>5                                                    |  |
|------|--------|-------------------------------------------------------------------|--|
| 1.1. |        | Aanleiding5                                                       |  |
| 1.2. |        | Begrenzing van het plan5                                          |  |
| 1.3. |        | Leeswijzer7                                                       |  |
| 2.   |        | Planbeschrijving<br>8                                             |  |
| 2.1. |        | Planmethodiek8                                                    |  |
|      | 2.2.   | Onherroepelijke projectafwijkingsbesluiten…………………………………………………………8 |  |
| 3.   |        | Sectorale wetgeving en beleid<br>9                                |  |
| 3.1. |        | Inleiding 9                                                       |  |
| 3.2. |        | Actualiteiten beleid 9                                            |  |
|      | 3.2.1. | Programma Buitengebied9                                           |  |
|      | 3.2.2. | Functieveranderingsbeleid Regio Food Valley 20169                 |  |
|      | 3.2.3. | Beleidsuitwerking functiewisselingswoningen Ede 9                 |  |
|      | 3.2.4. | Duurzaamheid 110                                                  |  |
| 3.3. |        | Hoofdlijnen sectorale wetgeving 10                                |  |
|      | 3.3.1. | Milieu11                                                          |  |
|      | 3.3.2  | Bodem 12                                                          |  |
|      | 3.3.3  | Luchtkwaliteit 12                                                 |  |
|      | 3.3.4  | Externe veiligheid 12                                             |  |
|      | 3.3.5  | Geluidhinder 13                                                   |  |
|      | 3.3.6  | Verkeer 13                                                        |  |
|      | 3.3.7  | Archeologie14                                                     |  |
|      | 3.3.8  | Cultuurhistorie………………………………………………………………………………. 16                 |  |
|      | 3.3.9  | Ecologie16                                                        |  |
|      | 3.3.10 | Water 17                                                          |  |
| 4.   |        | Onderbouwing op perceelsniveau18                                  |  |
| 4.1. |        | Barneveldseweg 25 in Lunteren 19                                  |  |
| 4.2. |        | Broeksteeg 2, 2b en 4 in Lunteren  30                             |  |
| 4.3. |        | Broekweg 5a in Harskamp  34                                       |  |
| 4.4. |        | Bruinehorst 34 in Ederveen 37                                     |  |
| 4.5  |        | De Venen 8 in Lunteren………………………………………………………………………  39             |  |
| 4.6. |        | Doesburgerdijk-West 1-3 in Ede  49                                |  |
| 4.7. |        | Edeseweg 117 in Harskamp  62                                      |  |
| 4.8. |        | Fransesteeg 9 in Ede  70                                          |  |

| 4.9.  | Goorsteeg 10 in Ede 76                                          |       |
|-------|-----------------------------------------------------------------|-------|
| 4.10. | Heersweg 2a Harskam 85                                          |       |
| 4.11. | Heremeijesteeg 7 in Ede  87                                     |       |
| 4.12. | Hoenderloseweg ong. - bij nr. 7- in Otterlo  95                 |       |
| 4.13. | Hoge Valkseweg 62 in Lunteren  97                               |       |
| 4.14. | Hooibrinkweg 2a,b en c in Harskamp 100                          |       |
| 4.15. | Koperensteeg 9-9a in Wekerom 103                                |       |
| 4.16. | Krommesteeg 26 in Ede 106                                       |       |
| 4.17. | Krommesteeg 36 in Bennekom  113                                 |       |
| 4.18. | Kruisbeekweg 23a in Lunteren 125                                |       |
| 4.19. | Meentweg 10 in Bennekom 129                                     |       |
| 4.20. | Meikade 6 in Ede 139                                            |       |
| 4.21. | Otterloseweg 15 in Wekerom  147                                 |       |
| 4.22. | Poelweg 14 in Ederveen  156                                     |       |
| 4.23. | Poelweg 16-16a in Ederveen  167                                 |       |
| 4.24. | Radioweg 13 in Harskamp  174                                    |       |
| 4.25. | Roekelseweg 22 in Wekerom 177                                   |       |
| 4.26. | Schansweg 1-1a in Lunteren 183                                  |       |
| 4.27. | Scharrenburgersteeg 28 in Lunteren 188                          |       |
| 4.28. | Seringstraat 18 in Ederveen 194                                 |       |
| 4.29. | Steenbeekweg 3 in Lunteren 203                                  |       |
| 4.30. | Veendersteeg 4c in Bennekom Fout! Bladwijzer niet gedefinieerd. |       |
| 4.31. | Veldhuizerweg 3 in Lunteren 212                                 |       |
| 4.32. | Westenengerdijk 24 in Wekerom  215                              |       |
| 4.33. | Willinkhuizersteeg 2b in Wekerom  217                           |       |
| 4.34. | Zwetselaarseweg 6 in Lunteren 229                               |       |
|       |                                                                 |       |
| 5.    | Economische uitvoerbaarheid                                     | 23332 |
| 5.1.  | Exploitatieplan  23332                                          |       |
| 5.2.  | Conclusie 23332                                                 |       |
| 6.    | Juridische planbeschrijving23334                                |       |
| 6.1.  | Inleiding  2334                                                 |       |
| 6.2.  | Bestemmingsplanregels  2334                                     |       |
| 6.3.  | Algemene regels 23635                                           |       |
| 6.4.  | Algemene wijzigingsbevoegdheid  23735                           |       |
| 6.5.  | Overgangs- en slotbepalingen  23735                             |       |

| 7.   | Inspraak<br>en vooroverleg2376 |  |
|------|--------------------------------|--|
| 7.1. | Vooroverleg  23736             |  |
| 7.2. | Zienswijzen 23736              |  |
| 8.   | Handhaving<br>238              |  |
| 8.1. | Fasen 23837                    |  |
| 8.2. | Handhavingsprocedure  23837    |  |

# **1. Inleiding**

# **1.1 Aanleiding**

Sinds de actualisering van de bestemmingsplannen 'Agrarisch Buitengebied' in 2012 en 'Natuurgebied Veluwe gemeente Ede' in 2013 worden jaarlijks twee gebundelde bestemmingsplanwijzigingen in procedure gebracht. Voorliggende planherziening is de tweede bundeling van plannen voor 2019.

Daarnaast worden in dit bestemmingsplan diverse onherroepelijke projectafwijkingsbesluiten verwerkt. Doordat hiervoor per locatie afzonderlijk de voorgeschreven procedure is doorlopen, betreft het een formaliteit om deze situatie te integreren in het bestemmingsplan.

# **1.2 Begrenzing van het plan**

In dit bestemmingsplan wordt de bestemming van de volgende 34 percelen gewijzigd:

| Adres:                            | plannummer | Essentie wijziging:                                                                                                                                                 |
|-----------------------------------|------------|---------------------------------------------------------------------------------------------------------------------------------------------------------------------|
| Barneveldseweg 25<br>Lunteren     | 2019BP022  | functiewisseling van agrarisch bedrijf naar niet-agrarisch bedrijf<br>(425 m², autorijschool) conform het hiervoor geldende beleid                                  |
| Broeksteeg 2, 2b en 4<br>Lunteren | 2018BP069  | vormwijziging bouwvlak Wonen (3x), art. 15.8.2 + specifieke<br>aanduiding voor oppervlakte bijgebouwen conform het hiervoor<br>geldende beleid                      |
| Broekweg 5a<br>Harskamp           | 2019BP052  | ambtshalve aanvulling "parapluplan Parkeren"                                                                                                                        |
| Bruinehorst 34<br>Ederveen        | 2018BP060  | ambtshalve aanpassing inhoud bestaand woongebouw naar<br>1000 m³ (overgangsrecht).                                                                                  |
| De Venen 8<br>Lunteren            | 2018BP063  | ambtshalve aanpassing landschappelijke inpassingsplan<br>(herstel foutje vorige bestemmingsplan)                                                                    |
| Doesburgerdijk-West 1-3<br>Ede    | 2019BP024  | functiewisseling van agrarisch bedrijf naar<br>niet-agrarisch bedrijf (906 m², loonwerk- annex<br>bestratingsbedrijf) conform het hiervoor geldende beleid          |
| Edeseweg 117<br>Harskamp          | 2018BP088  | functiewisseling van agrarisch bedrijf naar niet-agrarisch bedrijf<br>(576 m², timmerwerkplaats) conform het hiervoor geldende<br>beleid                            |
| Fransesteeg 9<br>Lunteren         | 2019BP025  | vormwijziging bouwvlak Wonen - agrarische nevenactiviteiten,<br>artikel 15.8.2                                                                                      |
| Goorsteeg 10<br>Ede               | 2019BP009  | functiewisseling van een woonbestemming met agrarisch<br>nevenactiviteit naar een reguliere woonbestemming<br>('slooplocatie') conform het hiervoor geldende beleid |
| Heersweg 2a<br>Harskamp           | 2019BP033  | overgangsrecht: ambtshalve toevoegen aanduiding 'kwekerij<br>(75 m²)' en 'tijdelijke teeltondersteunende voorzieningen'                                             |

| Heremeijesteeg 7<br>Ede                      | 2019BP030 | functiewisseling 'Wonen - agrarische nevenactiviteiten' naar<br>reguliere woonbestemming + 200 m² bijgebouwen conform het<br>hiervoor geldende beleid             |
|----------------------------------------------|-----------|-------------------------------------------------------------------------------------------------------------------------------------------------------------------|
| Hoenderloseweg ong.<br>- bij nr. 7 - Otterlo | 2019BP051 | ambtshalve aanpassing bestemming 'Natuur' t.b.v. het<br>foerageergebied van de das                                                                                |
| Hoge Valkseweg 62<br>Lunteren                | 2019BP037 | bestaande bedrijfswoning uitbreiden tot meergeneratiewoning<br>(880 m³) conform het hiervoor geldende beleid                                                      |
| Hooibrinkweg 2a,b en c<br>Harskamp           | 2019BP038 | ambtshalve aanvulling "parapluplan Parkeren"                                                                                                                      |
| Koperensteeg 9-9a<br>Wekerom                 | 2019BP039 | overgangsrecht: ambtshalve toevoegen aanduiding<br>'woongebouw, 700 m³' conform het hiervoor geldende beleid                                                      |
| Krommesteeg 26<br>Ede                        | 2019BP036 | vormwijziging bouwvlak Wonen - agrarische nevenactiviteiten,<br>artikel 15.8.2                                                                                    |
| Krommesteeg 36<br>Bennekom                   | 2019BP004 | functiewisseling van agrarisch bedrijf naar niet-agrarisch bedrijf<br>(680 m², grondverzet) conform het hiervoor geldende beleid                                  |
| Kruisbeekweg 23a<br>Lunteren                 | 2019BP041 | ambtshalve positieve bestemming van een bewoond bijgebouw<br>(overgangsrecht) conform beleid                                                                      |
| Meentweg 10<br>Bennekom                      | 2019BP003 | functiewisseling van "Recreatie' naar "Maatschappelijk" zonder<br>nieuwe bouwmogelijkheden. Maatwerk beleid Groene Grens                                          |
| Meikade 6<br>Ede                             | 2019BP008 | functiewisseling van agrarisch bedrijf naar een reguliere<br>woonbestemming ('slooplocatie') conform het hiervoor geldende<br>beleid                              |
| Otterloseweg 15<br>Wekerom                   | 2019BP047 | uitbreiding bouwmogelijkheden niet-agrarisch bedrijf (500 m²) via<br>sloopcompensatie conform het geldende beleid                                                 |
| Poelweg 14<br>Ederveen                       | 2019BP048 | functiewisseling van agrarisch bedrijf naar een reguliere<br>woonbestemming ('slooplocatie') conform het hiervoor geldende<br>beleid                              |
| Poelweg 16-16a<br>Ederveen                   | 2019BP027 | vormwijziging bouwvlak Wonen, artikel 15.8.2 inclusief<br>maatwerk-oplossing voor bewoond bijgebouw (overgangsrecht)                                              |
| Radioweg 13<br>Harskamp                      | 2019BP038 | ambtshalve aanvulling "parapluplan Parkeren"                                                                                                                      |
| Roekelseweg 22<br>Wekerom                    | 2019BP045 | Functiewisseling van middelgroot agrarisch bedrijf naar reguliere<br>woonbestemming met 155 m² bijgebouwen conform het hiervoor<br>geldende beleid. Slooplocatie. |
| Schansweg 1-1a<br>Lunteren                   | 2018BP085 | vormwijziging bouwvlak Wonen (3x), art. 15.8.2 + specifieke<br>aanduiding voor oppervlakte bijgebouwen conform het hiervoor<br>geldende beleid                    |

| Seringstraat 18<br>Ederveen      | 2018BP075 | functiewisseling 'Wonen - agrarische nevenactiviteiten' naar<br>reguliere woonbestemming + 200 m² bijgebouwen conform het<br>hiervoor geldende beleid |
|----------------------------------|-----------|-------------------------------------------------------------------------------------------------------------------------------------------------------|
| Steenbeekweg 3<br>Lunteren       | 2019BP044 | positieve bestemming gesplitste agrarische bedrijfswoning<br>('woongebouw', 660 m³) vanwege overgangsrecht conform het<br>hiervoor geldende beleid    |
| Veendersteeg 4c<br>Bennekom      | 2019BP023 | ambtshalve vormwijziging bouwvlak Wonen art. 15.8.2 n.a.v.<br>eerder verleende onherroepelijke omgevingsvergunning voor<br>schuur (2019W0538)         |
| Veldhuizerweg 3<br>Lunteren      | 2018BP042 | ambtshalve vormwijziging bouwvlak Wonen art. 15.8.2 n.a.v.<br>eerder verleende onherroepelijke omgevingsvergunning voor<br>schuur (2018W2383)         |
| Westenengerdijk 24<br>Wekerom    | 2018BP043 | ambtshalve toevoegen specifieke aanduiding voor paardenstal<br>n.a.v. eerder verleende onherroepelijke bouwvergunning<br>(kenmerk 20001197)           |
| Willinkhuizersteeg 2B<br>Wekerom | 2019BP028 | functiewisseling van middelgroot agrarisch bedrijf naar 2x Wonen<br>met elk 200 m² bijgebouwen conform het hiervoor geldende<br>beleid                |
| Zwetselaarseweg 6<br>Lunteren    | 2019BP032 | uitbreiding bijgebouwen bij Wonen tot 200 m² (art.15.8.3 BAB)                                                                                         |
|                                  |           |                                                                                                                                                       |

# **1.1. Leeswijzer**

In hoofdstuk 1 wordt een korte toelichting op het plan gegeven. Hoofdstuk 2 beschrijft de gekozen planmethodiek en het geldende beleid. In hoofdstuk 3 komen verschillende aspecten aan de orde die van invloed kunnen zijn op functies of ontwikkelingen binnen het bestemmingsplangebied, zoals landschap, cultuurhistorie en archeologie, flora en fauna en milieu. In hoofdstuk 4 worden de wijzigingen per perceel omschreven en ruimtelijk onderbouwd. Hoofdstuk 5 beschrijft de economische uitvoerbaarheid. De juridische regeling staat in hoofdstuk 6 en in hoofdstuk 7 zijn de uitkomsten van het vooroverleg opgenomen. Hoofdstuk 8 tenslotte gaat over de handhaving van het bestemmingsplan.

# **2. Planbeschrijving**

# **2.1. Planmethodiek**

Een bestemmingsplan bestaat uit planregels, een verbeelding en een toelichting. De regels beschrijven de bouw- en gebruiksmogelijkheden van het plangebied. Op de verbeelding is aangegeven welke functie (bestemming) de percelen binnen het plangebied hebben. De regels en de verbeelding zijn juridisch bindend, de toelichting is dat niet. Met de toelichting wordt uitgelegd waarom bepaalde keuzes in het plan zijn gemaakt.

Met onderhavige bestemmingsplanherziening worden verschillende wijzingen op perceelsniveau gebundeld. Omdat de bestemmingsplannen van 2012 (Agrarisch Buitengebied) en 2013 (Natuurgebied Veluwe) in de basis nog voldoende actueel zijn, is op dit moment geen algehele bestemmingsplanwijziging nodig en kan in het algemeen worden verwezen naar het achterliggende beleid bij die bestemmingsplannen.

# **2.2. Onherroepelijke projectafwijkingsbesluiten**

Naast de bundeling van zogenaamde postzegelbestemmingsplannen in het voorliggende plan, wordt van de gelegenheid gebruik gemaakt om eerder verleende en inmiddels onherroepelijke projectafwijkingsbesluiten van de afgelopen jaren te integreren in het bestemmingsplan. Dit komt de eenduidigheid en transparantie van het planologische kader ten goede. Het gaat in dit plan om de onderstaande projectafwijkingsbesluiten:

| Adres:                           | plannummer | toelichting:                                                                                         |
|----------------------------------|------------|------------------------------------------------------------------------------------------------------|
| Barneveldseweg 37<br>Lunteren    | 2018W1654  | vormwijziging bouwvlak 'Detailhandel' (artikel 6.8.1).<br>Geen extra bouw- of gebruiksmogelijkheden. |
| Beekhoekweg 10<br>Lunteren       | 2017W1122  | uitbreiding bouwmogelijkheden en bouwvlak van het<br>agrarische bedrijf (art. 3.8.3).                |
| Bosbeekweg 13<br>Bennekom        | 2016W2498  | vormwijziging bouwvlak 'Wonen' (artikel 28.8.1). Geen<br>extra bouw- of gebruiksmogelijkheden.       |
| Munnikeweg 7-7a<br>Ederveen      |            |                                                                                                      |
| Nieuweweg 55<br>Ederveen         |            |                                                                                                      |
| Rijksweg 38<br>Ederveen          |            |                                                                                                      |
| Ruitenbeekweg 16-16a<br>Lunteren |            |                                                                                                      |
| Zonneoordlaan 3<br>Ede           |            |                                                                                                      |

# **3. Sectorale wetgeving en beleid**

# **3.1. Inleiding**

In dit hoofdstuk komen diverse aspecten aan de orde die een sturende of belemmerende werking kunnen hebben op functies of ontwikkelingen binnen het plangebied, zoals cultuurhistorie en archeologie, flora en fauna, water, milieuaspecten en kabels en leidingen.

Het gaat om een partiële wijziging van de bestemmingsplannen 'Agrarisch Buitengebied Ede 2012' en 'Natuurgebied Veluwe gemeente Ede 2013'. Alleen de bestemmingen van de in pargraaf 1.2 genoemde adressen wordt in dit bestemmingsplan aangepast. Omdat de achterliggende bestemmingsplannen 'Agrarisch Buitengebied Ede 2012' en 'Natuurgebied Veluwe gemeente Ede 2013' nog voldoende actueel zijn, wordt voor de wettelijke en beleidskaders van de te onderscheiden aspecten verwezen naar die bestemmingsplannen.

In dit hoofdstuk wordt enkel ingezoomd op de laatste beleidsmatige wijzigingen en hoofdlijnen van de sectorale wetgeving. De wijzigingen die in dit bestemmingsplan zijn opgenomen zijn alle getoetst aan de geldende regelgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Een algemene toelichting per beleidsveld is hieronder opgenomen.

In hoofdstuk 4 vindt u een toelichting per plan. Als er vanuit een van de hierboven genoemde aandachtsvelden reden is voor een nadere uitleg is dit bij het plan zelf aangegeven.

# **3.2 Actualiteiten beleid**

Zoals hierboven is beschreven wordt voor het volledige beleidskader van het buitengebied verwezen naar de toelichting van de bestemmingsplannen 'Agrarisch Buitengebied Ede 2012' en 'Natuurgebied Veluwe gemeente Ede 2013'. Hieronder worden de actualiteiten kort beschreven.

# **3.2.1 PROGRAMMA BUITENGEBIED**

Er is een trend waarneembaar van agrariërs die stoppen met hun bedrijfsvoering. In Ede wordt voorzien dat dit de komende jaren aan zal blijven houden. Hierdoor komen kwaliteit en vitaliteit van het buitengebied onder druk te staan o.a. door opstallen en gebouwen die niet meer gebruikt worden en nieuwe functies die een plek moeten krijgen. Om hier sturing aan te geven is het Programma Buitengebied (2016) opgesteld.

Het Programma Buitengebied richt zich op vier thema's:

- de agrarische sector: schaalvergroting versus stoppers en vrijkomende voormalige agrarische bedrijfsbebouwing (VAB), nevenactiviteiten, functiewisseling.
- niet-agrarische bedrijvigheid: nieuwvestiging, uitbreiding, aard van de activiteiten.
- verblijfsrecreatie: ontwikkelingsmogelijkheden, toekomstbestendigheid, vitale vakantieparken,.
- omgevingskwaliteit, waaronder o.a. landschap, milieu, duurzaamheid, beeldkwaliteit,
- natuur, ecologie, food.

De gemeente Ede heeft in 2011 de Structuurvisie Buitengebied 2011 vastgesteld. Dit jaar wordt deze visie geactualiseerd. Het Programma Buitengebied is een eerste opstap tot vernieuwing van het beleid voor een vitaal buitengebied. De uitgangspunten van het Programma Buitengebied worden verankerd en nader uitgewerkt in de nieuwe Omgevingsvisie. In het Programma Buitengebied is op pagina 9 de samenhang geïllustreerd van de verschillende processen. Kortheidshalve wordt hiernaar verwezen.

# **3.2.2 FUNCTIEVERANDERINGSBELEID REGIO FOOD VALLEY 2016**

Het functieveranderingsbeleid is opgesteld vanuit de samenwerking tussen de gemeenten in het Gelderse gedeelte van de FoodValley regio en de gemeente Putten. Het gaat om de gemeenten Nijkerk, Putten, Barneveld, Scherpenzeel, Ede en Wageningen. Via dit beleid willen de regiogemeenten de problematiek van leegstaande stallen in het agrarisch buitengebied aanpakken en de kwaliteit van het landelijk gebied versterken. In ruil voor sloop van agrarische gebouwen (sloopcompensatie) worden onder voorwaarden diverse nieuwe ontwikkelingen geboden, zoals bijvoorbeeld een nieuwe woning of ander type bedrijf.

In april 2008 is de "Regionale beleidsinvulling functieverandering en nevenactiviteiten" vastgesteld met regionale beleidsafspraken over hoe de betrokken gemeenten om willen gaan met het toenemende probleem van leegstand van agrarische bedrijfsgebouwen. Het beleid stelt agrarische bedrijven in staat om de bedrijfsvoering op een maatschappelijk en ruimtelijk verantwoorde wijze te beëindigen.

Daarnaast leidt het tot kwaliteitsverbetering in het buitengebied door de sloopverplichting van overtollige bebouwing en landschappelijke inpassing bij hergebruik/nieuwbouw ten behoeve van nieuwe woonfuncties of niet-agrarische bedrijfsfuncties.

Dit regionale beleid is destijds tot stand gekomen als uitwerking van het provinciale functieveranderingsbeleid vanuit het Streekplan 2005. In 2012 is een "Nadere invulling" van de "Regionale beleidsinvulling functieverandering en nevenactiviteiten" opgesteld om een nadere uitwerking en aanvulling te geven van de beleidskaders en om in uitzonderingsgevallen maatwerk te kunnen toepassen in het verlengde van de beleidskaders. Vanuit de ervaringen van de regionale coördinatiegroep functieverandering en jurisprudentie van de Raad van State is de wens ontstaan om de beide beleidskaders samen te voegen en te actualiseren. Dit heeft geresulteerd in het 'Functieveranderingsbeleid Regio Food Valley 2016'.

Dit beleidsdocument is primair geen nieuw beleid. Wel wordt van de gelegenheid gebruik gemaakt om op een aantal onderwerpen enkele beleidsaanpassingen door te voeren. De beleidsuitgangspunten uit de voornoemde beleidskaders blijven in hoofdzaak in stand, evenals de in dit beleid aangegeven waarborgen voor ruimtelijke kwaliteit zoals de landschappelijke inpassing en de verevening.

De hoofdlijnen van de aanpassingen in het functieveranderingsbeleid 2016 zijn als volgt:

- Samenvoeging en actualisering van de beleidsdocumenten uit 2008 en 2012;
- Vereenvoudiging van de systematiek voor afroming/korting van sloopmeters;
- Een toekomstbestendige en flexibele basissystematiek voor functieverandering naar wonen/werken, met onder meer het 'woningrecht' en het 'bedrijfsrecht' als basis voor functieverandering naar wonen en/of werken. Deze biedt de regio een tool/knop voor bijsturing op beleid (verhoging/verlaging van benodigde sloopmeters) zonder aanpassing van de systematiek;
- (Lichte) stijging van de benodigde compensatie van sloopmeters voor functieverandering naar wonen en werken om in te spelen op de trend en ontwikkeling dat meer agrarische bedrijven zullen stoppen en dat meer (voormalige) agrarische bebouwing vrijkomt.

# **3.2.3 BELEIDSUITWERKING FUNCTIEWISSELINGSWONINGEN EDE**

In het Programma Buitengebied is de opgave geformuleerd om het functieveranderingsbeleid voor de realisatie van nieuwe woningen in het buitengebied nader uit te werken. Dit om de kwaliteit van het buitengebied te versterken en een verschuiving te weeg te brengen waarbij functiewisselingswoningen minder worden teruggebouwd op de locatie van het voormalig agrarisch bouwvlak zelf en meer aan de randen van dorpen of buurtschappen. Deze mogelijkheid om het functieveranderingsbeleid nader uit te werken staat ook beschreven in het regionale beleid Functieverandering (hoofdstuk 6).

In de Beleidsuitwerking functiewisselingswoningen Ede, hetgeen door de gemeenteraad is vastgesteld op 19 april 2018 (inwerkingtreding 12 juni 2018), wordt voorzien in een regeling waarbij verplaatsing van de functiewisselingswoning naar randen van dorpen of buurtschappen het uitgangspunt is.

#### **3.2.4 DUURZAAMHEID**

De gemeente Ede hecht veel waarde aan duurzaamheid. Om te zorgen dat we kunnen blijven wonen in een schone, groene en gezonde leefomgeving. Duurzaamheid betekent bij de ontwikkeling van een nieuwe woonlocatie onder andere dat voldaan moet worden aan wettelijke milieueisen, op het gebied van bijvoorbeeld bodem, lucht en geluid.

Daarnaast betekent duurzaamheid werken aan beperking van het autoverkeer, aandacht voor water (o.a. waterberging, met het oog op de voortgaande klimaatverandering) en voor openbaar groen (dat zorgt voor verkoeling en voor opname van het broeikasgas CO2).

Tot slot is het thema energie/klimaat een speerpunt als het gaat om duurzaamheid. Het gemeentelijk beleid is gericht op energiebesparing en op inzet van duurzame energie. Het gebruik van fossiele brandstoffen wil de gemeente zoveel mogelijk beperken, omdat dit gebruik één van de belangrijkste oorzaken is van de opwarming van de aarde.

Met name in hoofdstuk 4 van deze toelichting van het bestemmingsplan zal op al deze aspecten worden ingegaan. Zowel het rijk als de provincie Gelderland vragen van de gemeente om in bestemmingsplannen rekening te houden met duurzaamheid.

# **3.3 Hoofdlijnen sectorale wetgeving**

#### **3.3.1. MILIEU**

In de brochure 'Bedrijven en milieuzonering' van de Vereniging van Nederlandse Gemeenten (uitgave 2009) worden richtafstanden gegeven voor het planologisch inpassen van gevoelige functies en hinderveroorzakende functies. Gevoelige functies in dit kader zijn alle bestemmingen waarbij dagelijks mensen aanwezig zijn, zoals woningen, kantoren, werkplaatsen of zorginstellingen. Bedrijven (zowel agrarische als niet-agrarische) kunnen hinder veroorzaken, zoals geluid-, stof- of geurhinder.

De brochure kent twee gebiedstypen: 'rustige woonwijken' en 'gebieden met functiemenging'. Gebieden met functiemenging kenmerken zich door een combinatie van woningen en bedrijvigheid. Ook percelen langs de hoofdinfrastructuur gelden als gebied met functiemenging. In dit soort gebieden mag de algemene richtafstand voor geluid met één stap worden verminderd; er gelden dus iets minder zware eisen dan bij een 'rustige woonwijk'. De richtafstand wordt gemeten van de grens van een inrichting tot de gevel van een gevoelige functie.

Voor het agrarisch gebied wordt daarnaast gekeken of voldaan kan worden aan de agrarische regelgeving zoals de Wet geurhinder en veehouderijen en de Wet luchtkwaliteit (vooral fijn stof).

Als een nieuwe gevoelige functie wordt geïntroduceerd, toetst de gemeente of op die locatie een acceptabel verblijfsklimaat gegarandeerd kan worden. Tegelijkertijd geldt als uitgangspunt dat door een planwijziging de omliggende bedrijven niet worden belemmerd in hun bedrijfsvoering, inclusief hun toekomstige ontwikkelingsmogelijkheden.

Bij de toetsing worden de normen en afstanden gehanteerd zoals die onder meer in de Wet geurhinder en veehouderij (Wgv) zijn vastgelegd. Veel bedrijven hebben geen aparte omgevingsvergunning milieu meer nodig, maar vallen onder algemene milieuregels zoals vastgelegd in het Activiteitenbesluit milieubeheer. Omdat de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Voor het woon- en leefklimaat in de buurt van veehouderijen is de geurbelasting meestal doorslaggevend. Dit wordt met name bepaald door de voorgrondbelasting (van een nabijgelegen bedrijf), de achtergrondbelasting (van alle bedrijven in de omgeving samen) en wettelijke afstandseisen.

# **3.3.2 BODEM**

Bij een bestemmingsplanwijziging is er de plicht te onderzoeken of de bodem geschikt is voor het beoogde gebruik. In Ede kan er in veel gevallen gebruik worden gemaakt van een vrijstellingsregeling. Dit houdt in dat het college van Burgemeester en Wethouders vrijstelling kan verlenen van de bodemonderzoeksplicht bij een omgevingsvergunning of een bestemmingsplanwijziging omdat er al voldoende gegevens zijn over tot de bodemkwaliteit, zoals de bodemkwaliteitskaart in combinatie met een bodembeheersplan.

Voorwaarde hierbij is wel dat uit historisch bodemonderzoek (op basis van historische gegevens) is gebleken dat het terrein niet verdacht is van bodemverontreiniging door bijvoorbeeld vroegere bedrijfsactiviteiten of calamiteiten. Ook als de gewenste activiteiten niet 'gevoelig' zijn kan vrijstelling van bodemonderzoek worden verleend.

Als zo'n vrijstelling wordt verleend blijft er wel altijd een risico dat er toch vervuiling in de bodem aanwezig is. Dit risico ligt bij de initiatiefnemer van het plan. Kosten die hieruit voorvloeien, zoals kosten van stagnatie of bodemsanering zijn voor rekening van initiatiefnemer.

## **3.3.3 LUCHTKWALITEIT**

In de Wet luchtkwaliteit wordt een onderscheid gemaakt tussen ruimtelijke projecten die wel (IBM) of niet (NIBM) in betekenende mate bijdragen aan de luchtkwaliteit. Voor Nederland zijn met name de concentraties fijn stof (PM10) en stikstofdioxide (NO2) van belang. De concentratie van de overige vervuilende stoffen, zoals benzeen, lood, zwaveldioxide en koolstofoxide, blijft in Nederland ruim onder de grenswaarden.

In de algemene maatregel van bestuur 'Niet in betekenende mate bijdragen' (Besluit NIBM) en de ministeriële regeling NIBM (Regeling NIBM) zijn uitvoeringsregels vastgelegd voor het begrip NIBM. Sinds 1 augustus 2009 geldt als NIBM-grens 3% van de grenswaarde. In de Regeling NIBM is een lijst met categorieën (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen daarom zonder toetsing aan de grenswaarden voor het aspect luchtkwaliteit uitgevoerd worden.

Ruimtelijke ontwikkelingen die wel in belangrijke mate de luchtkwaliteit beïnvloeden (IBM-projecten) zijn opgenomen in het Nationaal Samenwerkingsprogramma Luchtkwaliteit (NSL). Dit programma heeft tot doel in heel Nederland tijdig te voldoen aan de grenswaarden en omvat enerzijds alle IBM-projecten en anderzijds maatregelen om de luchtkwaliteit te verbeteren. Door de jaarlijkse monitoring wordt de luchtkwaliteit in heel Nederland op leefniveau getoetst aan de grenswaarden. Zo nodig wordt met extra maatregelen bijgestuurd om tijdig aan de gestelde normen te voldoen.

## **3.3.4 EXTERNE VEILIGHEID**

Externe veiligheid gaat over het binnen aanvaardbare grenzen houden van risico's voor mens en milieu bij het gebruik, de opslag en het vervoer van gevaarlijke stoffen. Het gaat daarbij uitsluitend om de kans dat derden (omwonenden) dodelijk letsel oplopen door een calamiteit bij een bedrijf of door een ongeval bij het vervoer van gevaarlijke stoffen. Rond bedrijven en langs routes (of buisleidingentracés) waarover gevaarlijke stoffen worden vervoerd, zijn daarom zones ingesteld waarbinnen de risico's moeten worden onderzocht en getoetst voor toekomstige bebouwing. Deze risico's worden uitgedrukt in een plaatsgebonden risico (PR) en een groepsrisico (GR) en betreffen alleen de personen die niet deelnemen aan deze activiteiten.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. Het GR drukt de kans per jaar uit dat een groep mensen van minimaal een bepaalde omvang overlijdt als rechtstreeks gevolg van een ongeval met gevaarlijke stoffen.

Ongevallen met gevaarlijke stoffen kunnen nader worden onderscheiden in ongevallen m.b.t:

- bedrijven;

- vervoer gevaarlijke stoffen door buisleidingen;

- vervoer gevaarlijke stoffen over weg, water of spoor.

# **3.3.5 GELUIDHINDER**

De Wet geluidhinder (Wgh) is een belangrijk juridisch kader voor het Nederlandse geluidsbeleid. Deze wet biedt onder andere geluidsgevoelige bestemmingen (zoals woningen) bescherming tegen geluidhinder van wegverkeerslawaai, spoorweglawaai en industrielawaai via zonering. De Wgh is daarom sterk verbonden met de Wet ruimtelijke ordening (Wro) en de Wet algemene bepalingen omgevingsrecht (Wabo). Op 1 juli 2012 zijn aanpassingen gedaan voor de aanleg en reconstructie van hoofdwegen (rijkswegen) en hoofdspoorwegen door de systematiek van geluidproductieplafonds. Deze zijn ondergebracht in hoofdstuk 11 van de Wet milieubeheer.

De systematiek van de zonering Wet geluidhinder houdt in dat langs (spoor)wegen en rond gezoneerde industrieterreinen een planologisch aandachtsgebied (de zone) ligt waarbinnen in een aantal situaties bescherming wordt geboden aan geluidsgevoelige bestemmingen. Deze bescherming geldt in de volgende situaties:

- als door een ruimtelijk besluit de aanleg van een gemeentelijke of provinciale weg of een industrieterrein wordt mogelijk gemaakt;
- als door een ruimtelijk besluit een geluidsgevoelige bestemming in de zone van een (spoor)weg of industrieterrein wordt mogelijk gemaakt;
- als een reconstructie/wijziging aan een bestaande gemeentelijke of provinciale weg (al dan niet in combinatie met een ruimtelijk besluit) wordt doorgevoerd.

In deze situaties geldt voor nieuwe te realiseren woningen in de zone van een verkeers- of spoorweg een beschermingsniveau van respectievelijk 48 en 55 decibel (dB). Dit is de wettelijke voorkeurswaarde. Via een zogenaamde hogere waarde procedure kan het bevoegd gezag in bepaalde gevallen gemotiveerd afwijken van de voorkeurswaarde en een hogere geluidsbelasting (zogenaamde hogere waarde) toestaan.

# **3.3.6 VERKEER**

Het gemeentelijke verkeersbeleid voor het buitengebied is verwoord in de onderstaande nota's:

#### Gemeentelijk Verkeers- en Vervoersplan

Het algemene gemeentelijke beleidskader voor verkeer is het Gemeentelijk Verkeer en Vervoerplan (GVVP), vastgesteld door de Gemeenteraad op 14 februari 2014. Het GVVP geeft de kaders aan waarbinnen verkeersprojecten worden gedefinieerd en geprioriteerd en verkeersbeleid in de dagelijkse praktijk wordt uitgevoerd. In het GVVP is onder meer de wegencategorisering vastgelegd. In deze categorisering worden gebiedsontsluitingswegen en erftoegangswegen onderscheiden.

#### Parkeerbeleidsplan

In september 2017 is de Nota Parkeernormering vastgesteld. In deze nota is het uitgangspunt dat bij nieuw- en verbouwprojecten het parkeren op eigen terrein wordt opgelost. De openbare ruimte wordt dan niet belast met een toegenomen parkeerdruk. Om te kunnen bepalen hoeveel parkeerplaatsen nodig zijn bij een nieuw- of verbouwproject (parkeernorm) vindt toetsing plaats op grond van de genoemde parkeernormen in de Nota parkeernormering.

In de Nota parkeernormering is ook de verkeersgeneratie per functie weergegeven. Bij een uitbreiding of functieverandering van bedrijven moet ook met een eventuele verkeerstoename rekening worden gehouden. De bestaande wegen moeten deze toename kunnen verwerken.

#### Fietsbeleid

Ede gaat voor de fiets! Dat is verwoord in het gemeentelijke Fietsplan "van peloton naar kopgroep" (april 2016). In de lijn met de Edese kernwaarden groen, gezond en actief willen we het fietsgebruik bevorderen. Aandacht daarbij is het maken van een samenhangend, compleet en aantrekkelijk hoofdfietsnetwerk, het realiseren van snelfietsroutes en een aantrekkelijk recreatief fietsnetwerk. Daarnaast is er aandacht voor fietsenstallingen en de verkeersveiligheid.

Ontwikkelingen binnen het plangebied mogen deze zaken niet beïnvloeden of in de weg staan.

#### Zandwegen

Ook aan de nota Zandwegen wordt getoetst. In principe worden er geen zandwegen verhard.

# **3.3.7 ARCHEOLOGIE**

In 2012 is de nota 'Archeologie in Evenwicht, Archeologienota gemeente Ede 2012-2015' door de gemeenteraad vastgesteld. De nota stoelt op de Wet op de archeologische monumentenzorg (2007), een wetswijziging van de Monumentenwet. Grote delen van de Monumentenwet zijn per 1 januari 2016 vervangen door de Erfgoedwet. Met deze wetswijziging heeft de zorg voor het archeologisch erfgoed een prominentere plaats gekregen in het proces van de ruimtelijke planvorming. Gemeenten zijn wettelijk verplicht bij vaststelling van een bestemmingsplan en bij het bestemmen van de in dat plan begrepen grond rekening te houden met zowel de bekende als de te verwachten archeologische waarden.

Op een aantal punten biedt de wet de gemeente ruimte om archeologieregels op eigen wijze in te vullen. Met de archeologienota is deze ruimte benut en is gemotiveerd hoe in Edese bestemmingsplannen met archeologie wordt omgegaan. In de nota zijn onder andere een aantal vrijstellingen voor archeologisch onderzoek opgenomen en is een verruiming (versoepeling) van de in de wet vastgelegde ondergrenzen doorgevoerd. De nota vormt de basis voor de archeologische regeling in dit bestemmingsplan.

Bij de inventarisatie van bekende en te verwachten archeologische waarden voor de plannen in dit document is gebruikt gemaakt van de Cultuurhistorische Waardenkaart Ede.1

# **3.3.8 CULTUURHISTORIE**

#### **Rijksbeleid**

#### *Erfgoedwet (2016)*

Op 1 juli 2016 is de Erfgoedwet in werking getreden. Deze wet vervangt en integreert verschillende wettelijke regelingen op het gebied van het cultureel erfgoed. Belangrijke nieuwe bepalingen in de Erfgoedwet zijn het vaststellen van een gemeentelijke erfgoedverordening en het bijhouden van een erfgoedregister. Het gaat in de Erfgoedwet primair om het aanwijzen van rijksmonumenten en de zorg voor cultuurgoederen in overheidsbezit. De aanwijzing van ruimtelijk cultureel erfgoed - beschermde stads- en dorpsgezichten en cultuurlandschappen - en omgang met het cultureel erfgoed in de fysieke leefomgeving, wordt geregeld via de Omgevingswet, die op 22 maart 2016 door de Eerste Kamer is aangenomen, en naar verwachting in werking treedt per 2021. De Erfgoedwet anticipeert op de invoering van de Omgevingswet door overgangsrecht als gevolg waarvan delen van de Monumentenwet 1988 van kracht blijven, tot de inwerkingtreding van de Omgevingswet. Het gaat om bepalingen die betrekking hebben op beschermde monumenten, beschermde stads- en dorpsgezichten, archeologische monumentenzorg en handhaving. Ook andere zaken die uiteindelijk in de Omgevingswet worden geregeld, vinden tijdelijk een onderkomen in de Erfgoedwet. Belangrijke onderwerpen van het overgangsrecht zijn:

Instandhoudingsplicht: in de Omgevingswet wordt wettelijk verankerd dat monumenteigenaren de plicht hebben om hun monument in stand te houden. Een eigenaar moet zorgen dat zijn of haar rijksmonument zodanig onderhouden wordt dat behoud gewaarborgd is. Een eigenaar voldoet niet aan de instandhoudingsplicht wanneer onderdelen van het monument aantoonbaar niet onderhouden zijn en de eigenaar langdurig nalaat om het noodzakelijk onderhoud uit te voeren. Tot de Omgevingswet wordt ingevoerd, is de instandhoudingsplicht verankerd in het overgangsrecht van de Erfgoedwet.

#### *Erfgoed Telt (2018)*

In 2018 heeft het kabinet nieuw erfgoedbeleid gepresenteerd onder de noemer "Erfgoed telt". Het nieuwe beleid geeft extra aandacht aan de instandhouding van monumenten (met extra budget voor grote restauraties), aan de verduurzaming van monumenten en aan de toekomst van kerkgebouwen. Via erfgoeddeals met overheden en maatschappelijke partners wordt de relatie erfgoed en leefomgeving versterkt. Ten slotte wil het kabinet de verbindende kracht van erfgoed benutten door de (digitale) toegankelijkheid ervan te vergroten en te investeren in erfgoededucatie en vrijwiligers.

*<sup>1</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historischgeografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.* 

#### **Provinciaal beleid**

#### *Omgevingsvisie en Omgevingsverordening Gelderland (2015)*

De Omgevingsvisie gaat over de belangrijkste maatschappelijke opgaven in Gelderland. Deze visie kent twee hoofddoelen: een duurzame economische structuur en het borgen van de kwaliteit en veiligheid van onze leefomgeving. Aan de hand van drie thema's - Divers Gelderland, Dynamisch Gelderland en Mooi Gelderland - zijn de hoofddoelen uitgewerkt in ambities per regio. De gemeente Ede ligt binnen de regio FoodValley. Onder het thema Divers Gelderland wordt gesteld dat de kwaliteit van de leefomgeving samen met het vestigingsklimaat de kracht van de regio vormt. Het landschap en de cultuurhistorie bepalen in belangrijke mate de identiteit en aantrekkelijkheid van de regio. Onder het thema Mooi Gelderland worden de volgende ambities voor ruimtelijke kwaliteit in de regio FoodValley beschreven, die relevant zijn voor het beleidsveld cultuurhistorie:

- versterking van de kwaliteit van de leefomgeving waarbij landschap en cultuurhistorie de identiteit van de regio bepalen;
- collectief bouwen aan het landschap met kennis van zaken gericht op beeldkwaliteit, cultuurhistorie en biodiversiteit en daarmee tevens bijdragen aan de duurzaamheid en
- klimaatadaptatie en waar mogelijk aan dynamiek en ontwikkeling aan de hand van 'menukaarten'.

De provincie wil cultuur en erfgoed inzetten, ter bevordering van de vrijetijdseconomie en voor economisch rendabele herbestemming van monumentale gebouwen(complexen) in combinatie met ruimtelijke opgaven en gebiedsontwikkeling. De regels bij de Omgevingsvisie zijn vastgelegd in de Omgevingsverordening; het gaat hierbij met name om regels op het gebied van ruimtelijke ordening, milieu, water, verkeer en bodem.

#### **Gemeentelijk beleid**

#### *Erfgoednota 'Erfgoed met Perspectief' (2010)*

Naar analogie van rijks en provinciaal beleid over erfgoed in de ruimtelijke ordening heeft ook de gemeente Ede via de erfgoednota besloten om waardevolle cultuurhistorische elementen op te nemen in het bestemmingsplan zodat ze - in het geval van ontwikkelingen - meegewogen worden in de integrale belangenafweging. Naast het waarborgen van cultuurhistorische waarden door behoud wordt erfgoed ingezet als inspiratiebron voor ruimtelijke opgaven: de plaatselijke identiteit als 'unique selling point' om de eigenheid van de gemeente te versterken. Bekeken wordt hoe erfgoed als inspiratiebron die ruimtelijke inrichting kan versterken. En omgekeerd hoe nieuwe functies kunnen bijdragen aan het behoud of de versterking van erfgoedwaarden.

#### *Erfgoedverordening Ede (2012)*

De Erfgoedverordening bevat o.a. bepalingen ten aanzien van het gebruik en verstoringen van een beschermd gemeentelijk monument. Zo kunnen bepaalde gebruiksvormen bijvoorbeeld onwenselijke gebouwaanpassingen met zich meebrengen, of kunnen onevenredig grote uitbreidingsmogelijkheden tot verstoringen leiden omdat ze onvoldoende ondergeschikt zijn aan het monumentale volume. Om hierop in te spelen dienen gebruiksmogelijkheden en bouwrechten van beschermde monumenten weloverwogen te worden gekozen en terughoudend te worden ingevuld, opdat monumentale waarden ook planologisch worden geborgd.

#### *Cultuurhistorische waardenkaart (CHW) (2012)*

De CHW betreft een uitwerking van het gemeentelijke erfgoed- en archeologiebeleid. Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-)bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

#### *Erfgoednota 'Erfgoed maakt Ede' (2018)*

Naar analogie van rijks en provinciaal beleid over erfgoed in de ruimtelijke ordening heeft ook de gemeente Ede via de erfgoednota besloten om waardevolle cultuurhistorische elementen op te nemen in ruimtelijke plannen zodat ze - in het geval van ontwikkelingen - meegewogen worden in de integrale belangenafweging. Naast het waarborgen van cultuurhistorische waarden door behoud wordt erfgoed ingezet als inspiratiebron voor ruimtelijke opgaven: de plaatselijke identiteit als 'unique selling point' om de eigenheid van de gemeente te versterken. Bekeken wordt hoe erfgoed als inspiratiebron die ruimtelijke inrichting kan versterken. En omgekeerd hoe nieuwe functies kunnen bijdragen aan het behoud of de versterking van erfgoedwaarden.

# **3.3.9 ECOLOGIE**

De Wet natuurbescherming is gericht op:

- het beschermen en ontwikkelen van de natuur, mede vanwege de intrinsieke waarde en het behouden en herstellen van de biologische diversiteit;
- het doelmatig beheren, gebruiken en ontwikkelen van de natuur ter vervulling van maatschappelijke functies;
- het verzekeren van een samenhangend beleid gericht op het behoud en beheer van waardevolle landschappen, vanwege hun bijdrage aan de biologische diversiteit en hun cultuurhistorische betekenis, mede ter vervulling van maatschappelijke functies.

De bevoegdheid voor het verlenen van ontheffingen en vrijstellingen bij soortenbescherming ligt meestal bij de provincies. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (soortenbescherming) én voor Natura 2000 gebieden (gebiedenbescherming). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

#### Zorgplicht

Het eerste artikel in de Wet natuurbescherming gaat over het voorkomen of beperken van schade aan soorten en gebieden, voor zover dit niet al door overige verbodsbepalingen is geregeld (zorgplicht). Het gaat daarbij in de praktijk vooral om minder streng beschermde soorten, waarbij het onnodig doden, verwonden of beschadigen moet worden vermeden.

#### Soortbescherming

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

#### Gebiedsbescherming

Als een plangebied in of nabij een beschermd gebied is gelegen, dan moet worden bepaald of er een (extern) effect valt te verwachten. Het gaat daarbij om Natura 2000-gebieden en gebieden die behoren tot het Natuurnetwerk Nederland.

Natura 2000 is de benaming voor een Europees netwerk van natuurgebieden waarin belangrijke flora en fauna voorkomen, gezien vanuit een Europees perspectief. Met Natura 2000 wil men deze flora en fauna duurzaam beschermen. Nederland kent ruim 160 Natura 2000-gebieden met een gezamenlijke oppervlakte van ruim 1,1 miljoen hectare. Ze maken deel uit van een samenhangend netwerk van natuurgebieden in de Europese Unie die zijn aangewezen op grond van de vogelrichtlijn en habitatrichtlijn. Het doel van Natura 2000 is het keren van de achteruitgang van de biodiversiteit.

Binnen een gebied kan spanning optreden tussen economie en ecologie. In een zogenaamd beheerplan leggen Rijk en provincies vast welke activiteiten, op welke wijze mogelijk zijn. Uitgangspunt is steeds het realiseren van ecologische doelen met respect voor en in een zorgvuldige balans met wat particulieren en ondernemers willen. Zo'n beheerplan wordt daarom opgesteld in overleg met alle direct betrokkenen, zoals beheerders, gebruikers, omwonenden, gemeenten, natuurorganisaties en waterschappen. Samen geven ze invulling aan beleven, gebruiken en beschermen. Daar draait het om in de Nederlandse Natura 2000-gebieden (bron: Regiegroep Natura 2000).

De Wet natuurbescherming verbiedt om zonder vergunning van Gedeputeerde Staten projecten te realiseren of andere handelingen te verrichten die, gelet op de instandhoudingsdoelstellingen voor een Natura 2000-gebied, de kwaliteit van de natuurlijke habitats of de habitats van soorten in dat gebied kunnen verslechteren of een significant verstorend effect kunnen hebben op de soorten waarvoor dat gebied is aangewezen (artikel 2.7, lid 2). Handelingen die een negatieve invloed hebben op Natura 2000-gebieden, worden slechts onder strikte voorwaarden toegestaan. Door het Nederlandse vergunningsstelsel is een zorgvuldige afweging gewaarborgd. Vergunningaanvragen worden beoordeeld en afgegeven door de desbetreffende provincie.

#### Houtopstanden

De bescherming van houtopstanden conform hoofdstuk 4 van de Wet natuurbescherming heeft als doel om het aanwezige areaal bos in Nederland te behouden. Onder houtopstanden vallen alle zelfstandige eenheden van bomen, boomvormers of struiken van een oppervlakte van tien are of meer of rijbeplanting die meer dan twintig bomen omvat.

#### Natuurnetwerk Nederland

Conform artikel 1.12 van de Wnb dragen GS zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen. De provincie Gelderland heeft hiervoor in de Omgevingsvisie Gelderland en provinciale verordening gebieden aangewezen als Gelders natuur netwerk (GNN) en Groene Ontwikkelingszone (GO).

## **3.3.10 WATER**

Op grond van de artikelen 3.5 en 3.6 van de Waterwet dragen de gemeenteraad en het college van Burgemeester & Wethouders zorg voor:

- de inzameling van het afvloeiende hemelwater, voor zover van degene die zich daarvan ontdoet, voornemens is zich te ontdoen of zich moet ontdoen, redelijkerwijs niet kan worden gevergd het afvloeiend hemelwater op of in de bodem of in het oppervlaktewater te brengen. Op particulier terrein is daarmee primair de eigenaar van het terrein verantwoordelijk voor de afvoer van het hemelwater. (art. 3.5 lid 1).
- verwerking van het ingezamelde hemelwater (art. 3.5 lid 2).
- het treffen van maatregelen voor het openbaar gemeentelijk gebied ter voorkoming van structureel nadelige gevolgen van de grondwaterstand (art. 3.6 lid 1).

Op grond van artikel 10.33 Wet milieubeheer hebben Gemeenten een zorgplicht voor de inzameling en het transport van stedelijk afvalwater, dat vrijkomt bij de binnen het grondgebied van de gemeente gelegen percelen. Percelen die, gerekend vanaf de kadastrale perceelsgrens, op 40 m van de gemeentelijke riolering liggen zijn verplicht aan te sluiten. Percelen die op een grotere afstand liggen moeten een individuele zuiveringsvoorziening (IBA) aanleggen, die voldoet aan de wettelijke eisen vastgelegd in het Besluit lozing afvalwater huishoudens en de bijbehorende Regeling lozing afvalwater huishoudens. Op basis van doelmatigheid kan hier in bepaalde gevallen van afgeweken worden.

Het gemeentelijke beleid qua water staat beschreven in het Gemeentelijk Rioleringsplan 2018 - 2022, Verbindend water. Dit plan is een gezamenlijk product van Gemeente Ede en Waterschap Vallei & Veluwe. De belangrijkste gidsprincipes voor de omgang met water, die in het Gemeentelijk rioleringsplan worden beschreven zijn:

- We streven naar een duurzame en gezonde stad
- We blijven gebruikt water hygiënisch verantwoord verwerken
- We houden schoon water schoon
- We hanteren de trits 'vasthouden, bergen en dan pas afvoeren van regenwater'
- We gebruiken regenwater waar het valt
- We benutten de inrichting van de openbare ruimte
- We gebruiken water om de herkenbaarheid van woonmilieus te versterken

In het Bouwbesluit 2012 is in artikel 6.18 aangegeven dat de perceeleigenaar de eerste verantwoordelijkheid heeft voor de opvang van hemelwater. Afkoppeling van daken gebeurt bij voorkeur via zichtbare afvoer en infiltratie en wel om de volgende reden:

- foutieve afkoppeling zichtbaar (voorkoming bodemvervuiling)
- bewustwording burger
- verbeteren kwaliteit leefomgeving

In het buitengebied van Ede is op de meeste plaatsen drukriolering aangelegd. Op deze drukriolering mag alleen huishoudelijk afvalwater worden geloosd. Hemelwater moet op eigen terrein worden verwerkt. Indien werkzaamheden moeten plaatsvinden aan de drukriolering, komen deze geheel ten laste van de opdrachtgever.

# **3.4 Onderbouwing op perceelsniveau**

Met dit bestemmingsplan wordt de bestemming van in totaal 35 percelen aangepast. In dit hoofdstuk wordt een toelichting gegeven voor deze planologische wijzigingen. Eerst wordt per locatie een korte beschrijving gegeven van de achtergronden en de aanleiding. Zo nodig worden vervolgens de verschillende aspecten beschreven, die een sturende of belemmerende werking kunnen hebben op functies of ontwikkelingen binnen het bestemmingsplangebied.

# **4.1 Barneveldseweg 25 in Lunteren**

# **Huidige situatie**

Het perceel Barneveldseweg 25 in Lunteren ligt in het agrarisch buitengebied van de gemeente Ede, nabij de kruispunten met de Bisschopweg en de Scharrenburgersteeg circa 1,5 kilometer ten noorden van de bebouwde kom van Lunteren. Kadastraal is het perceel bekend als gemeente Lunteren, sectie I nummer 1772.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch' met de functieaanduiding 'specifieke vorm van agrarisch - agrarisch bedrijf middel groot'. Het perceel ligt in het landbouwontwikkelingsgebied'.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft het veranderen van de huidige agrarische bedrijfsbestemming naar een niet-agrarische bedrijfsbestemming ten behoeve van een autorijschool. Alle aanwezige bedrijfsbebouwing (914 m²) op het perceel wordt gesloopt, inclusief de bedrijfswoning en zal worden vervangen door nieuwbouw.

Na deze bestemmingsplanwijziging is er - binnen het op de verbeelding aangegeven bouwvlak - in totaal 425 m² aan bedrijfsbebouwing toegestaan met één bedrijfswoning (inhoud 660 m³) met daarbij in totaal 75 m² aan bijgebouwen en overkappingen voor privégebruik, inclusief de hierbij noodzakelijke verharding.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

## **Beleid**

Het beleid rond de functiewisseling van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een autorijschool wordt aangemerkt als een 'gebiedspassend bedrijf'. Als voor zulke bedrijven aantoonbaar geen ruimte bestaat op een nabijgelegen bedrijventerrein kan - onder voorwaarden en door de inzet van compenserende sloopmeters - een functiewisseling op de voormalige agrarische locatie mogelijk worden gemaakt.

De vereiste sloopcompensatie bestaat tegenwoordig uit twee afzonderlijke onderdelen: standaard 100 m² voor het nieuwe 'bedrijfsrecht' met daarbij per m² bedrijfsbebouwing 2 m² aan sloopmeters (voor bedrijfsbestemmingen tot 500 m²). Omdat dit verzoek om functieverandering al in behandeling was vóór de vaststelling van dit gewijzigde beleid is de sloopcompensatie in dit geval beperkt tot de oppervlakte van de nieuwe bedrijfsbebouwing.

Er wordt 425 m² aan nieuwe bedrijfsbebouwing mogelijk gemaakt waarvoor dus dubbele compensatie vereist is; concreet gaat het dus om (2x425=) 850 m². Op de locatie zelf zijn 756 m² aan inzetbare sloopmeters aanwezig. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers herbouwd kunnen worden.

De ontbrekende (850-756=) 94 m² zijn aangekocht van een ander locatie binnen het plangebied. Het betreft het perceel Goorsteeg 10 in Ede, waar eveneens een functiewisseling plaatsvindt. Die planwijziging is tevens onderdeel van deze partiële herzieningsronde en wordt later nog toegelicht (zie onder 4.8). Hiermee is de herbouw van deze sloopmeters planologisch uitgesloten.

Vervolgens is onderzocht of de vestiging van een autorijschool op deze specifieke locatie past binnen een goede ruimtelijke ordening en welke aanvullende voorwaarden daarvoor gelden. Geconcludeerd kan worden dat er geen milieuhygiënische belemmeringen zijn. De volledige beoordeling van het verzoek is hieronder te lezen.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast.

Naast de instandhouding van bestaande landschappelijke elementen dragen nieuwe bomen langs de Barneveldseweg en een houtwal met inheemse struik- en boomvormers langs de noordwestzijde van het bouwvlak bij aan een zorgvuldige landschappelijke inpassing. Naast de landschappelijke elementen draagt het terugbrengen van de hoeveelheid bebouwing bij aan een goede landschappelijke inpassing van het perceel.

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

*landschappelijke inpassing Barneveldseweg 25 in Lunteren (bedrijfsperceel)*

*landschappelijke inpassing Barneveldseweg 25 in Lunteren (ten zuiden van bedrijf, tegenover nr. 32)*

# **Bedrijven en milieuzonering**

#### *Beschouwing plangebied*

Er wordt met dit plan voor het perceel Barneveldseweg 25 in Lunteren een functiewisseling mogelijk gemaakt. De bestemming 'agrarisch middel groot' wordt opgeheven en daarvoor in de plaats komt een nieuwe niet-agrarische bedrijfsbestemming met 425 m2 aan bedrijfsbebouwing.

Het bestemmingsvlak schuift iets op in noordelijke richting. De bestaande veehouderij wordt volledig beëindigd, alle voormalige bedrijfsopstallen worden gesloopt en vervangen door nieuwbouw ten behoeve van een autorijschool (bedrijfswoning met leslokaal en stallingsruimte).

Het nieuw te vestigen bedrijf is op voldoende afstand gesitueerd ten opzichte van omliggende bestemmingen zodat geen hinder of overkast valt te verwachten. In de directe omgeving liggen vooral woonbestemmingen en enkele (agrarische) bedrijfsbestemmingen. Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'.

#### *Geur veehouderijen*

Als een nieuwe gevoelige functie wordt geïntroduceerd, toetst de gemeente of op die locatie een acceptabel verblijfsklimaat gegarandeerd kan worden. Tegelijkertijd geldt als uitgangspunt dat door een planwijziging de omliggende bedrijven niet worden belemmerd in hun bedrijfsvoering, inclusief hun toekomstige ontwikkelingsmogelijkheden.

Bij de toetsing worden de normen en afstanden gehanteerd zoals die o.a. in de Wet geurhinder en veehouderij (Wgv) zijn vastgelegd. Veel bedrijven hebben geen aparte omgevingsvergunning milieu meer nodig, maar vallen onder de algemene milieuregels van het Activiteitenbesluit milieubeheer. Omdat de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Voor het woon- en leefklimaat in de buurt van veehouderijen is de geurbelasting meestal doorslaggevend. Dit wordt met name bepaald door de voorgrondbelasting (van een nabijgelegen bedrijf), de achtergrondbelasting (van alle bedrijven in de omgeving samen) en wettelijke afstandseisen.

Met dit plan wordt een nieuw geurgevoelig object geïntroduceerd, namelijk het nieuwe bedrijfsgebouw, dat in de praktijk zal worden gebruikt als stallingsruimte voor voertuigen van de te vestigen rijschool. In de omgeving zijn meerdere agrarische bedrijven gelegen, met name aan de Barneveldseweg 21B, 21C en 38 in Lunteren.

Het dichtstbijzijnde agrarische bedrijf aan de Barneveldseweg 38 ligt op meer dan 100 meter afstand tot de planlocatie. De ontwikkelingsmogelijkheden van dit bedrijf worden al beperkt door de omliggende bestemmingen (Barneveldseweg 27 en Blankespoorsedijk 5, 7 en 9 in Lunteren).

Bij het agrarische bedrijf aan de Barneveldseweg 21B is geen intensieve veehouderij toegestaan, waardoor een afstand van 50 meter tot de planlocatie voldoende is. Hieraan wordt ruimschoots voldaan (circa 200 meter).

Het iets verder gelegen agrarische bedrijf aan de Barneveldseweg 21 / 21A en 21C betreft wel een intensieve veehouderij. Dit bedrijf wordt reeds beperkt in zijn ontwikkelingsmogelijkheden beperkt door omliggende bestemmingen (o.a. Scharrenburgersteeg 30 en Barneveldseweg 21B). Gezien de afstand van dit bedrijf tot de nieuwe bedrijfsbestemming zal deze planwijziging geen extra belemmering geven.

Voor onderhavige functiewisseling wordt de dienstwoning aangemerkt als voormalige agrarische bedrijfswoning waardoor de voorgenomen planwijziging geen belemmering vormt voor het bedrijf aan de Barneveldseweg 21 / 21A en 21C. De nieuwe bedrijfshal heeft dezelfde beperkte bescherming als de bedrijfswoning. Omdat er sprake is van een functiewisseling van een agrarisch bedrijf is het overgangsrecht van artikel 14 van de Wgv van toepassing. Concreet betekent dit dat er een afstand van 50 meter beschikbaar moet zijn. De verder weg gelegen agrarische bestemmingen worden eerder beperkt in hun mogelijkheden door de al aanwezige bestemmingen nabij die agrarische bedrijven. De omliggende agrarische bedrijven worden door deze bestemmingsplanwijziging niet verder belemmerd in hun bedrijfsvoering inclusief de ontwikkelingsmogelijkheden daarvan.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen.

Door de functiewisseling van 'agrarisch' naar 'bedrijf' blijft het beschermingsniveau ongewijzigd. Wel zal er sprake zijn van een matig woon- en leefklimaat (achtergrondbelasting geur 14 - 20 ouE/m³) vanwege de aanwezigheid van agrarische (intensieve) veehouderijen. Dit is evenwel een vrij gebruikelijke en is ook een nog acceptabele waarde in het agrarisch buitengebied bij een functiewisseling van ''agrarisch bedrijf' naar bedrijf'.

#### *Belemmeringen omliggende bedrijven*

Voor de verder gelegen omliggende niet-agrarische bedrijven zullen geen extra belemmeringen ontstaan.

#### Conclusie

Aan de Barneveldseweg 25 Lunteren is het mogelijk om de huidige agrarische bedrijfsbestemming te veranderen naar een niet-agrarische bedrijfsbestemming ten behoeve van een autorijschool.

#### **Externe veiligheid**

Volgens de risicokaart van de provincie Gelderland liggen er geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

#### **Bodem**

Vanwege de wijziging van de agrarische bedrijfsbestemming naar een niet-agrarische bedrijfsbestemming inclusief bedrijfswoning en tuin is een verkennend bodem- en asbestonderzoek (conform NEN5740 en 5707) noodzakelijk. Er wordt immers bedrijfsbebouwing gesloopt die is voorzien van asbestdaken. In dit onderzoek moet in ieder geval ook aandacht besteed worden aan de (voormalige) bovengrondse dieselolietank. Ook dient goed te worden gekeken naar de 'lek'. Door slijtage van de daken kunnen er vezels in de bodem direct onder de lek terecht zijn gekomen. Dit zijn juist de vezels die qua blootstelling het meest gevaarlijk zijn. Voordat de opstallen worden gesloopt worden moet bekend zijn of deze geen bodemverontreiniging hebben veroorzaakt.

#### Conclusie

Voordat het perceel daadwerkelijk in gebruik kan worden genomen ten behoeve van de nieuwe bedrijfsbestemming moet aangetoond zijn dat geen sprake is van bodemverontreiniging met een deskundig rapport dat door de gemeente goedgekeurd is. Is er wel sprake van verontreiniging dan zal de bodem eerst afdoende gesaneerd moeten worden.

In de planregels is hiervoor een specifieke voorwaardelijke verplichting opgenomen, die tevens op de verbeelding is verwerkt met een specifieke aanduiding 'overige zone - voorwaardelijke verplichting'. Hiermee is planologisch geborgd dat de noodzakelijke omgevingsvergunning pas kan worden verleend als de bodem afdoende is gesaneerd.

# **Geluidhinder (verkeerslawaai / Wet geluidhinder)**

Voor nieuwe geluidgevoelige bestemmingen in de nabijheid van een weg geldt in principe een beschermingsniveau van 48 decibel (dB). Dit is de wettelijke voorkeurswaarde. Met een zogenaamde hogere waarde procedure kan de gemeente soms, als geluidsmaatregelen niet doelmatig zijn, gemotiveerd afwijken van deze voorkeurswaarde en een hogere geluidsbelasting ('hogere waarde') toestaan. In het buitenstedelijk gebied geldt voor vervangende nieuwbouw binnen de zone van een bestaande weg een maximale ontheffingswaarde van 58 dB.

## *Beschouwing plangebied*

Het wijzigingsplan voorziet in vervangende nieuwbouw van een bedrijfswoning in het buitengebied binnen de wettelijke zone van de Barneveldseweg. De woning ligt op circa 33 meter van deze weg. Daarom dient de geluidsbelasting getoetst te worden aan de grenswaarden uit de Wet geluidhinder. Voor de overige in de nabijheid van het plangebied gelegen wegen geldt dat deze vanwege de beperkte verkeersintensiteit en het 30 km/uur-regime akoestisch niet relevant zijn voor dit plan.

De geluidsbelasting door het wegverkeer is onderzocht en gerapporteerd in rapport E19.006 Akoestisch onderzoek wegverkeerslawaai Barneveldseweg 25 te Lunteren, d.d. 22 juli 2019. De maximale geluidsbelasting van de Barneveldseweg bedraagt 53 dB. Daarmee wordt niet voldaan aan de voorkeurswaarde, maar wel voldaan aan de maximale ontheffingswaarde van 58 dB. Het is vanwege stedenbouwkundige bezwaren en veiligheidsaspecten niet haalbaar om afdoende maatregelen aan en/of rond de woning zelf te treffen. zijn, dienen hogere waarden voor de ten hoogst toelaatbare geluidsbelasting vanwege het wegverkeer vastgesteld te worden.

Burgemeester en wethouders stellen daarom in dit geval een hogere waarde voor de ten hoogste toelaatbare geluidsbelasting vanwege de Barneveldseweg vast van 53 dB. De hogere waarde procedure wordt parallel aan de procedure voor het bestemmingsplan gevoerd. In onderstaande tabel is voor wegverkeerslawaai een overzicht van de vast te stellen hogere waarden weergegeven.

| Barneveldseweg | aantal<br>woningen | vast te stellen<br>HGW [dB] | geluidsbron    | oriëntatie gevel<br>met hoogste<br>belasting | toegepaste aftrek<br>conform<br>art. 110g Wgh [dB] |
|----------------|--------------------|-----------------------------|----------------|----------------------------------------------|----------------------------------------------------|
| Rekenpunt      |                    |                             |                |                                              |                                                    |
| 002            | 1                  | 51                          | Barneveldseweg | noord                                        | 2                                                  |
| 003            | 1                  | 53                          |                | noordoost                                    | 3                                                  |
| 004            | 1                  | 50                          |                | zuid                                         | 2                                                  |

## Conclusie

Geconcludeerd wordt dat het aspect wegverkeerslawaai geen onoverkomelijke belemmering vormt voor de vervangende nieuwbouw op de locatie Barneveldseweg 25 te Lunteren. In kader van de bestemmingsplanregels zal een hogere waarde procedure worden gevoerd. Voor de gevels waarvoor een hogere waarde wordt vastgesteld dient in combinatie met gevelisolatievoorzieningen de Bouwbesluitnorm voor het binnenniveau in de woning te zijn gegarandeerd.

# **Archeologie**

In het bijgevoegde figuur is het plangebied te zien, zoals weergegeven op de Cultuurhistorische Waardenkaart Ede2 , kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een lage integrale cultuurhistorische betekenis.

*uitsnede CHW, kaartblad archeologie, met plangebied in de zwarte cirkel*

In de directe omgeving (straal 250 m) van het betreffende plangebied bevinden zich geen archeologische monumenten, waardevolle archeologische terreinen en vindplaatsen. Ook zijn geen archeologische onderzoeken uitgevoerd in de directe omgeving van deze locatie.

## Conclusie

Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. De realisatie van de nieuwe bestemming zal niet leiden tot onevenredige aantasting van archeologische waarden. Gezien de lage archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>2</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede, RAAP-rapport 2500, Weesp.

# **Cultuurhistorie**

Het betreffende plangebied is momenteel in gebruik als agrarisch bedrijf met een bedrijfswoning.

Het erf aan de Barneveldseweg 25 Lunteren verschijnt voor het eerst op de topografische kaart in 1896 en zal dus kort voor die tijd ingericht zijn. Het was gelegen aan de Grintweg, de tolweg van Lunteren naar Barneveld, die halverwege de 19de eeuw was aangelegd met grind dat afkomstig was van de Goudsberg.

Op het erf ligt een karakteristieke boerderij waarvan de voorgevel doet vermoeden dat dit de boerderij is die hier eind 19e eeuw werd gebouwd. De gevel vertoont kenmerken van de boerderij-architectuur van de late 19e eeuw of vroege 20e eeuw. Naast deze woning zijn er enkele opstallen waarvan de karakteristiek en de bouwdatum niet bekend is. Het pand is niet geregistreerd als monument of karakteristiek pand. Het kan echter wel worden aangemerkt als een boerderij van traditionele type die met cultuurhistorische en beeldkwaliteit bijdraagt aan het landschappelijke ensemble ter plaatse.

*de boerderij vanaf de weg gezien*

*Uitsnede CHW: O = locatie Barneveldseweg 25, mint groen = lage cultuurhistorische waardering.* 

Het plangebied ligt verder in een gebied van lage integrale cultuurhistorische waarde. In bovenstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage integrale waardering. De mintgroene kleur geeft het laag gewaardeerde gebied weer (mintgroene kleur laag gewaardeerd gebied en geel middelhoog gewaardeerd).

In en in de directe omgeving van het onderhavige bestemmingsplangebied bevinden zich geen monumenten of andere waardevolle opstallen.

#### Conclusie

Het onderhavige bestemmingsplan voorziet in een directe mogelijkheid tot een wijziging van de bebouwing in het plangebied. Gezien de lage cultuurhistorische betekenis van het plangebied en de afwezigheid van een aanduiding als karakteristiek pand zijn er geen formele belemmeringen voor de gevraagde ontwikkeling.

# **Ecologie**

Voor deze bestemmingsplanwijziging is een ecologisch onderzoek uitgevoerd waarbij de mogelijke effecten van deze ontwikkeling voor beschermde flora en fauna in kaart zijn gebracht. Hieronder zijn kort de conclusies van dit onderzoek weergegeven.

De gewenste nieuwe ontwikkeling leidt niet tot aantasting van beschermde natuurwaarden en/of beschermde gebieden. Tijdens de uitvoering van de werkzaamheden moet rekening gehouden worden met de (mogelijke) aanwezigheid van foeragerende vleermuizen en algemene broedvogels. Voor deze soorten dienen maatregelen te worden getroffen om nadelige effecten te voorkomen. De aanwezigheid van deze beschermde soorten en hun leefgebied vormen geen bezwaar voor de beoogde ontwikkeling (vrijstellingsbesluit).

Te treffen maatregelen:

- tijdens de werkzaamheden moet voorzichtig worden gehandeld met alle voorkomende flora en fauna (zorgplicht).
- als ondanks zorgvuldig handelen, onderzoek en advies schade lijkt te ontstaan voor beschermde flora en fauna, dient direct contact opgenomen te worden met een ter zake deskundige.
- alle aanwezige vegetatie of bodemmateriaal (takken, stronken) gefaseerd verwijderen. Dit om bodembewonende dieren de kans te bieden in de nabijgelegen omgeving een ander leefgebied te benutten.
- er wordt gelegenheid gegeven aan dieren, die tijdens de werkzaamheden worden gevonden, te vluchten of zich te verplaatsen naar een schuilplaats buiten het bereik van de werkzaamheden.
- de zaksloot volstorten in een periode dat deze al drooggevallen is. Als dit niet mogelijk zijn, dient er bij het dempen één werkrichting richting noordwest gehanteerd te worden om aanwezige fauna de mogelijkheid te bieden de werkzaamheden te ontvluchten.
- de planlocatie tijdens de werkzaamheden niet verlichten en de werkzaamheden in de periode april-oktober tussen zonsopgang en zonsondergang uitvoeren (buiten schemerperiodes). Mocht verlichting noodzakelijk zijn hierbij een vleermuisvriendelijke verlichtingswijze toepassen (amberkleurig licht, lichtbundel nederwaarts richten, toepassen geconvergeerde lichtbundel).
- de werkzaamheden opstarten/uitvoeren buiten het broedseizoen van vogels (medio maart t/m medio juli). Als de werkzaamheden in het broedseizoen worden uitgevoerd dient voor de aanvang door een ter zake deskundig gecontroleerd te worden of er broedvogels aanwezig zijn. Als dit niet mogelijk is moeten potentiële nestlocaties buiten het broedseizoen ongeschikt gemaakt worden.

#### *Programma biodiversiteit*

Vanuit het Programma biodiversiteit wordt er verwacht dat alle ruimtelijke ontwikkelingen de aanwezige natuurwaarden behouden en waar mogelijk versterken. Er is voor dit plan een landschappelijk inpassing gemaakt waarbij er meerdere elementen worden toegevoegd die de natuurwaarde op het terrein verhogen zoals een bloemrijke rand en veld, takkenril en aanplant van diverse knotbomen.

#### Conclusie

Vanuit de Wet natuurbescherming zijn er geen belemmeringen voor de uitvoering van dit bestemmingsplan mits bovenstaande voorwaarden in acht worden genomen

#### **Verkeer**

Na onderhavige bestemmingsplanwijziging is er voldoende parkeergelegenheid op eigen terrein. De nieuwe bestemming van het perceel zal - in vergelijking met de huidige bestemming - niet leiden tot een noemenswaardige toename in verkeersintensiteit waarvoor de openbare weg onvoldoende ruimte zou bieden.

#### Conclusie

Vanuit Verkeer bestaan er geen bezwaren tegen deze bestemmingsplanherziening.

#### **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Aan de oostzijde van het perceel ligt gemeentelijke drukriolering. Hiervoor is een zakelijk recht van opstal gevestigd, waarin beperkingen voor het gebruik van de strook zijn vastgelegd. De zone met gemeentelijke drukriolering vormt geen belemmering voor de geplande nieuwbouw. Rondom het perceel liggen C-watergangen, opgenomen op de Legger van waterschap Vallei en Veluwe.

*ligging gemeentelijke drukriolering op grens gemeentelijk en particulier perceel*

*figuur: C-watergangen (oranje) op de legger van Waterschap Vallei en Veluwe* 

De zaksloot die wordt ingekort door plannen staat niet op de Legger. Deze kan zonder melding of vergunning worden aangepast. Indien wijzigingen plaatsvinden aan de watergangen die wel op de Legger staan dient hiervan een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de Algemene regels van de Keur.

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Als bedrijfsmatig afvalwater vrijkomt, moeten hierover afspraken worden gemaakt met de rioolbeheerder van de gemeente Ede.

Regenwater mag niet worden afgevoerd via de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er is geen toename in verharding in het kader van dit plan. Er hoeft daarom geen extra waterberging te worden aangelegd (dit hoeft pas bij een toename van meer dan 0,4 ha aan verhard oppervlak).

#### Conclusie

Het aspect Water vormt geen belemmering voor onderhavige bestemmingsplanwijziging.

# **4.2 Broeksteeg 2, 2b en 4 in Lunteren**

# **Huidige situatie**

De percelen Broeksteeg 2, 2a en 4 te Lunteren liggen in het agrarisch buitengebied van de gemeente Ede, nabij het kruispunt Broeksteeg - Meulunterseweg, zo'n 1 kilometer ten noorden van de bebouwde kom van Lunteren. De percelen staan kadastraal bekend als gemeente Lunteren, sectie I, nummers 1416, 1417, 1675, 1676, 1686-1689 en 1817.

Bij de vaststelling van het huidige bestemmingsplan in 2012 is abusievelijk geen rekening gehouden met de gewijzigde eigendom aan de Broeksteeg 2 en 4. Dit wordt met voorliggende planwijziging hersteld. Gelijktijdig wordt de vorm van het bouwvlak bij Broeksteeg 2b aangepast.

*luchtfoto van het betreffende perceel (1:5000)*

In het huidige bestemmingsplan 'Agrarisch Buitengebied Ede 2012' heeft het adres Broeksteeg 4 een reguliere woonbestemming en Broeksteeg 2 een woonbestemming waarbij agrarische nevenactiviteiten zijn toegestaan. Broeksteeg 2b tenslotte heeft volgens het bestemmingsplan 'Agrarisch Buitengebied Ruitenbeekweg 7 en 87 te Lunteren' een reguliere woonbestemming.

 *fragment van de verbeelding bij het huidige bestemmingsplan*

## **Toekomstige situatie**

Deze planherziening betreft allereerst het herstellen van een omissie. Voor alle betrokken percelen wordt de vorm van het bouwvlak aangepast. Alle percelen behouden daarbij hun huidige bestemming. Voor de percelen Broeksteeg 2b en 4 wordt bovendien een specifieke aanduiding aan de verbeelding toegevoegd voor de maximale oppervlakte aan bijgebouwen en overkappingen. Hierdoor ontstaan extra bouw- en gebruiksmogelijkheden.

Na deze planwijziging is er - binnen het op de verbeelding aangegeven bouwvlak - op alle percelen één woning (660 m³) toegestaan met daarbij voor het perceel

- Broeksteeg 2 Lunteren: in totaal 300 m² bijgebouwen en overkappingen; hiervan mag maximaal 75 m² voor privédoeleinden worden gebruikt, alle overige bebouwing mag uitsluitend voor kleinschalige agrarische activiteiten worden ingezet en de daarbij noodzakelijke verharding (conform het geldende bestemmingsplan),
- Broeksteeg 2b Lunteren: in totaal 165 m² bijgebouwen en overkappingen voor privégebruik en de daarbij noodzakelijke verharding (via sloopcompensatie),
- Broeksteeg 4 Lunteren: in totaal 200 m² bijgebouwen en overkappingen voor privégebruik en de daarbij noodzakelijke verharding (conform geldend beleid)

*fragment van de verbeelding bij het toekomstige bestemmingsplan*

#### **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen.

# **Beleid**

Voor de percelen Broeksteeg 2 en Broeksteeg 4 te Lunteren geldt dat de totale oppervlakte aan bijgebouwen en overkappingen in de huidige situatie al meer bedraagt dan 75 m². Voor deze bebouwing is in het verleden vergunning verleend; met onderhavige aanpassing van het bestemmingsplan wordt dit nu ook planologisch vastgelegd. Voor zover er meer dan 200 m² aanwezig is valt dit onder de beschermende werking van het overgangsrecht.

Voor Broeksteeg 2 Lunteren geldt een algemeen herbouwrecht voor agrarische nevenactiviteiten, maar geen mogelijkheid om sloopmeters te verkopen.

Voor Broeksteeg 4 Lunteren geldt een beperkt herbouwrecht (artikel 15.4.2), maar omdat dit perceel een reguliere woonbestemming heeft kan men er hier ook voor kiezen om sloopmeters te verkopen. Ook is onder bepaalde voorwaarden een omgevingsvergunning mogelijk voor kleinschalige nietagrarische nevenactiviteiten.

Voor het perceel Broeksteeg 2b Lunteren geldt dat hier bijgebouwen en overkappingen opgericht zijn zonder voorafgaande vergunning. Legalisatie is enkel mogelijk via een bestemmingsplanwijziging met compenserende sloopmeters.

In artikel 15.8.3 van het bestemmingsplan 'Agrarisch Buitengebied Ede 2012' is een wijzigingsbevoegdheid opgenomen. Hiermee is het mogelijk om, onder bepaalde voorwaarden, de maximaal toegestane oppervlakte aan bijgebouwen te wijzigen:

#### **15.8.3 Vergroten oppervlak bijgebouw**

Burgemeester en wethouders zijn bevoegd dit plan te wijzigen ten aanzien van de maximaal toegestane oppervlakte aan bijgebouwen, met inachtneming van de volgende bepalingen:

- de totale oppervlakte aan bijgebouwen per woonbestemming mag maximaal 200 m² bedragen;
- de wijzigingsbevoegdheid kan uitsluitend worden toepast ten behoeve van percelen zonder nadere aanduiding als bedoeld in artikel 15.1 sub b t/m h;
- voor elke extra vierkante meter dient twee maal zoveel te worden gesloopt bij een woonbestemming elders in het plangebied;
- in het wijzigingsplan wordt een verplichting opgenomen dat de sloopverplichting elders wordt gerealiseerd;
- er is sprake van een zorgvuldige landschappelijke inpassing op basis van een landschapsinpassingsplan;
- de wijziging leidt niet tot onevenredige aantasting van gebruiks- en ontwikkelingsmogelijkheden van naastgelegen percelen.

De gevraagde uitbreiding van de bouwmogelijkheden vormwijziging van het bouwvlak voldoet aan de in dit artikel beschreven voorwaarden. Het perceel Broeksteeg 2b Lunteren behoudt de regeuliere woonbestemming. De maximaal toegestane oppervlakte aan bijgebouwen en overkappingen op dit adres wordt 165 m²; concreet is dat 29 m² dan er op basis van het huidige bestemmingsplan via de herbouwregeling (art. 15.4.2) mogelijk is.

Hiervoor is in totaal 58 m² aan compenserende sloopmeters ingeleverd; deze zijn afkomstig van het perceel Luntersekade 33 Ederveen. Hier is reeds eerder een bestemmingsplanwijziging vastgesteld (functiewisseling van agrarisch bedrijf naar Wonen) waardoor herbouw van deze sloopmeters is uitgesloten. De bebouwing wordt op verantwoorde wijze in de omgeving ingepast.

Deze wijziging van het bestemmingsplan heeft geen noemenswaardige effecten op de gebruiks- en ontwikkelingsmogelijkheden van omliggende percelen. Voor een aanvullende uiteenzetting van het geldende beleid op dit punt wordt verwezen naar de toelichting van het bestemmingsplan 'Agrarisch Buitengebied Ede 2012'.

# **4.3 Broekweg 5a in Harskamp**

# **Huidige situatie**

Het perceel Broekweg 5a in Harskamp ligt in het agrarisch buitengebied van de gemeente Ede, nabij het kruispunt met de Edeseweg, ongeveer 1,5 kilometer ten westen van de bebouwde kom van Harskamp. Kadastraal is het perceel bekend als gemeente Otterlo, sectie F, nummer 1128.

*luchtfoto van het betreffende perceel (1:5000)*

In het geldende bestemmingsplan ''Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)' heeft het perceel de bestemming 'Bedrijf'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

In dit bestemmingsplan is per abuis geen regeling opgenomen ten behoeve van parkeren, laden en lossen. Daarnaast valt dit geldende bestemmingsplan buiten de reikwijdte van het bestemmingsplan 'Ede, Parapluplan Parkeren'. Dit plan is namelijk enkel van toepassing op bestemmingsplannen die na 1 juli 2018 zijn vastgesteld. Het onderhavige bestemmingsplan is op 13 september 2018 vastgesteld.

Omdat sinds 1 juli 2018 de stedenbouwkundige voorschriften uit de Bouwverordening zijn vervallen, kunnen vergunningaanvragen voor bovengenoemde locaties niet meer getoetst worden aan gemeentelijke parkeernormen.

# **Toekomstige situatie**

Met het voorliggende bestemmingsplan moet de regeling aangaande parkeren, laden en lossen aan de bestemmingsplanregels worden toegevoegd. Het gaat hierbij om de standaard regeling zoals opgenomen in het bestemmingsplan 'Ede, parapluplan parkeren'.

Om verwarring te voorkomen en voor deze locatie het geldende beleid duidelijk leesbaar te houden is er voor gekozen de geldende bestemming uit het bestemmingsplan 'Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)' integraal over te nemen. Daarbij is ook de aanduiding 'specifieke vorm van bedrijf - helikopter landingsplaats' overgenomen en is de maximum oppervlakte bedrijfsbebouwing aan de verbeelding toegevoegd.

*fragment van de verbeelding bij het toekomstige bestemmingsplan*

# **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen. Aangezien de enige verandering die hier doorgevoerd wordt, de toevoeging van regels omtrent het parkeren, laden en lossen is, wordt beleidsmatig alleen op dit onderdeel ingegaan.

# **Beleid**

## *Verkeer*

De hoofdlijnen van het verkeers - en vervoersbeleid binnen de gemeente Ede staan beschreven in het vigerende Gemeentelijk Verkeer en Vervoer Plan (GVVP). Het GVVP geeft de kaders aan waarbinnen:

- ruimtelijke ontwikkelingen worden getoetst;
- verkeersprojecten worden gedefinieerd en geprioriteerd;
- verkeersbeleid in de dagelijkse praktijk wordt uitgevoerd.

In het GVVP is onder meer de wegencategorisering en de fietsstructuur vastgelegd. In de wegencategorisering worden voor dit bestemmingsplan gebiedsontsluitingswegen en erftoegangswegen onderscheiden. In de fietsstructuur zijn de utilitaire en recreatieve fietsroutes aangewezen. Deze routes dienen te voldoen aan vier eisen van fietsvriendelijkheid, namelijk: directheid, veiligheid, comfort en samenhang.

Het Fietsmobiliteitsplan is een uitwerking van het GVVP. Het Fietsmobiliteitsplan draagt bij aan drie doelstellingen, te weten:

- fietsveiligheid: de verkeersveiligheid van de (fiets)infrastructuur wordt op niveau gehouden en een verkeersveiliger gebruik wordt verwezenlijkt;
- duurzaamheid: het fietsbeleid levert een zichtbare bijdrage aan de klimaat- en energiedoelstelling van de gemeente Ede;
- fietsstad: Ede wordt een echte fietsgemeente en kan zich meten met de andere fietssteden in Nederland meten.

## *Parkeren*

In dit bestemmingsplan wordt verwezen naar de 'Parkeernormering gemeente Ede 2017' (hierna: de Nota). Het parkeernormenbeleid is een dynamisch document en bijstelling van het beleid is met enige regelmaat noodzakelijk. Hiervoor is aanpassing van het bestemmingsplan niet noodzakelijk.

In de Nota is het Edese parkeernormenbeleid vastgelegd. Het gaat daarbij om de parkeereis die gesteld wordt aan een bouwplan waarbij een verandering in omvang en/of verandering in functie optreedt dan wel sprake is van een bestemmingswijziging. Het doel van de Nota is voorkomen dat bij de ontwikkeling van nieuwe bouwplannen een te hoge parkeerdruk ontstaat en dat dit resulteert in overlast voor de omgeving.

Om dit doel te bereiken staat beschreven hoeveel parkeerplaatsen bij een bouwplan gerealiseerd moeten worden. Alle parkeerplaatsen moeten hierbij in beginsel in het plangebied gerealiseerd worden. Bovendien wordt aangegeven welke mogelijkheden bestaan om af te wijken van de gestelde parkeereis. Deze mogelijkheden om af te wijken zijn beschreven met daarbij de voorwaarden en redenen waarom een afwijking al dan niet mogelijk is.

# **4.4 Bruinehorst 34 in Ederveen**

# **Huidige situatie**

Het perceel Bruinehorst 34 te Ederveen ligt in het agrarisch buitengebied van de gemeente Ede. Het perceel ligt ten westen van de Rijksweg A30 nabij het kruispunt met Hoofdweg, Fliertseweg en Bruinehorstweg op ca. 600 meter van de bebouwde kom van Ederveen. Kadastraal is het perceel bekend als gemeente Lunteren, sectie C, nummer 3707.

*luchtfoto van het betreffende perceel (1:5000)*

In het geldende bestemmingsplan "Agrarisch Buitengebied Ede 2012" heeft het perceel de bestemming 'Agrarisch (middelgroot bedrijf, intensieve veehouderij)'. Daarbij is een bedrijfswoning toegestaan in de vorm van een woongebouw met een inhoud van 660 m³.

*fragment van de verbeelding bij het huidige bestemmingsplan*

#### **Toekomstige situatie**

Deze planherziening betreft het herstellen van een omissie. Gebleken is dat de inhoudsmaat van het woongebouw niet juist op de verbeelding weergegeven is. In 2000 is een bouwvergunning (kenmerk BZ-20003194) verleend voor het vergroten en veranderen van de bedrijfswoning. Daarbij is een woonruimte van 1000 m³ vergund. Met deze planwijziging wordt deze inhoudsmaat nu ook planologisch verwerkt.

Hierdoor veranderen de bestaande bouw- en gebruiksmogelijkheden niet. Na deze ambtshalve aanpassing van het bestemmingsplan is er - naast 2500 m² aan bedrijfsbebouwing - een agrarische bedrijfswoning (woongebouw) toegestaan met een inhoud van 1000 m³ met daarbij in totaal 100 m² aan bijgebouwen en overkappingen voor privégebruik (50 m² per wooneenheid).

*fragment van de verbeelding bij het toekomstige bestemmingsplan*

## **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen.

# **4.5 De Venen 8 in Lunteren**

# **Huidige situatie**

Het perceel De Venen 8 te Lunteren ligt in het agrarisch buitengebied van de gemeente Ede nabij het kruispunt met de Luntersekade, circa 1 kilometer ten noordoosten van Ederveen. Kadastraal is het perceel bekend als gemeente Lunteren, sectie C, nummer 3723.

*luchtfoto van het betreffende perceel (1:5000)*

In het geldende bestemmingsplan 'Partiële herziening Agrarisch Buitengebied Ede 2014 - 1e ronde' heeft het perceel De Venen 8 te Lunteren de bestemming 'agrarisch' met de aanduiding 'middelgroot bedrijf'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

Op deze locatie wordt een geitenhouderij geëxploiteerd. Op dit moment is er in totaal 3320 m² aan bedrijfsbebouwing aanwezig. Men wil een overdekte mestopslag bij het bedrijf realiseren en extra verharding aanleggen voor de opslag van kuilvoer. Om dit mogelijk te maken is een bestemmingsplanwijziging noodzakelijk waarbij de bouwmogelijkheden ter plaatse worden uitgebreid.

# **Toekomstige situatie**

Deze planherziening betreft het vergroten van het bestaande bouwvlak en een uitbreiding van de maximaal toegestane oppervlakte aan bedrijfsbebouwing bij een agrarisch bedrijf. Het huidige bouwvlak van 0,65 hectare wordt tot 1 hectare uitgebreid zodat de gewenste mestloods van 1208 m² kan worden gerealiseerd. De totale oppervlakte aan bedrijfsbebouwing wordt gemaximaliseerd op 4875 m². Voor de aanleg van de gewenste kuilvoeropslag kan een omgevingsvergunning worden aangevraagd; deze hoeft niet per definitie binnen het (nieuwe) bouwvlak te zijn gesitueerd.

Bij de vorige bestemmingsplanwijziging voor dit perceel in 2014 is per abuis de aanduiding 'intensieve veehouderij' niet aan de verbeelding toegevoegd. Deze omissie zou met de "Partiële herziening 2019, 1e ronde, Agrarisch Buitengebied Ede 2012 en Natuurgebied Veluwe gemeente Ede 2013" (ambtshalve) worden hersteld. Daarbij is echter per abuis niet het juiste inrichtingsplan in de planregels verwerkt. Om mogelijke onduidelijkheden in de toekomst te voorkomen is besloten deze planwijziging opnieuw vast te stellen bij onderhavige partiële wijzigingsronde.

Na deze planwijziging is aan De Venen 8 te Lunteren - binnen het op de verbeelding aangegeven bouwvlak van 1 ha - een intensieve veehouderij met in totaal 4875 m² aan bedrijfsbebouwing mogelijk. Daarbij is één bedrijfswoning (woongebouw) van ten hoogste 660 m³ toegestaan met maximaal 100 m² aan bijgebouwen en overkappingen voor privégebruik.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

In artikel 3.8.3 van het bestemmingsplan "Partiële herziening Agrarisch Buitengebied Ede 2014 - 1e ronde" is een wijzigingsbevoegdheid opgenomen waarmee, onder bepaalde voorwaarden, de vorm van het bouwvlak gewijzigd kan worden:

#### **3.8.3 Groter bouwvlak en bebouwd oppervlak**

Burgemeester en wethouders zijn bevoegd dit plan te wijzigen ten aanzien van het bouwvlak en het bebouwd oppervlak, met inachtneming van de volgende bepalingen:

- a. ter plaatse van de aanduiding 'reconstructiewetzone landbouwontwikkelingsgebied' is vergroting van het bouwvlak toegestaan tot een maximum van 1,5 ha ter plaatse van de aanduiding 'specifieke vorm van agrarisch – agrarisch bedrijf groot', waarbij de totale oppervlakte aan gebouwen en overkappingen niet meer mag bedragen dan 12.000 m²;
- b. ter plaatse van de aanduiding 'reconstructiewetzone verwevingsgebied' is vergroting van het bouwvlak toegestaan tot een maximum van 0,65 ha ter plaatse van de aanduiding 'specifieke vorm van agrarisch – agrarisch middelgroot', waarbij de totale oppervlakte aan gebouwen en overkappingen niet meer mag bedragen dan 4.875 m²;
- c. ter plaatse van de aanduiding 'reconstructiewetzone verwevingsgebied' is vergroting van het bouwvlak toegestaan tot een maximum van 1,3 ha ter plaatse van de aanduiding 'specifieke vorm van agrarisch – agrarisch bedrijf groot' waarbij de totale oppervlakte aan gebouwen en overkappingen niet meer mag bedragen dan 9.750 m²;
- d. voor het bepaalde in sub b en c geldt voor een bouwvlak dat gedeeltelijk is gelegen binnen de aanduiding 'reconstructiewetzone - extensiveringsgebied', dat de vergroting alleen plaats kan vinden voor het gedeelte met de aanduiding 'reconstructiewetzone - verwevingsgebied'. Daarbij wordt voor de berekening van de totale oppervlakte het gehele bouwvlak betrokken.
- e. de vergroting is noodzakelijk voor de ontwikkeling van een volwaardig agrarisch bedrijf;
- f. de levensvatbaarheid van het agrarisch bedrijf is aangetoond door middel van een bedrijfsplan;
- g. de vergroting vindt plaats aansluitend aan het bestaande bouwvlak;
- h. er zijn geen milieuhygiënische belemmeringen;
- i. er is sprake van een zorgvuldige landschappelijke inpassing op basis van een landschapsinpassingsplan;
- j. de wijziging leidt niet tot onevenredige aantasting van gebruiks- en ontwikkelingsmogelijkheden van de naastgelegen percelen;
- *k. (…).*

Voorliggende planwijziging voldoet niet volledig aan deze voorwaarden, aangezien het bouwvlak groter wordt dan de onder b) genoemde 0,65 hectare. Het perceel is bovendien in het landbouwontwikkelingsgebied gelegen en niet in het verwevingsgebied. Er is in dit geval sprake van een maatwerk-oplossing waarbij nadrukkelijk aansluiting is gezocht bij de achterliggende beleidskeuzes in het bestemmingsplan.

Eén van de uitgangspunten van het bestemmingsplan is dat de grote agrarische bedrijven in het landbouwontwikkelingsgebied de meeste uitbreidingsmogelijkheden kennen (tot 12.000 m² met een bouwvlak van 1,5 hectare). Maar ook binnen het verwevingsgebied zijn er over het algemeen voldoende ontwikkelingsmogelijkheden voor agrarische bedrijven. De plansystematiek kent hierbij een soort staffeling. Middelgrote bedrijven (tot 2500 m²) kunnen hier uitbreiden tot maximaal 4875 m² met een bouwvlak van maximaal 0,65 hectare. Daarna kunnen zij uitgroeien tot een groot bedrijf (5000 tot maximaal 9750 m² met een bouwvlak van 1 tot 1,3 hectare).

## Bouwstop geitenhouderijen Gelderland

Onder normale omstandigheden zou voor dit bedrijf dus een andere procedure worden gevoerd, namelijk om de aanduiding 'Agrarisch - middelgroot bedrijf' te wijzigen in de aanduiding 'Agrarisch groot bedrijf' conform artikel 3.8.2. Hiertegen bestaan op zich geen zwaarwegende ruimtelijke bezwaren.

Het betreft hier echter een geitenhouderij. Voor dergelijke agrarische bedrijven heeft de provincie Gelderland een (tijdelijke) bouwstop afgekondigd, zodat eerst nader onderzoek gedaan kan worden naar de mogelijke effecten van een geitenhouderij op de gezondheid van omwonenden. In ieder geval tot 2021 mogen geitenhouderijen niet uitbreiden in dierplaatsen. Beperkte uitbreiding in het kader van dierenwelzijn, milieuvoorschriften of een verbeterde bedrijfsvoering blijft wel mogelijk, aangezien daardoor het aantal geiten niet toeneemt.

Onder deze omstandigheden is de meer gangbare bestemmingsplanwijziging van 'middelgroot' naar 'groot' agrarisch bedrijf dus niet mogelijk. Voor de extra bouwmogelijkheden die daarbij zouden ontstaan kan geen goede ruimtelijke onderbouwing worden geschreven. Een veehouderij bestaat immers voor het grootste deel uit stalruimte.

# Maatwerk-oplossing

De beoogde uitbreiding van deze geitenhouderij bestaat uit een overdekte mestopslag. De mest wordt momenteel in de open lucht opgeslagen en mede vanwege uit hygiënevoorschriften is het wenselijk om deze opslag in de toekomst binnen te hebben. Het aantal dierplaatsen neemt door deze uitbreiding niet toe.

Daarom is gekozen voor een maatwerk-oplossing voor dit bedrijf waarbij men per saldo wel het bouwvlak krijgt dat bij een groot agrarisch bedrijf hoort, maar blijven de bouwmogelijkheden beperkt tot die van een middelgroot agrarisch bedrijf. Verdere uitbreiding is daarmee uitgesloten; hiervoor is een nieuwe bestemmingsplanwijziging noodzakelijk. Het aantal dierplaatsen (1640 stuks) is reeds in 2013 vastgelegd in de geldende milieuvergunning voor het bedrijf.

De gevraagde planwijziging levert geen onevenredige nadelige gevolgen op voor de gebruiks- en ontwikkelingsmogelijkheden van de omliggende percelen. De Provincie Gelderland heeft bij het vooroverleg over dit plan aangegeven tegen de uitbreiding in deze vorm geen bezwaar te hebben.

Voor dit verzoek om planwijziging is een inrichtingsplan opgesteld. Er is voorzien in een inrichtingsplan waarbij de bestaande bomen gehandhaafd blijven. Door de aanplant van een flink aantal nieuwe bomen en struiken is het bedrijf goed in de omgeving ingepast. Voor een aanvullende uiteenzetting van het geldende beleid op dit punt wordt verwezen naar de toelichting van het bestemmingsplan Agrarisch Buitengebied Ede 2012.

# **Landschap**

Dit plan is getoetst aan de geldende kaders voor het buitengebied, zoals het Beeldkwaliteitsplan Buitengebied Ede en het Programma Buitengebied uit 2016. Het perceel ligt in het veenontginningslandschap. Het doorzetten van de groenstrook tot aan de poort, het aanbrengen van een dicht beplante elzensingel aan de noordzijde en het versterken van de houtsingel aan de oostkant dragen bij aan een goede landschappelijke inpassing van het perceel.

Het toekomstige inrichtingsplan is gedetailleerd weergegeven op onderstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd.

*landschappelijke inpassing De Venen 8 Lunteren*

## **Bodem**

Vanuit de vakdiscipline bodem zijn er geen belemmeringen (advies is positief). Met de voorgenomen uitbreiding wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren.

# **Verkeer**

Parkeren kan volledig op eigen terrein opgevangen worden en de toename in verkeersintensiteiten is niet noemenswaardig.

#### Conclusie

Vanuit Verkeer bestaat er geen bezwaar tegen dit plan.

## **Milieu**

Er wordt met dit plan een uitbreiding van de agrarische bedrijfsbebouwing mogelijk gemaakt.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden er richtafstanden tussen milieuhinderlijke functies en gevoelige objecten zoals woningen. Concreet gaat het om de bouw van een overdekte mestopslag. Hiervoor geldt een richtafstand van 50 meter. Het dichtstbijzijnde gevoelige object is de werkplaats bij het bedrijf aan de Venen 6 in Lunteren. Tussen dit object en de feitelijke mestopslag (achterin de loods) is voldoende ruimte beschikbaar, zoals ook blijkt uit onderstaande afbeelding waarop de 50 meter-contour vanaf de mestloods is aangegeven.

*50-meter contour vanaf de werkplaats aan de Venen 6 in Lunteren*

## *Geur veehouderijen*

Omdat met deze planwijziging geen nieuwe geurgevoelig objecten geïntroduceerd worden heeft dit geen nadelige effecten op de ontwikkelingsmogelijkheden van omliggende (agrarische) bedrijven.

## *Toetsing woon- en leefklimaat*

Dit is niet aan de orde omdat er geen gevoelig gebruik mogelijk wordt gemaakt.

## *Belemmeringen omliggende bedrijven*

Dit is evenmin aan de orde omdat er geen geurgevoelig (lees: te beschermen) object mogelijk wordt gemaakt.

## Conclusie

Vanuit het oogmerk van milieuzonering is medewerking aan het plan mogelijk.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

# **Conclusie**

Het aspect externe veiligheid vormt geen belemmering voor dit plan.

# **Archeologie**

In het bijgevoegde figuur is het gehele plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een middelhoge integrale cultuurhistorische betekenis.

In en in de directe omgeving (straal 250 m) van het plangebied bevinden zich geen archeologische monumenten, waardevolle archeologische terreinen en vindplaatsen. In de directe omgeving van het plangebied zijn geen archeologische onderzoeken uitgevoerd.

## Conclusie

Het bestemmingsplan voorziet in een directe mogelijkheid tot realisatie van de geplande nieuwbouw. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Het realiseren van de bestemming zal niet leiden tot onevenredige aantasting van archeologische waarden. Gezien de lage archeologische verwachting en de middelhoge integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

*plangebied op de Cultuurhistorische Waardenkaart, kaartblad archeologie.* **Cultuurhistorie**

#### *Beleidskader*

De cultuurhistorische waardenkaart is de basis voor de cultuurhistorische inbreng bij het opstellen van ruimtelijke plannen. Het bestemmingsplangebied valt binnen Cultuurhistorisch Waardevolle Zone 2 van de Cultuurhistorische Waardenkaart. Voor dit gebiedstype geldt de volgende beleidsstrategie:

*"De historische situatie in deze gebieden is nog redelijk gaaf en er is sprake van waarde op regionaal niveau. Er is een hoge mate van zeggingskracht. Interventies kunnen aangegrepen worden om cultuurhistorische waarden, daar waar mogelijk en nodig, verder te versterken. Een historisch-ruimtelijke analyse is hierbij gewenst."* 

#### *Historisch-ruimtelijke ontwikkeling*

Het moerassig gebied van de Gelderse Vallei werd al vanaf de zestiende eeuw afgegraven voor de turfwinning. De grootschalige ontginning van het veen begon pas in het midden van de negentiende eeuw, als gevolg van het opheffen van gemeenschappelijke marken, de introductie van kunstmest en het verder verbeteren van de ontwatering. Het plangebied maakt onderdeel uit van De Veenen, die behoorden bij Lunteren. Uit historische kaarten uit het laatste kwart van de negentiende eeuw blijkt dat de ontginningsactiviteiten in dit veengebied destijds nog in uitvoering waren. Op de topografische kaart uit 1911 is ter plekke van het agrarisch erf De Venen 8 voor het eerst bebouwing aangeduid. In het derde kwart van de twintigste eeuw werd ten zuiden van het plangebied De Veenderbeek aangelegd.

#### *Cultuurhistorische waarden*

Blijkens de deelkaart 'Cultuurlandschap en landschapselementen' maakt het plangebied deel uit van de veenkoloniën (Utrechts-Gelders type, kleinschalig met bebouwing). Aan de oostzijde wordt het plangebied begrensd door een perceelsgrens, die omstreeks 1832 reeds aanwezig was. Deze perceelsgrens wordt begeleid door een historische groenstructuur. Ook op de grens met het naastgelegen perceel (De Venen 6 en 6A) bevindt zich een oude bomenrij, die is aangemerkt als historische groenstructuur.

*fragment 'Cultuurlandschap en landschapselementen' van de Cultuurhistorische Waardenkaart Ede.* 

Conclusie

De vergroting van het agrarisch bouwvlak heeft geen negatieve effecten voor de aanwezige cultuurhistorische waarden. De versterking van de houtsingel aan de oostzijde draagt bij aan de instandhouding van deze historisch waardevolle groenstructuur.

## **Ecologie**

De planlocatie aan de Venen 8 in Lunteren maakt geen deel uit van een beschermd gebied en/of locatie binnen Natura 2000-gebied of het Gelders NatuurNetwerk (GNN). Binnen een straal van 3 kilometer zijn het Natura 2000 gebied 'Veluwe' en het GNN gelegen.

Aangezien het een uitbreiding betreft van agrarisch bedrijf zou er mogelijk wel een extern effect van stikstof op het Natura 2000-gebied Veluwe kunnen ontstaan. Hiervoor is een Aeriusberekening uitgevoerd. Omdat er geen wijzigingen zijn ten aanzien van emissiepunten, huisvestingsystemen en dieraantallen ten opzichte van de vigerende vergunning is er geen sprake van een toename van stikstofdepositie. Voor de beoogde wijziging van het bedrijf is het daarom niet noodzakelijk om de vergunning te wijzigen.

## Conclusie

De wet Natuurbescherming en het beschermingsregime van de Omgevingsverordening van de Provincie Gelderland vormen geen belemmering voor deze aanpassing van het bestemmingsplan.

## **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone. Ten zuiden van het woongebouw ligt, parallel aan de toegangsweg, een gemeentelijk drukriool.

*ligging gemeentelijke drukriolering op particulier perceel*

Rondom het perceel De Venen 8 in Lunteren liggen C-watergangen die op de Legger van het Waterschap zijn opgenomen. Indien wijzigingen plaatsvinden aan de watergangen dient hiervan een melding te worden gedaan bij het Waterschap dan wel een keurvergunning te worden aangevraagd, tenzij wordt voldaan aan de algemene regels van de Keur. Bij de Postweg ligt een A-watergang met bijbehorende beschermingszone.

*A-watergang (blauw) en C-watergangen (oranje); legger van Waterschap Vallei en Veluwe* 

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Indien bedrijfsmatig afvalwater wordt afgevoerd dienen hierover nadere afspraken te worden gemaakt met de rioolbeheerder van de gemeente Ede. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. De toename van verhard oppervlakte bedraagt 2.865 m². Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

In het kader van vooroverleg heeft het Waterschap Vallei en Veluwe opgemerkt dat door de aanplant van bomen langs een C-watergang de onderhoudsplicht voor de aanliggende eigenaar niet verandert.

#### Conclusie

Vanuit water bestaat er geen bezwaar tegen dit plan.

# **4.6 Doesburgerdijk-West 1-3 in Ede**

# **Huidige situatie**

Het perceel Doesburgerdijk-West 1-3 in Ede ligt in het agrarisch buitengebied van de gemeente Ede, nabij het kruispunt met de Heremeijesteeg, circa 700 meter ten westen van de bebouwde kom van Ede. Kadastraal is het perceel bekend als gemeente Ede, sectie G, nummer 3186.

*luchtfoto van het betreffende perceel (1:5000)* 

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch' met de functieaanduiding 'specifieke vorm van agrarisch - agrarisch bedrijf middel groot'. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft het veranderen van de huidige agrarische bedrijfsbestemming naar een niet-agrarische bedrijfsbestemming ten behoeve van een loonwerk- annex straatwerkersbedrijf. Een deel van de aanwezige bedrijfsbebouwing (408 m²) wordt gesloopt en het erf wordt opnieuw ingericht met specifieke aandacht voor de inpassing van het perceel in de omgeving.

Na deze bestemmingsplanwijziging is er - binnen het op de verbeelding aangegeven bouwvlak - in totaal 906 m² aan bedrijfsbebouwing toegestaan met daarbij één bedrijfswoning (woongebouw, maximale inhoud 660 m³) met in totaal 100 m² aan bijgebouwen en overkappingen voor privégebruik, inclusief noodzakelijke verharding.

*fragment van de verbeelding bij het toekomstige bestemmingsplan*

# **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

## **Beleid**

Het beleid rond de functiewisseling van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een loonwerk- annex straatwerkersbedrijf wordt aangemerkt als een 'gebiedspassend bedrijf'. Als voor zulke bedrijven aantoonbaar geen ruimte bestaat op een nabijgelegen bedrijventerrein kan - onder voorwaarden en door de inzet van compenserende sloopmeters - een functiewisseling op de voormalige agrarische locatie mogelijk worden gemaakt.

De vereiste sloopcompensatie bestaat tegenwoordig uit twee afzonderlijke onderdelen: standaard 100 m² voor het nieuwe 'bedrijfsrecht' met daarbij per m² bedrijfsbebouwing 2 m² aan sloopmeters. Omdat dit verzoek om functieverandering al in behandeling was vóór de vaststelling van dit gewijzigde beleid is de sloopcompensatie in dit geval beperkt tot de oppervlakte van de nieuwe bedrijfsbebouwing.

Er wordt in totaal 749 m² aan nieuwe bedrijfsbebouwing mogelijk gemaakt (legalisatie bestaande situatie) waarvoor dus dubbele compensatie vereist is; concreet gaat het dus om (2x749=) 1498 m². Op de locatie zelf zijn 1156 m² aan inzetbare sloopmeters aanwezig. Niet legale bebouwing is buiten beschouwing gelaten, evenals 100 m² aan bijgebouwen en overkappingen voor privégebruik die immers herbouwd kunnen worden.

De ontbrekende (1498-1156=) 341 m² aan sloopcompensatie zijn aangekocht van een ander locatie binnen het plangebied. Het betreft het perceel Binnenweg 7 in De Klomp, waar al eerder een functiewisseling (van 'agrarisch' naar 'wonen') heeft plaatsgevonden. Het bestemmingsplan voor die locatie is in 2015 aangepast, waardoor de herbouw van deze sloopmeters planologisch uitgesloten is ("Partiële herziening Agrarisch Buitengebied Ede 2015, 1e ronde").

De aanwezige buitenopslag valt onder de beschermende werking van het overgangsrecht, nu deze vóór 23 juni 2011 al aanwezig was (artikel 4.5 sub f van de geldende planregels). Verdere uitbreiding van deze buitenopslag is niet toegestaan.

Vervolgens is onderzocht of de vestiging van een loonwerk- annex straatwerkersbedrijf op deze specifieke locatie past binnen een goede ruimtelijke ordening en welke aanvullende voorwaarden daarvoor gelden. Geconcludeerd kan worden dat er geen milieuhygiënische belemmeringen zijn. De volledige beoordeling van het verzoek is hieronder te lezen.

## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast.

Opslag en parkeren vindt plaats achter de rooilijn. Naast de bestaande landschappelijke elementen draagt de aanleg van een poel, het aanplanten van een houtsingel aan de oost en zuidzijde en een boomgaard aan de straatzijde bij aan een goede landschappelijke inpassing van het perceel.

De aan te leggen haag en boomgaard parallel aan de Doesburgerdijk verminderen het zicht vanaf straat, en door de aanleg van een houtsingel Het betreft een natuurinclusief ontwerp, dat wil zeggen dat er ook de nodige voorzieningen ter verbetering van de biodiversiteit ter plaatse ziijn getroffen. Er is voorzien in een perceel extensief onderhouden, bloemrijk grasland met waterpoel en een takkenril. Bij de gebouwen D en E worden twee steenuilenkasten aangebracht.

De toekomstige inrichting van het nieuwe erf is weergegeven op onderstaande tekeningen. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

*landschappelijke inpassing Doesburgerdijk- West 1-3 in Ede*

# **Bedrijven en milieuzonering**

#### *Beschouwing plangebied*

Er wordt met dit plan voor het perceel Doesburgerdijk-West 1-3 in Ede een functiewisseling mogelijk gemaakt. De bestemming 'agrarisch middel groot' wordt opgeheven en daarvoor in de plaats komt een nieuwe niet-agrarische bedrijfsbestemming met 749 m² aan bedrijfsbebouwing ten behoeve van een loonwerk- annex straatwerkersbedrijf. Een dergelijk bedrijf van deze omvang wordt volgens bijlage 1 van de VNG-publicatie 'Bedrijven en milieuzonering" aangemerkt als een bedrijf uit milieucategorie 3.1.

Voor de woningen ten westen van deze locatie geldt - conform deze Brochure - dat deze omgeving als 'rustige woonwijk' moet worden gekarakteriseerd. Hier geldt een richtafstand van tenminste 50 meter (geurhinder 10 meter; stofhinder 30 meter, geluidshinder 50 meter en mogelijk gevaar 10 meter). Deze afstand wordt gemeten vanaf de rand van de nieuwe bedrijfsbestemming tot aan de gevel van een milieugevoelige object zoals woningen.

Voor de woningen ten oosten van deze locatie geldt - conform deze Brochure - dat deze omgeving als 'gemengd gebied' moet worden gekarakteriseerd. Hier geldt vanwege de reeds bestaande geluidsbelasting van de A30 een richtafstand van tenminste 30 meter (geurhinder 10 meter; stofhinder 30 meter, geluidshinder 30 meter en mogelijk gevaar 10 meter).

#### Conclusie

Het plan voldoet aan de richtafstanden uit de VNG-publicatie Bedrijven en milieuzonering. De regelgeving met betrekking tot milieuzonering vormen geen belemmering voor deze planwijziging.

#### *Geur veehouderijen*

Als een nieuwe gevoelige functie wordt geïntroduceerd, toetst de gemeente of op die locatie een acceptabel verblijfsklimaat gegarandeerd kan worden. Tegelijkertijd geldt als uitgangspunt dat door een planwijziging de omliggende bedrijven niet worden belemmerd in hun bedrijfsvoering, inclusief hun toekomstige ontwikkelingsmogelijkheden.

Bij de toetsing worden de normen en afstanden gehanteerd zoals die onder meer in de Wet geurhinder en veehouderij (Wgv) zijn vastgelegd. Veel bedrijven hebben geen aparte omgevingsvergunning milieu meer nodig, maar vallen onder algemene milieuregels zoals vastgelegd in het Activiteitenbesluit milieubeheer. Omdat de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit plan worden nieuwe geurgevoelige objecten geïntroduceerd, namelijk de nieuwe bedrijfsgebouwen. In de omgeving zijn meerdere agrarische bedrijven gelegen. Aan de Doesburgerdijk West 5 in Ede is een intensieve veehouderij bestemd. De afstand tussen de planlocatie en dit bedrijf bedraagt zo'n 100 meter en is ruim voldoende.

Verder zijn in de directe omgeving enkele woonbestemmingen gelegen. Deze vormen reeds een beperking voor de (toekomstige) ontwikkelingsmogelijkheden van agrarische bedrijven in de omgeving. De nieuwe bedrijfslocatie aan de Doesburgerdijk-West 1-3 Ede geeft geen nieuwe belemmeringen.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen.

De voorgrondbelasting op de planlocatie valt vanwege de onderlinge afstanden ruimschoots binnen de normen voor een goed woon- en leefklimaat. Dat geldt eveneens voor de achtergrondbelasting, omdat er in de omgeving weinig veehouderijen met een relevante geuremissie zijn gelegen.

#### *Belemmeringen omliggende bedrijven*

Voor de verder gelegen omliggende (niet-)agrarische bedrijven zullen geen extra belemmeringen ontstaan.

#### Conclusie

Aan de Doesburgerdijk-West 1-3 Ede is het mogelijk om de huidige agrarische bedrijfsbestemming te veranderen naar een niet-agrarische bedrijfsbestemming ten behoeve van een loonwerk- annex straatwerkersbedrijf.

## **Bodem**

Vanwege de wijziging van de agrarische bedrijfsbestemming naar een niet-agrarische bedrijfsbestemming inclusief bedrijfswoning en tuin is een verkennend bodem- en asbestonderzoek (conform NEN5740 en 5707) noodzakelijk. Er wordt/is immers bedrijfsbebouwing gesloopt die is voorzien van asbestdaken. Ook dient goed te worden gekeken naar de 'lek'. Door slijtage van de daken kunnen er vezels in de bodem direct onder de lek terecht zijn gekomen. Dit zijn juist de vezels die qua blootstelling het meest gevaarlijk zijn. Voordat de opstallen worden gesloopt worden moet bekend zijn of deze geen bodemverontreiniging hebben veroorzaakt.

In de planregels is een voorwaardelijke verplichting opgenomen dat het daadwerkelijk in gebruik nemen van het perceel ten behoeve van wonen pas mogelijk is wanneer dit onderzoek is uitgevoerd en akkoord is bevonden.

## **Luchtkwaliteit**

Vergeleken met een agrarisch bedrijf vormt een bedrijf van milieucategorie 3.1 een verbetering voor de luchtkwaliteit. De toekomstige bedrijfsactiviteiten zijn dusdanig beperkt dat zij Niet In Betekende Mate bijdragen aan de luchtkwaliteit ter plaatse waarbij het zeer aannemelijk is dat daarbij de NIBM-grens van 3% niet wordt overschreden. Een verdere toetsing van de ontwikkeling aan de normen voor luchtkwaliteit is niet nodig.

## Conclusie

De invloed van onderhavige planwijziging op de luchtkwaliteit is dusdanig beperkt dat het zeer aannemelijk is dat de NIBM-grens van 3% niet wordt overschreden. Luchtkwaliteit vormt derhalve geen belemmering voor de beoogde ontwikkeling.

# **Externe veiligheid**

Volgens de risicokaart van de provincie Gelderland liggen er geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### *Bedrijven*

In de directe nabijheid van de planlocatie zijn geen relevante risicovolle bedrijven aanwezig die van invloed zijn op het plangebied. De voorgenomen ontwikkeling voorziet ook niet in de mogelijkheid om risicovolle bedrijven binnen het plangebied op te richten.

#### *Buisleidingen*

In de nabijheid van het plangebied ligt geen hogedruk aardgasleiding die van invloed is.

#### *Weg, water en spoor*

Over de gemeentelijke wegen binnen en nabij het deelgebied worden geen relevante hoeveelheden gevaarlijke stoffen vervoerd. Over de Doesburgerdijk-West vindt nauwelijks of geen transport van gevaarlijke stoffen plaats. Dit transport veroorzaakt een verwaarloosbaar laag risico. Onderzoek naar de externe veiligheidsrisico's vanwege transport op het traject is niet nodig. Ook vervoer van gevaarlijke stoffen per water is in de omgeving van het deelgebied niet aan de orde.

Tot slot ligt op circa 120 meter van het plangebied Rijksweg A30. Deze weg is voor wat betreft vervoer van gevaarlijke stoffen opgenomen in het Basisnet. Het plangebied ligt buiten de relevante plaatsgebonden risicocontour. Het plangebied ligt weliswaar binnen het invloedsgebied van de A30, maar door deze planwijziging wijzigt het aantal personen in het gebied niet of nauwelijks. De omvang van het groepsrisico verandert daardoor niet of in zeer beperkte mate. Daarom is geen uitgebreide verantwoording van het groepsrisico noodzakelijk.

## Conclusie

Het aspect externe veiligheid vormt geen belemmering voor dit plan.

## **Geluidhinder** *(verkeerslawaai / Wet geluidhinder)*

Voor nieuwe geluidgevoelige bestemmingen in de nabijheid van een weg geldt in principe een beschermingsniveau van 48 decibel (dB). Dit is de wettelijke voorkeurswaarde. Met een zogenaamde hogere waarde procedure kan de gemeente soms, als geluidsmaatregelen niet doelmatig zijn, gemotiveerd afwijken van deze voorkeurswaarde en een hogere geluidsbelasting ('hogere waarde') toestaan. In het buitenstedelijk gebied geldt voor vervangende nieuwbouw binnen de zone van een bestaande weg een maximale ontheffingswaarde van 58 dB.

## *Beschouwing plangebied*

De planlocatie valt binnen de geluidszone van de Doesburgerdijk en de A30. Het wijzigingsplan voorziet echter niet in nieuwe geluidsgevoelige gebruiksmogelijkheden (er is ook nu reeds een bedrijfswoning in de vorm van een 'woongebouw' toegestaan en bijvoorbeeld een werkplaats of onzelfstandige kantoorruimte).

#### Conclusie

Met het plan worden geen nieuwe geluidsgevoelige bestemmingen mogelijk gemaakt. Geluid van wegverkeer vormt geen belemmering voor het plan.

# **Archeologie**

In de bijgevoegde figuur is het plangebied te zien, zoals weergegeven op de Cultuurhistorische Waardenkaart Ede3 , kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een lage integrale cultuurhistorische betekenis.

In en in de directe omgeving (straal 250 m) van het onderhavige bestemmingsplangebied bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van het bestemmingsplangebied.

*uitsnede CHW, kaartblad archeologie, met plangebied in de zwarte cirkel*

## Conclusie

Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. De realisatie van de nieuwe bestemming zal niet leiden tot onevenredige aantasting van archeologische waarden. Gezien de lage archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>3</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede, RAAP-rapport 2500, Weesp.

# **Cultuurhistorie**

Het kader voor de doorwerking van cultuurhistorie in ruimtelijke plannen wordt bepaald door wetgeving en beleid op verschillende niveaus, waaronder de Cultuurhistorische Waardenkaart (CHW) Ede. Deze kaart betreft een uitwerking van het gemeentelijke erfgoed- en archeologiebeleid. Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-) bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

De CHW is de basis voor de cultuurhistorische inbreng bij het opstellen van ruimtelijke plannen. Het plangebied valt gedeeltelijk binnen Cultuurhistorisch Waardevolle Zone 3, waarvoor de volgende beleidsstrategie van toepassing is:

*"Het aanwezige erfgoed is een weerslag van de plaatselijke historische ontwikkeling en als zodanig onderdeel van het cultuurlandschap van Ede. Het gebied draagt bij aan de lokale identiteit, maar de samenhang is op onderdelen vertroebeld. Ontwikkelingen bieden een kans om de kwaliteit te verbeteren. Bij deze transformaties dient een basiszorgvuldigheid te worden betracht, met aandacht voor de historische kenmerken van het gebied."*

*fragment Integrale waarderingskaart van de Cultuurhistorische Waardenkaart* 

In de navolgende paragraaf worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen voor de aanwezige cultuurhistorische waarden.

#### *Ontwikkelingsgeschiedenis*

De Doesburgerdijk vormt één van de middeleeuwse dwarsdijken die dienden om het ontgonnen broekgebied van Manen, Veldhuizen en Doesburg tegen wateroverlast vanuit het westen te beschermen, dat ten gevolge van de vervening van het hoogveen rondom Veenendaal ontstond. Vanwege de natte omstandigheden waren de broeken (= 'moerassig land') relatief schaars bebouwd. Uit de topografische kaart uit 1890 blijkt dat de gronden binnen het plangebied destijds in gebruik waren als weiland en heidegrond. In de jaren vijftig van de vorige eeuw werd het agrarisch erf gesticht. De bebouwing op het erf dateert uit de tweede helft van de twintigste eeuw.

*fragment Chromotopografische kaart 1890 – het plangebied is rood omcirkeld (bron: www.topotijdreis.nl)*

#### *Landschapstype*

Het cultuurlandschap ter plekke van plangebied valt volgens de Cultuurhistorische Waardenkaart Ede te typeren als 'onregelmatig ingedeelde broeken, weinig bebouwd gebleven' (kb3a). Kenmerkend is de grote landschappelijke openheid en de onregelmatige percelering die zichtbaar is in de vorm van greppels en sloten.

#### *Historisch-ruimtelijke structuren*

Blijkens de deelkaart 'Cultuurlandschap en historische landschapselementen' van de Cultuurhistorische Waardenkaart Ede komen binnen en nabij het plangebied enkele cultuurhistorisch waardevolle structuren voor. Ten noorden van het plangebied loopt de Doesburgerdijk, een oude dwarsdijk (paarse lijn). Aan de westzijde van het plangebied ligt een wetering met begeleidende wal (blauwe streepjeslijn) en beplantingsstructuur (groene bolletjeslijn). Deze structuren markeren een oude kavelgrens die reeds voor 1832 voorkwam (oranje lijn).

*fragment 'Cultuurlandschap en historische landschapselementen' van de Cultuurhistorische Waardenkaart Ede*

#### *Rijksmonumenten, gemeentelijke monumenten en karakteristieke panden*

De bebouwing binnen het plangebied heeft geen beschermde status als rijks- of gemeentelijk monument. Evenmin staat de bebouwing op de lijst van potentiële karakteristieke panden.

#### *Effecten van het plan op de aanwezige cultuurhistorische waarden*

Gelet op de beleidsstrategie bij de Cultuurhistorische Waardevolle Zone 3 van de Cultuurhistorische Waardenkaart is het uitgangspunt voor onderhavig planvoornemen dat bij een transformatie rekening gehouden wordt met de historische kenmerken van het gebied. Het planvoornemen heeft geen negatieve effecten voor de historisch-ruimtelijke structuren. Wel dient bij de aanleg van de nieuwe natuurpoel voldoende afstand te worden gehouden tot de wetering, zodanig dat het beloop en het profiel van de watergang niet wordt aangetast. De bebouwing die in het kader van de functiewisseling geamoveerd zal worden heeft geen cultuurhistorische waarde.

#### Conclusie

Vanuit cultuurhistorisch perspectief bestaat er geen bezwaar tegen het plan, onder de voorwaarde dat het beloop en het profiel van de wetering aan de westzijde van het plangebied niet worden aangetast door de aanleg van de nieuwe natuurpoel.

#### **Verkeer**

Na onderhavige bestemmingsplanwijziging is er voldoende parkeergelegenheid op eigen terrein. De nieuwe bestemming van het perceel zal - in vergelijking met de huidige bestemming - niet leiden tot een noemenswaardige toename in verkeersintensiteit waarvoor de openbare weg onvoldoende ruimte zou bieden.

#### Conclusie

Vanuit Verkeer bestaan er geen bezwaren tegen deze bestemmingsplanherziening.

# **Ecologie**

## *Gebiedsbescherming*

Het plangebied is geen onderdeel van het Gelders NatuurNetwerk, de Groene Ontwikkelingszone of Natura 2000-gebied en heeft hier ook geen binding mee. Gezien de aard van de planwijziging is een effect op het functioneren van natuurgebieden bovendien op voorhand uit te sluiten.

## *Soortbescherming*

**PM** 

Conclusie

**PM** 

*Op dit moment wordt nog onderzoek gedaan naar de mogelijke effecten van de planwijziging voor het leefgebied van beschermde soorten uitgevoerd. Dit onderzoek wordt medio september afgerond en beoordeeld door de gemeentelijke ecoloog. Op basis van de eerder onderzoek worden verder geen bijzonderheden verwacht die de uitvoerbaarheid van het plan zullen beïnvloeden. Wellicht zijn aanvullende maatregelen nodig (zoals het plaatsen van een nestkast of een aparte ontheffing Wnb).*

# **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Rondom het perceel liggen C-watergangen, opgenomen op de Legger van waterschap Vallei en Veluwe. Indien wijzigingen plaatsvinden aan de watergangen die op de Legger staan dient hiervan een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de Algemene regels van de Keur. Door de herbestemming en sloop vinden geen wijzigingen plaats aan de watergangen.

*C-watergangen (oranje) op de legger van Waterschap Vallei en Veluwe* 

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Als bedrijfsmatig afvalwater vrijkomt, moeten hierover afspraken worden gemaakt met de rioolbeheerder van de gemeente Ede.

Regenwater mag niet worden afgevoerd via de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er is geen toename in verharding in het kader van dit plan. Er hoeft daarom geen extra waterberging te worden aangelegd (dit hoeft pas bij een toname van meer dan 0,4 ha aan verhard oppervlak).

## Conclusie

Het aspect Water vormt geen belemmering voor onderhavige bestemmingsplanwijziging.

# **4.7 Edeseweg 117 in Harskamp**

# **Huidige situatie**

Het perceel Edeseweg 117 in Harskamp ligt in het agrarisch buitengebied van de gemeente Ede, circa 1 kilometer ten noordoosten van de bebouwde kom van Wekerom en 2 kilometer ten zuidwesten van de bebouwde kom van Harskamp. Kadastraal is het perceel bekend als gemeente Otterlo, sectie F, nummers 1687 en 1689.

*luchtfoto van het betreffende perceel (1:5000)* 

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen (agrarische nevenactiviteiten toegestaan)'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

#### **Toekomstige situatie**

Deze planherziening betreft een functiewisseling van 'Wonen (agrarische nevenactiviteiten toegestaan)' naar 'Bedrijf' ten behoeve van een timmerwerkplaats. Het gaat feitelijk om het legaliseren van de bestaande sitiuatie. Er is al vele jaren geen sprake meer van agrarische activiteiten op bedrijfsmatig niveau en er zijn ook geen plannen om dit in de toekomst weer te gaan doen.

Een deel van de voormalige agrarische bedrijfsbebouwing wordt gesloopt, in totaal 576 m² blijft behouden voor het timmerwerplaats. Ook de bestaande dienstwoning wordt gehandhaafd.

Na deze bestemmingsplanwijziging is er - binnen het op de verbeelding aangegeven bouwvlak - in totaal 576 m² aan bedrijfsbebouwing toegestaan met één bedrijfswoning (inhoud 660 m³) met daarbij in totaal 75 m² aan bijgebouwen en overkappingen voor privégebruik, inclusief de hierbij noodzakelijke verharding.

*fragment van de verbeelding bij het toekomstige bestemmingsplan*

#### **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

#### **Beleid**

Het beleid rond de functiewisseling van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een kleinschalige timmerwerkplaats wordt aangemerkt als een 'gebiedspassend bedrijf'. Als voor zulke bedrijven aantoonbaar geen ruimte bestaat op een nabijgelegen bedrijventerrein kan - onder voorwaarden en door de inzet van compenserende sloopmeters - een functiewisseling op de voormalige agrarische locatie mogelijk worden gemaakt.

De vereiste sloopcompensatie bestaat tegenwoordig uit twee afzonderlijke onderdelen: standaard 100 m² voor het nieuwe 'bedrijfsrecht' met daarbij per m² bedrijfsbebouwing 2 m² aan sloopmeters (voor kleinschalige bedrijfsbestemmingen). Omdat dit verzoek om functieverandering al in behandeling was vóór de vaststelling van dit gewijzigde beleid is de sloopcompensatie in dit geval beperkt tot de oppervlakte van de nieuwe bedrijfsbebouwing.

Er wordt 576 m² aan nieuwe bedrijfsbebouwing mogelijk gemaakt waarvoor dus dubbele compensatie vereist is; concreet gaat het dus om (2x576=) 1152 m². Deze zijn afkomstig van de locatie zelf. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers herbouwd kunnen worden. Omdat de maximale oppervlakte aan bedrijfsbebouwing in de planregels wordt vastgelegd is de herbouw van deze sloopmeters planologisch uitgesloten.

Vervolgens is onderzocht of de vestiging van een kleinschalig timmerwerkplaats op deze specifieke locatie past binnen een goede ruimtelijke ordening en welke aanvullende voorwaarden daarvoor gelden. Geconcludeerd kan worden dat er geen milieuhygiënische belemmeringen zijn. De volledige beoordeling van het verzoek is hieronder te lezen.

#### **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast.

Uitgangspunt bij een functiewijziging is dat er, na aanpassing van het bestemmingsplan, sprake is van een compact en goed ingepast erf. Samen met de maximalisatie van de oppervlakte aan bebouwing, en het opnemen van een voorwaardelijke verplichting ter uitvoering van het inrichtingsplan, biedt het wijzigingsplan voldoende waarborgen om de bedrijfsbestemming op een goede manier tot stand te brengen.

De sloop van overtollige bebouwing is een positieve impuls voor de omgevingskwaliteit. Verdere landschappelijke winst bestaat uit de aanplant van een nieuwe houtsingel aan de noord- en westzijde van het perceel en het behoud van doorzichten vanaf de openbare weg richting het open landschap ten noorden van de planlocatie.

Aan de voorzijde van het perceel, parallel aan de Edeseweg, wordt een boomgaard gerealiseerd met daarnaast een solitaire walnootboom waardoor ook het voorste deel van het erf weer een meer landelijke uitstraling verkrijgt.

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

*landschappelijke inpassing Edeseweg 117 Harskamp*

# **Bedrijven en milieuzonering**

#### *Beschouwing plangebied*

Er wordt met dit plan voor het perceel Edeseweg 117 in Harskamp een functiewisseling mogelijk gemaakt. De bestemming 'Wonen met agrarische nevenactiviteiten' wordt opgeheven en daarvoor in de plaats komt een nieuwe niet-agrarische bedrijfsbestemming met 576 m² aan bedrijfsbebouwing ten behoeve van een kleinschalig interieurbouwbedrijf. Een dergelijk bedrijf van deze omvang wordt volgens bijlage 1 van de VNG-publicatie 'Bedrijven en milieuzonering" aangemerkt als een bedrijf uit milieucategorie 3.1.

Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de directe omgeving liggen vooral woonbestemmingen en enkele (agrarische) bedrijfsbestemmingen. Omdat de nieuwe bedrijfsbestemming niet direct aan sluit op het buurperceel Edeseweg 115 Harskamp blijft sprake van voldoende afstand tot omliggende bestemmingen om geen hinder of overlast te hoeven veroorzaken. Hierdoor wordt voldaan aan de (geluids)eisen van het Activiteitenbesluit milieubeheer.

#### Conclusie

Het plan voldoet aan de richtafstanden uit de VNG-publicatie Bedrijven en milieuzonering. De regelgeving met betrekking tot milieuzonering vormt geen belemmering voor deze planwijziging.

#### *Geur veehouderijen*

Als een nieuwe gevoelige functie wordt geïntroduceerd, toetst de gemeente of op die locatie een acceptabel verblijfsklimaat gegarandeerd kan worden. Tegelijkertijd geldt als uitgangspunt dat door een planwijziging de omliggende bedrijven niet worden belemmerd in hun bedrijfsvoering, inclusief hun toekomstige ontwikkelingsmogelijkheden.

Bij de toetsing worden de normen en afstanden gehanteerd zoals die onder meer in de Wet geurhinder en veehouderij (Wgv) zijn vastgelegd. Veel bedrijven hebben geen aparte omgevingsvergunning milieu meer nodig, maar vallen onder algemene milieuregels zoals vastgelegd in het Activiteitenbesluit milieubeheer. Omdat de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit plan wordt een nieuw geurgevoelig object geïntroduceerd, namelijk de bedrijfsbebouwing, De aanwezige woning blijft bestemd als bedrijfswoning. In de omgeving zijn meerdere agrarische bedrijven gelegen. Het dichtstbijzijnde agrarische bedrijf aan de Edeseweg 119 in Harskamp ligt op circa 100 meter afstand; omdat dit geen intensieve veehouderij is is een afstand van 50 meter voldoende tussen de beide bestemmingen.

Het verderop gelegen agrarische bedrijf aan de Westenengerdijk 3-5 in Harskamp is wel een intensieve veehouderij. Dit bedrijf wordt reeds beperkt in zijn (toekomstige) ontwikkelingsmogelijkheden door bestaande bestemmingen in de buurt zoals Westenengerdijk 4/4a in Harskamp. Dit perceel heeft geen wettelijke bescherming voor geur, maar wel voor de luchtkwaliteit t.o.v. genoemd agrarisch bedrijf. Gelet op de afstand van circa 200 m van het agrarisch bedrijf aan de Westenengerdijk 3-5 tot de gewenste bedrijfsbestemming aan de Edeseweg 117 zal de nieuwe bestemming geen extra belemmering geven.

Vanwege de functiewisseling aan de Edeseweg 117 in Harskamp wordt de bedrijfswoning aangemerkt als voormalige agrarische bedrijfswoning en is deze wijziging geen belemmering voor de omliggende (agrarische) bestemmingen. Dezelfde beperkte bescherming geldt ook voor de nieuwe bedrijfsbebouwing. Omdat er sprake is van een functiewisseling van een agrarisch bedrijf is het overgangsrecht van artikel 14 van de Wgv van toepassing. Concreet betekent dit dat er een afstand van 50 meter beschikbaar moet zijn.

De verder weg gelegen agrarische bestemmingen worden eerder beperkt in hun mogelijkheden door de al aanwezige bestemmingen nabij die agrarische bedrijven. De omliggende agrarische bedrijven worden door de wijziging van de bestemming voor deze functiewisseling niet meer belemmerd in hun bedrijfsvoering inclusief de ontwikkelingsmogelijkheden daarvan.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen.

Door de functiewisseling van 'agrarisch' naar 'bedrijf' blijft het beschermingsniveau ongewijzigd. Er is daarom geen geurberekening uitgevoerd, mede omdat de woning al bestaand is en enkel de bedrijfsruimte zou moeten worden beoordeeld, waarbij gelet op de ligging in het agrarisch buitengebied een geurbelasting tot 14 ou of soms ook nog hoger vrij gebruikelijk is en nog zeker een acceptabele waarde in het agrarisch buitengebied bij een functiewisseling van 'wonen' met de aanduiding 'specifieke vorm van wonen – agrarische nevenactiviteit' naar 'bedrijf'.

#### *Belemmeringen omliggende bedrijven*

Voor de verder gelegen omliggende niet agrarische bedrijven zullen geen extra belemmeringen ontstaan.

#### *Conclusie*

Aan de Edeseweg 117 in Harskamp is het mogelijk de bestemming van 'wonen' met de aanduiding 'specifieke vorm van wonen – agrarische nevenactiviteit' naar 'bedrijf' te wijzigen.

#### **Bodem**

Door onderhavige bestemmingsplanwijziging neemt het zogenaamde 'gevoelig gebruik' niet toe. Formeel is dan geen bodemtoets nodig. Vanuit het aspect bodem bestaat er dan ook fomeel geen bezwaar tegen de voorgestelde ontwikkeling.

Er worden echter een aantal opstallen gesloopt en blijkens het bij deze planherziening behorende inrichtingsplan wordt het terrein daarna ingericht als tuin. Omdat bij deze opstallen in het verleden een 5000 liter HBO-tank aanwezig was is op deze plek mogelijk wel bodemverontreiniging aanwezig (zie onderstaande tekening bij de Hinderwetvergunning van 1976). Aangeraden wordt om dit nader te onderzoeken voordat het perceel opnieuw wordt ingericht.

*uitsnede situatietekening hinderwetvergunning 1976*

#### **Geluidhinder**

Er worden geen nieuwe geluidsgevoelige bestemmingen toegevoegd of wegen gereconstrueerd met dit plan. Toetsing aan de grenswaarden uit de Wet geluidhinder is daarom niet aan de orde.

#### Conclusie

Het aspect verkeerslawaai vormt geen belemmering voor dit plan. De bedrijfsmatige activiteiten zijn daarnaast inpasbaar in de omgeving (zie paragraaf 'milieuzonering').

#### **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

#### **Verkeer**

Het plan voldoet aan de verkeerskundige uitgangpunten en het gemeentelijk beleid op dit vlak. Het plan gaat uit van één toerit naar het perceel, welke een bestaande toerit naar het perceel vervangt. Dit is de meest veilige oplossing, gelet op de doorgaande weg waar het perceel op uitweegt. Verder zorgt de lus op het perceel ervoor dat (vracht)verkeer op een goede manier kan keren op het perceel, en zodoende veilig de openbare weg weer op kan rijden.

#### Conclusie

Het aspect Verkeer vormt geen belemmering voor dit plan.

#### **Luchtkwaliteit**

Er is geen sprake van uitbreiding van activiteiten die in betekenende mate bijdragen aan verslechtering van de lokale luchtkwaliteit.

#### Conclusie

Het aspect luchtkwaliteit vormt eveneens geen belemmering voor dit plan.

# **Ecologie**

Het plangebied ligt niet binnen het Gelders Natuurnetwerk en het plangebied is ook niet gelegen in of nabij een Natura2000-gebied. In april 2018 heeft er ecologisch onderzoek plaatsgevonden door Ecotierra. Uit het onderzoek is gebleken dat er binnen het plangebied geen strikt beschermde soorten voorkomen. Er is daarom geen nader onderzoek noodzakelijk of een ontheffing voor de betreffende bestemmingsplanwijziging.

Voor alle soorten geldt een zorgplicht. Deze zorgplicht houdt in dat de initiatiefnemer passende maatregelen neemt om schade aan deze soorten te voorkomen of zoveel mogelijke beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen.

Indien vooraf bekend is dat werkzaamheden moeten worden uitgevoerd binnen de kwetsbare perioden van de betreffende soorten, is het zaak ervoor te zorgen dat het gebied tegen die tijd ongeschikt is als leefgebied voor die soorten.

#### Conclusie

De Wet natuurbescherming vormt geen belemmering voor de voorgenomen bestemmingsplanwijziging mits bovenstaande voorwaarden in acht worden genomen. Wel geldt de algemene zorgplicht uit het eerste artikel in de Wet natuurbescherming. Dit heeft betrekking op de zorgplicht en heeft betrekking op het voorkomen of beperken van schade aan soorten en gebieden, voor zover deze niet middels overige verbodsbepalingen zijn gereguleerd.

## **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een lage integrale cultuurhistorische betekenis.

*plangebied op de CHW, kaartblad archeologie*

In de directe omgeving (straal 250 m) van het onderhavige plangebied bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van het bestemmingsplangebied.

Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de lage archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

# **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Rond het perceel liggen C-watergangen. Aan de noorzijde ligt een A-watergang met beschermingszone, die op de Legger van het waterschap is opgenomen. Wijzigingen aan de watergangen moeten worden gemeld bij het waterschap of er moet een keurvergunning worden aangevraagd, tenzij wordt voldaan aan de Algemene regels van de Keur.

*A-watergang (blauw) en C-watergangen (oranje) op de legger van Waterschap Vallei en Veluwe* 

Ter plaatse van de planlocatie is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing moet het huishoudelijk afvalwater ook op de drukriolering afvoeren. Als bedrijfsmatig afvalwater wordt afgevoerd moeten hierover nadere afspraken worden gemaakt met de gemeentelijke rioolbeheerder.

Regenwater mag niet worden aangesloten op de drukriolering, maar moet op eigen terrein worden verwerkt (via omliggende watergangen). Er wordt geen extra verharding aangelegd in het kader van dit plan. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Het aspect Water vormt geen belemmering voor onderhavige planwijziging.

# **4.8 Fransesteeg 9 in Ede**

# **Huidige situatie**

Het perceel Fransesteeg 9 te Ede ligt in het agrarisch buitengebied van de gemeente Ede, nabij het kruispunt met de Krommesteeg, circa 1,5 kilometer ten noorden van Ede en circa 1,5 kilometer ten zuiden van Lunteren. Kadastraal is het perceel bekend als Ede, sectie I, nummer 2086.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen (agrarische nevenactiviteiten toegestaan)' met de nadere aanduiding 'woongebouw, 671 m³'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

## **Toekomstige situatie**

Directe aanleiding voor dit verzoek om bestemmingsplanwijziging is een handhavingsprocedure. De vorm van het huidige bouwvlak wordt gewijzigd zodat alle aanwezige bebouwing weer binnen dat vlak komt te liggen en het buitenterrein efficiënter gebruikt kan worden. De specifieke aanduiding 'agrarische nevenactiviteiten' blijft vooralsnog ongewijzigd; hiervoor wordt binnen afzienbare tijd een apart actualiseringsproject voor het gehele buitengebied opgestart.

De bouw- en gebruiksmogelijkheden veranderen hierdoor niet: er is één woongebouw van 671 m³ toegestaan (2 wooneenheden) met daarbij in totaal 200 m² aan bijgebouwen en overkappingen. Via de bestaande regelingen in het bestemmingsplan kunnen de ontbrekende vergunningen alsnog worden verleend waarna de handhavingszaak kan worden afgerond.

Het woongebouw is kadastraal gesplitst en heeft hierdoor twee verschillende adressen gekregen: Fransesteeg 9 en Krommesteeg 26 in Ede. Zo'n splitsing van eigendom (privaatrecht) heeft echter geen consequenties voor het geldende bestemmingsplan (publiekrecht): er blijft sprake van één woonbestemming. Om misverstanden te voorkomen is deze planwijziging ook opgenomen in dit bestemmingsplan op het adres Krommesteeg 26 Ede.

*fragment van de verbeelding bij het toekomstig bestemmingsplan*

#### **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

#### *Vormwijziging bouwvlak*

In artikel 15.8.2 van het bestemmingsplan "Agrarisch Buitengebied Ede 2012" is een wijzigingsbevoegdheid opgenomen waarmee, onder bepaalde voorwaarden, de vorm van het bouwvlak gewijzigd kan worden:

#### **15.8.2 Vorm van het bouwvlak**

Burgemeester en wethouders zijn bevoegd de vorm van een bouwvlak te wijzigen met inachtneming van de volgende bepalingen:

- 1. de oppervlakte van een bouwvlak mag niet worden vergroot;
- 2. de wijziging is noodzakelijk voor een doelmatig gebruik van het bestemmingsvlak;
- 3. er is sprake van een landschappelijke inpassing;
- 4. de wijziging leidt niet tot onevenredige aantasting van gebruiks- en

ontwikkelingsmogelijkheden van naastgelegen percelen.

De gevraagde vormwijziging van het bouwvlak voldoet aan deze voorwaarden. De omvang van het vlak blijft onveranderd. Door de beoogde vormwijziging kunnen de bestaande bouw- en gebruiksmogelijkheden beter worden benut. Doordat overtollige verharding langs de openbare weg verdwijnt en de buitenopslag hierdoor geconcentreerd wordt op het achterterrein achter bestaande bebouwing sluit dit ook beter aan bij de uitgangspunten van het Beeldkwaliteitsplan voor het buitengebied. Er is een inrichtingsplan opgesteld waarbij het nieuwe erf op een verantwoorde wijze binnen het omliggende landschap wordt ingepast (zie hierna onder 'Landschap'). De vormverandering heeft geen onevenredig nadelige gevolgen voor de gebruiks- en ontwikkelingsmogelijkheden van de naastgelegen percelen (zie hierna onder 'Milieu').

## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied uit 2016. Het gaat om een bescheiden vormwijziging van een bestaand bestemmingsvlak voor 'Wonen (met agrarische nevenactiviteiten)'.

*landschappelijke inpassing Fransesteeg 9 te Ede* 

Het erf krijgt langs de Fransesteeg een groenere en minder industriële uitstraling door het versmallen van de aanwezige uitweg aan de westzijde van het perceel met ca. 5 meter en het instandhouden van de aanwezige groenvoorzieningen en bomen. Langs deze perceelgrens wordt de verharding verwijderd en in plaats daarvan een beukenhaag (Fagus Sylvatica) aangeplant met twee solitaire zomereiken (Quercus Robur). Ook langs de zuidelijke grens van het nieuwe bouwvlak wordt een beukenhaag aangeplant waardoor de buitenopslag voor het hoveniersbedrijf op het achtererf vrijwel volledig is afgeschermd en niet meer zichtbaar is vanaf de openbare weg.

Hierdoor is het erf op verantwoorde wijze in het omliggende landschap ingepast. De toekomstige inrichting van het nieuwe erf is weergegeven op onderstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd, evenals de duurzame instandhouding ervan.

#### **Milieu**

Er worden met dit plan geen nieuwe bouw- of gebruiksmogelijkheden gecreëerd en de bestemming van het perceel blijft ongewijzigd (Wonen met agrarische nevenactiviteiten). Er zijn op korte termijn ook geen (vervangende) nieuwbouwplannen.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden bepaalde richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken.

In dit geval gaat het echter om een bestaande situatie waarbij het gebruik van het perceel en de aanwezige bebouwing onveranderd blijft. Uitgaande van een richtafstand van 50 meter (hinder), respectievelijk 30 meter (geluid) en 10 meter (geur, stof en gevaar) is de bestaande afstand tot met name het agrarische bedrijf aan de Fransesteeg 4 Ede weliswaar beperkt, maar aanvaardbaar. Beide functies hinderen elkaar niet. Dat geldt ook voor andere gevoelige objecten in de omgeving die op wat grotere afstand liggen.

#### *Geur veehouderijen*

In de directe omgeving zijn aan de Fransesteeg 4 en 7 te Ede twee intensieve veehouderijen gevestigd met de bestemming 'Agrarisch – groot bedrijf'. Met deze planwijziging worden geen nieuwe geurgevoelige objecten geïntroduceerd: het perceel behoudt de huidige bestemming waarbij er - afgezien van het bestaande woongebouw - geen gevoelig gebruik is toegestaan. Het plan heeft daarom ook geen nadelig effect op de ontwikkelingsmogelijkheden van genoemde veehouderijen.

#### *Toetsing woon- en leefklimaat*

Dit is niet aan de orde omdat er geen gevoelig gebruik mogelijk wordt gemaakt.

#### *Belemmeringen omliggende bedrijven*

Dit is niet aan de orde omdat er geen geurgevoelig (te beschermen) object mogelijk wordt gemaakt.

#### Conclusie

Vanuit het oogmerk van milieuzonering is medewerking aan het plan mogelijk.

#### **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen vormwijziging van het bouwvlak wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren. Het aspect bodem vormt geen belemmering voor dit plan.

#### **Luchtkwaliteit**

De voorgenomen bestemmingsplanwijziging heeft enkel betrekking op een vormwijziging van het bouwvlak. De huidige bestemming van het perceel en de bijbehorende bouw- en gebruiksmogelijkheden blijven onveranderd. De planherziening heeft om die reden dan ook geen effect op de lokale luchtkwaliteit. Het aspect luchtkwaliteit vormt geen belemmering voor dit plan.

#### **Externe Veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het aspect externe veiligheid vormt daarom geen belemmering voor de vaststelling van deze bestemmingsplanwijziging.

#### **Geluid** *(Wet geluidhinder, verkeerslawaai)*

Met deze bestemmingsplanwijziging worden geen nieuwe geluidsgevoelige bestemmingen toegevoegd of wegen gereconstrueerd. Daarom is een toetsing aan de grenswaarden uit de Wet geluidhinder niet aan de orde. Het aspect verkeerslawaai vormt geen belemmering voor dit plan.

## **Verkeer**

Door deze planherziening zal het aantal verkeersbewegingen ter plaatse niet toenemen. Verder heeft men op eigen terrein voldoende gelegenheid om het parkeren op te vangen. De Fransesteeg is een onverharde weg; het gemeentelijke beleid is om deze wegen niet te verharden. Hier moet men met de bedrijfsvoering rekening mee houden. Vanuit verkeerskundig perspectief zijn er geen bezwaren tegen deze bestemmingsplanwijziging.

## **Ecologie**

#### *Gebiedsbescherming*

Het plangebied is geen onderdeel van het Gelders NatuurNetwerk, de Groene Ontwikkelingszone of Natura 2000-gebied en heeft hier ook geen binding mee. Gezien de aard van de planwijziging is een effect op het functioneren van natuurgebieden bovendien op voorhand uit te sluiten.

#### *Soortbescherming*

Onderhavige planwijziging betreft een vormverandering van het bouwvlak met de bestemming ''Wonen (agrarische nevenactiviteiten toegestaan)' om buiten het bouwvlak gebouwde bijgebouwen te kunnen legaliseren. Het perceel betreft een woongebouw met twee verschillende adressen (Fransesteeg 9 en Krommesteeg 26).

Op voorhand kan niet worden uitgesloten dat er zich in het plangebied beschermde soorten aanwezig zijn. Er zijn echter geen sloopwerkzaaamheden voorzien en er worden geen bomen gekapt. Daarom zijn er geen negatieve effecten voor beschermde soorten te verwachten, mits de voorgenomen verplaatsing van de beukenhaag buiten het broedseizoen van vogels (medio maart tot medio juli) geschiedt.

#### Conclusie

Mits er bij de verwijdering/verplaatsing van de beukenhaag buiten het broedseizoen van vogels gewerkt wordt, zijn er geen negatieve effecten op beschermde soorten te verwachten. Er is in dat geval geen noodzaak om vooraf een QuickScan Ecologie uit te voeren.

## **Water**

De locatie ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Ter plaatse van het plangebied is drukriolering aanwezig waarop de bestaande bebouwing is aangesloten. Bij nieuwbouw kan het afvalwater hiervan ook op de drukriolering worden afgevoerd. Het regenwater mag niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen die op de Legger van het waterschap staan. De verharding op het perceel neemt niet noemenswaardig toe. Daarom hoeft geen compenserende extra waterberging aangelegd te worden.

#### Conclusie

Vanuit water bestaat er geen bezwaar tegen dit plan.

## **Archeologie**

In onderstaande figuur is het betreffende plangebied te zien, zoals weergegeven op de Cultuurhistorische Waardenkaart, kaartbijlage archeologie (2013)4 . De oranje kleur geeft aan dat de trefkans op archeologische resten in het plangebied hoog is. Volgens deze kaart heeft het plangebied een middelhoge integrale cultuurhistorische betekenis.

*uitsnede CHW, kaartblad archeologie, met plangebied in de zwarte cirkel*

In de directe omgeving (straal 250 m) van het plangebied zijn geen archeologische monumenten, waardevolle archeologische terreinen en vindplaatsen. Ten noorden van het plangebied is in 2016 een booronderzoek uitgevoerd. Hieruit bleek dat de bodemvorming daar op natte omstandigheden wijst en dus een ongunstige plaats was voor wonen. Daarom is de archeologische verwachting daar ter plaatse naar beneden bijgesteld. Deze conclusie is echter niet door te trekken tot deze locatie.

#### Conclusie

Deze planherziening voorziet in een beperkte aanpassing van de vorm van het bestemmingsvlak. Omdat er geen nieuwe grondroerende werkzaamheden worden uitgevoerd, is de kans klein dat belangrijke archeologische resten worden geraakt. Deze planwijziging zal niet tot onevenredige aantasting van archeologische waarden leiden. Een beschermende planologische regeling is daarom niet nodig. De algemene meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>4</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

# **4.9 Goorsteeg 10 in Ede**

# **Huidige situatie**

Het perceel Goorsteeg 10 Ede ligt in het agrarisch buitengebied van de gemeente Ede, nabij het kruispunt met de Krommesteeg, circa 1 kilometer ten zuiden van de bebouwde kom van Lunteren. Kadastraal is het perceel bekend als gemeente Ede, sectie H, nummer 2147.

*luchtfoto van het betreffende perceel (1:5000)* 

In het geldende bestemmingsplan Agrarisch Buitengebied Ede 2012 heeft het perceel de bestemming 'Wonen' met de aanduiding 'specifieke vorm van wonen - agrarisch nevenactiviteit'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

## **Toekomstige situatie**

Deze planherziening betreft een functiewisseling van 'Wonen (agrarische nevenactiviteiten toegestaan)' naar een reguliere woonbestemming. Alle overtollige bebouwing op het perceel wordt gesloopt (296 m²). Alleen de voormalige bedrijfswoning met één bijgebouw (80 m²) blijven gehandhaafd.

De vrijkomende (inzetbare) sloopmeters worden deels ingezet voor extra oppervlakte aan bijgebouwen en overkappingen (5 m²) en deels voor andere ontwikkelingen elders binnen het plangebied, waaronder het percelen Barneveldseweg 25 Lunteren en Doesburgerdijk-West 1-3 in Ede. Voor deze percelen wordt het bestemmingsplan ook aangepast via onderhavige partiële wijzigingsronde. Zie voor een nadere toelichting op die plannen paragraaf 4.1 en 4.5.

Na deze bestemmingsplanwijziging is er - binnen het op de verbeelding aangegeven bouwvlak - één woning (maximale inhoud 660 m³) toegestaan met daarbij in totaal 80 m² aan bijgebwouen en overkappingen.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een (kleinschalig) agrarisch bedrijf naar een reguliere woonbestemming is deels gebaseerd op het Functieveranderingsbeleid Regio Food Valley 2016. Het betreft dan met name het beleid ten aanzien van vrijkomende voormalige agrarische bedrijfsbebouwing en de bijhorende sloopstimuleringsregeling.

Het perceel Goorsteeg 10 Ede betreft een zogenaamde 'slooplocatie'. De bebouwing op deze locatie wordt tot het minimum teruggebracht en dit wordt middels deze planherziening vastgelegd, zodat herbouw van deze sloopmeters ook planologisch uitgesloten is. De vrijkomende sloopmeters kunnen dan - onder voorwaarden - worden ingezet voor ontwikkelingen op andere locaties in het plangebied.

Op het perceel is 296 m² aan vergunde bijgebouwen en overkappingen aanwezig. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers herbouwd kunnen worden. Deze bebouwing wordt volledig gesloopt en de sloopmeters zijn inzetbaar conform beleid. Een deel van deze meters worden ingezet voor plannen die onderdeel zijn van deze partiële wijzigingsronde:

| Locatie                    | Doel                          | Sloopmeters |
|----------------------------|-------------------------------|-------------|
|                            |                               | 296         |
| Barneveldseweg 25 Lunteren | Extra oppervlakte             | 94 -        |
|                            | bedrijfsbebouwing             |             |
| Goorsteeg 8 Ede            | Extra oppervlakte bijgebouwen | 10 -        |
|                            |                               | 192         |

Er resteren dus nog 192 m² aan inzetbare sloopmeters.

Herbouw van deze sloopmeters is uitgesloten. Op de locatie Goorsteeg 10 in Ede wordt hiertoe de aanduiding 'agrarische nevenactiviteiten' verwijderd en wordt de maximale oppervlakte aan bijgebouwen en overkappingen (80 m²) aan de verbeelding toegevoegd.

Voor de locatie Barneveldseweg 25 Lunteren wordt in de planregels een specifieke voorwaardelijke verplichting opgenomen waarbij wordt bepaald dat voor realisatie van de nieuwe bedrijfsbebouwing de te slopen bebouwing aan de Goorsteeg 10 Ede volledig moet zijn geamoveerd, voordat een omgevingsvergunning kan worden afgegeven.

Via voorliggende bestemmingsplanwijziging wordt de aanduiding 'specifieke vorm van wonen agrarische nevenactiviteit' verwijderd. Het bestemmingsvlak 'Wonen' blijft ongewijzigd. Daarnaast wordt in de verbeelding de aanduiding 'maatvoering: maximum oppervlakte bijgebouwen en overkappingen bij woning (m²): 80' opgenomen.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast.

De inrit wordt verplaatst naar de Krommesteeg, de oorspronkelijke inrit aan de Goorsteeg wordt gereduceerd tot een tuinpad. De overige verharding wordt teruggebracht tot de noodzakelijke hoeveelheid. Bestaande beplanting blijft zoveel mogelijk gehandhaafd en aangevuld met de aanplant van twee eiken en een haag.

*landschappelijke inpassing Goorsteeg 10 in Ede*

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

## **Milieu**

Er wordt enkel bebouwing gesloopt waarbij de aanduiding 'specifieke vorm van wonen - agrarische nevenactiviteit' komt te vervallen. Nieuwbouwmogelijkheden zijn beperkt waarbij gevoelig gebruik planologisch is uitgesloten. Deze wijziging heeft geen negatieve invloed op de leefbaarheid in de omgeving, noch op de ontwikkelingsmogelijkheden van (agrarische) bedrijven in de omgeving.

#### Conclusie

Vanuit milieu bestaan er geen bezwaren tegen de voorgenomen bestemmingsplanwijziging.

## **Luchtkwaliteit**

Onderhavige bestemmingsplanwijziging leidt tot een verbetering van de lokale luchtkwaliteit aangezien de agrarische activiteiten worden gestaakt en planologisch onmogelijk worden gemaakt.

## Conclusie

Het aspect luchtkwaliteit vormt geen belemmering voor dit plan.

## **Bodem**

Omdat er met de beoogde planwijziging geen gevoelige functie mogelijk wordt gemaakt is het niet direct nodig een bodemonderzoek uit te voeren. Desondanks is er toch een bodemonderzoeksrapport aangeleverd, vanwege het agrarische bedrijf dat eerder op deze locatie was gevestigd. Het is algemeen bekend dat dergelijke activiteiten een verhoogd risico op bodemverontreining met zich meebrengen.

Uit dit verkennend bodem- en asbestonderzoek (Hunneman Milieu-Advies Raalte BV, kenmerk 190315/dh/sh, d.d. 27 juni 2019) blijkt dat ten noorden van de (grote) schuur een bodemverontreiniging met zink en PAK aanwezig is. Deze vervuiling is nog niet afgeperkt, maar vormt geen belemmering voor de voorgenomen wijziging van het bestemmingsplan. Als ter plaatse van de bodemverontreiniging grondverzet plaats zou vinden, dan moet de exacte omvang van de verontreiniging vastgesteld worden en zijn sanerende maatregelen nodig.

## **Geluidhinder**

Met voorliggend plan worden geen nieuwe geluidsgevoelige bestemmingen toegevoegd of wegen gereconstrueerd. Toetsing aan de grenswaarden uit de Wet geluidhinder is daarom niet aan de orde.

#### Conclusie

Het aspect verkeerslawaai vormt geen belemmering voor dit plan.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

## **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor deze planwijziging.

## **Ecologie**

Voor deze ontwikkeling heeft er ecologisch onderzoek plaatsgevonden. Uit deze QuickScan kwam naar voren dat er niet kon worden uitgesloten dat er huismussen voorkwamen in de te slopen bebouwing. Er heeft daarom nader onderzoek plaatsgevonden naar het voorkomen van huismussen op het terrein.

Uit het nader onderzoek is gebleken dat er geen vaste rust- en verblijfplaatsen voorkomen in de te slopen bebouwing. Het functioneel leefgebied van de huismus zal ook in stand blijven. In de bestaande woning zijn wel nestplaatsen van de huismus aanwezig. Door een natuurinclusief inrichtingsplan zal het leefgebied van de huismus verder worden versterkt.

Om verstoring van nabij broedende huismussen te voorkomen worden de werkzaamheden buiten het broedseizoen (medio maart tot medio augustus) worden uitgevoerd. Overige beschermde soorten worden in het plangebied niet verwacht, nader onderzoek naar deze soorten is dan ook niet noodzakelijk.

#### *Programma Biodiversiteit*

Vanuit het Programma Biodiversiteit wordt gestreeft naar het behouden en versterken van de aanwezige natuurwaarden met een natuurinclusief plan. Het landschappelijke inrichtingsplan voldoet daar aan omdat er maatregelen worden genomen voor de steenuil. Er wordt een takkenril geplaatst, extensief grasland beheerd en er worden twee steenuilkasten geplaatst. Daarnaast wordt er een boomgaard gerealiseerd. Het landschappelijke inrichtingsplan is als voorwaardelijke verplichting opgenomen in het bestemmingsplan.

#### Conclusie

Vanuit de wet Natuurbescherming zijn er geen belemmeringen voor de uitvoering van dit bestemmingsplan mits bovenstaande voorwaarden in acht worden genomen.

## **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De gele kleur geeft aan dat de trefkans op archeologische resten in het plangebied middelhoog is. Volgens deze kaart heeft het plangebied een lage integrale cultuurhistorische betekenis.

*Uitsnede CHW5 , kaartblad archeologie, met plangebied in de zwarte cirkel*

In de directe omgeving (straal 250 m) van het plangebied bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van de planlocatie.

## Conclusie

Deze planwijziging voorziet niet in directe bodemverstorende activiteiten en biedt ook geen extra bouwof gebruiksmogelijkheden. Op basis van de informatie op de Cultuurhistorische Waardenkaart Ede is de kans dan ook klein dat bij het realiseren van de beoogde bestemmingswijziging belangrijke archeologische resten worden geraakt.

<sup>5</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede, RAAP-rapport 2500, Weesp.

bestemmingsplan "Partiële herziening 2019, 2e ronde, Agrarisch Buitengebied en Natuurgebied Veluwe gemeente Ede"

Uitvoering van de bestemming zal niet leiden tot onevenredige aantasting van archeologische waarden. Gezien de middelhoge archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij deze de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

# **Cultuurhistorie**

Het kader voor de doorwerking van cultuurhistorie in ruimtelijke plannen wordt bepaald door wetgeving en beleid op verschillende niveaus, waaronder de Cultuurhistorische Waardenkaart (CHW) Ede. De CHW betreft een uitwerking van het gemeentelijke erfgoed- en archeologiebeleid. Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-)bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

*fragment Integrale waarderingskaart van de Cultuurhistorische Waardenkaart*

De cultuurhistorische waardenkaart is de basis voor de cultuurhistorische inbreng bij het opstellen van ruimtelijke plannen. Het plangebied valt binnen Cultuurhistorisch Waardevolle Zone 3, waarvoor de volgende beleidsstrategie geldt: *"Het aanwezige erfgoed is een weerslag van de plaatselijke historische ontwikkeling en als zodanig onderdeel van het cultuurlandschap van Ede. Het gebied draagt bij aan de lokale identiteit, maar de samenhang is op onderdelen vertroebeld. Ontwikkelingen bieden een kans om de kwaliteit te verbeteren. Bij deze transformaties dient een basiszorgvuldigheid te worden betracht, met aandacht voor de historische kenmerken van het gebied."* 

In de navolgende paragraaf worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen voor de aanwezige cultuurhistorische waarden.

#### *Cultuurhistorische analyse*

Het plangebied ligt in cultuurlandschap dat wordt gekenmerkt door de aanwezigheid van natte broekgronden ('broek' betekent moerassig land). 'Goorsteeg' verwijst naar de natuurlijke omstandigheden ('goor' betekent moerassig land met een venige bodem). De Goorsteeg ontleent zijn naam vermoedelijk aan de boerderijen 'De Groote Goor' en 'De Kleine Goor', die zijn gesticht op hogere dekzandruggen aan de noordzijde. Het zuidelijke hoogveen werd in de middeleeuwen ontgonnen. Kenmerkend voor het Doesburgerveen is de regelmatige verkavelingsstructuur.

*fragment Chromotopografische kaart 1908 – het plangebied is geel omcirkeld* 

Tot het begin van de 20e waren de gronden binnen het plangebied onbebouwd en in gebruik als een door houtwallen omzoomde akker. In 1924 werden op deze plek een woning en schuur gebouwd. Op het erf werd in 1931 een nieuwe schuur bijgeplaatst. De varkensstal werd in 1974 vernieuwd. In 2009 is de bestaande woning gesloopt en vervangen door nieuwbouw.

## *Landschapstype*

Het cultuurlandschap hier is volgens de CHW te typeren als 'regelmatig ingedeelde broeken, in 1850 met akkers en bewoning' (kb1c). Hier was de ontwatering al vrij vroeg verbeterd, waardoor de veengronden gebruikt konden worden als akker- en grasland. De ontginningsstructuur van het gebied is regelmatig. Langs de perceelsranden lagen in het verleden veel houtsingels en sloten.

## *Historisch-ruimtelijke structuren*

Blijkens de deelkaart 'Cultuurlandschap en historische landschapselementen' ligt in de directe omgeving van de planlocatie een aantal cultuurhistorisch waardevolle structuren. De Goorsteeg is een oude dijk of kade (paars-witte lijn), die ten tijde van de middeleeuwse ontginningen werd aangelegd om te voorkomen dat water naar in cultuur gebrachte gebieden zou stromen.

De Krommesteeg is een oude weg van vóór 1832 (paarse lijn) die evenwijdig loopt aan de Buurweg en Zecksteeg. De regelmatige verkavelingsstructuur van het Doesburgerveen staat dwars op de richting van deze ontginningswegen. Ten zuiden van het perceel Goorsteeg 10 loopt een historisch waardevolle kavelgrens (oranje lijn). Langs de Goorsteeg, de Krommesteeg en deze historische kavelgrens komen historisch waardevolle beplantingsstructuren voor (o.a. rijen knotwilgen en elzensingels).

*fragment deelkaart 'Cultuurlandschap en historische landschapselementen'* 

## *Rijksmonumenten, gemeentelijke monumenten en karakteristieke panden*

De te slopen bebouwing binnen het plangebied heeft geen beschermde status als rijksmonument of gemeentelijk monument en staat ook niet op de lijst van potentiële karakteristieke panden.

Gelet op de beleidsstrategie die behoort bij Cultuurhistorische Waardevolle Zone 3 van de CHW is het uitgangspunt voor onderhavig planvoornemen dat een basiszorgvuldigheid dient te worden betracht, met aandacht voor de historische kenmerken van het gebied. Geconstateerd wordt dat de bestemmingsplanwijziging en daaraan gekoppelde sloop van voormalige agrarische bedrijfgebouwen geen negatieve gevolgen heeft voor de aanwezige cultuurhistorische waarden in de omgeving van het plangebied. De historisch waardevolle structuren blijven gehandhaafd. Vanuit cultuurhistorisch perspectief bestaat er dan ook geen bezwaar tegen het plan.

#### **Water**

Met de beoogde bestemmingsplanwijziging verdwijnt de specifieke aanduiding 'specifieke vorm van wonen - agrarische nevenactiviteiten' en wordt een deel van de voormalige bedrijfsbebouwing gesloopt. Hierdoor neemt het verharde oppervlak op het perceel af. Dit is vanuit het aspect Water een positieve ontwikkeling, nu hemelwater weer direct in de bodem kan infiltreren.

Ter plaatse van de planlocatie is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing moet het huishoudelijk afvalwater ook op de drukriolering afvoeren. Als bedrijfsmatig afvalwater wordt afgevoerd moeten hierover nadere afspraken worden gemaakt met de gemeentelijke rioolbeheerder.

Regenwater mag niet worden aangesloten op de drukriolering, maar moet op eigen terrein worden verwerkt (via omliggende watergangen). Er wordt geen extra verharding aangelegd in het kader van dit plan. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Het aspect Water vormt geen belemmering voor onderhavige planwijziging.

# **4.10 Heersweg 2a in Harskamp**

# **Huidige situatie**

Het perceel Heersweg 2a in Harskamp ligt in het agrarisch buitengebied van Ede, direct naast de voormalige gemeentelijke waterzuiveringsinstallatie, ca. 500 meter ten zuidwesten van de bebouwde kom van Harskamp. Kadastraal is het perceel bekend als gemeente Otterlo, sectie F, nummer 1565.

Op deze locatie is sinds begin jaren '90 een kleinschalige heesterkwekerij gevestigd, bestaande uit een kweekterrein met een hulpgebouw van 75 m². Hiervoor is destijds (met terugwerkende kracht) een bouwvergunning (kenmerk BZ-960825) verleend en een milieumelding (kenmerk (A-95-067) geaccepteerd. Deze situatie wordt nu ook planologisch vastgelegd.

*luchtfoto van het betreffende perceel (1:5000)*

*fragment van de verbeelding bij het huidige bestemmingsplan*

#### **Toekomstige situatie**

Deze planherziening betreft het herstellen van een omissie. Aan de huidige bestemming 'Agrarisch' wordt de nadere aanduiding 'tijdelijke teeltondersteunende voorzieningen' toegevoegd en er wordt een specifiek bouwvlak met de aanduiding 'opslag' opgenomen. De bestaande bouw- en gebruiksmogelijkheden veranderen hierdoor feitelijk niet, het bestemmingsplan wordt enkel in overeenstemming gebracht met een reeds lang vergunde situatie.

Na deze planwijziging zijn er - binnen het op de verbeelding aangegeven bestemmingsvlak - kwekerijactiviteiten toegestaan inclusief bijbehorende voorzieningen zoals tunnelkassen, hagelnetten en groeibegeleidende systemen. Buiten dat vlak blijft grondgebonden teelt van gewassen mogelijk zonder dergelijke voorzieningen. Er is binnen het bouwvlak een klein gebouw mogelijk van maximaal 75 m² voor de opslag van materialen e.d. Mede om omliggende agrarische bedrijven niet te belemmeren in hun (toekomstige) bedrijfsvoering is hier geen gevoelig gebruik zoals werkplaats of kantoor toegestaan.

*fragment van de verbeelding bij het toekomstige bestemmingsplan*

#### **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om het planologisch verwerken van een reeds lang vergunde situatie zijn er vanuit deze aandachtsgebieden geen belemmeringen naar voren gekomen.

# **4.11 Heremeijesteeg 7 in Ede**

# **Huidige situatie**

Het perceel Heremeijesteeg 7 te Ede ligt in het agrarisch buitengebied van de gemeente Ede, nabij het kruispunt met de Rijksweg, circa 35 meter ten noordwesten van de bebouwde kom van Ede. Kadastraal is het perceel bekend als gemeente Ede, sectie G, nummer 2845.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede, 2012' heeft het perceel de bestemming 'Wonen' met de functieaanduiding "specifieke vorm van wonen - agrarisch nevenactiviteit". Het perceel ligt in het verwevingsgebied.

*fragment van de verbeelding bij het huidige bestemmingsplan*

## **Toekomstige situatie**

Onderhavige planwijziging betreft het veranderen van de huidige bestemming "Wonen (met agrarische nevenactiviteiten)" naar een reguliere woonbestemming met 200 m² aan bijgebouwen en overkappingen. Op het perceel vinden al geruime tijd geen bedrijfsmatige agrarische activiteiten meer plaats en er zijn ook geen plannen voor dergelijke bedrijvigheid in de toekomst.

Op deze locatie is momenteel een metsel- en timmerwerkbedrijf gevestigd. Eén van de schuren wordt deels (192 m²) bedrijfsmatig gebruikt voor het opslaan van bouwmaterialen en als werkplaats. Voor het overige wordt de schuur voor privédoeleinden gebruikt.

Na deze planwijziging is er - binnen het op de verbeelding aangegeven bestemmingsvlak - één woning van maximaal 660 m³ toegestaan met daarbij in totaal 200 m² aan bijgebouwen en overkappingen voor privégebruik en noodzakelijke verharding. Er kan dan (onder voorwaarden) een omgevingsvergunning worden aangevraagd voor de kleinschalige bedrijvigheid (artikel 15.6.1).

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

#### **Beleid**

In het geldende bestemmingsplan is een afwijkingsmogelijkheid opgenomen op basis waarvan het mogelijk is in totaal 200 m2 aan bijgebouwen en overkappingen te realiseren, artikel 15.4.2. Deze herbouwmogelijkheid bestaat echter alleen voor percelen met een reguliere woonbestemming. Onderhavige bestemmingsplanwijziging is er daarom op gericht om de specifieke aanduiding voor 'agrarische nevenactiviteiten' te verwijderen.

Dit levert de gemeente de nodige milieuwinst op nu bedrijfsmatige agrarische activiteiten op deze locatie niet meer mogelijk zijn. Voor initiatiefnemer biedt deze planherziening allereerst de gewenste nieuwe gebruiksmogelijkheden (via een omgevingsvergunning voor kleinschalige niet-agrarische bedrijvigheid, artikel 15.6.1). Daarnaast ontstaat de mogelijkheid om sloopmeters te verkopen.

Op dit moment is er meer dan 200 m2 aan bijgebouwen en overkappingen aanwezig op het perceel. Voor alle bebouwing is in het verleden vergunning verleend en er hoeft dus niet direct gesloopt te worden na aanpassing van de bestemming van het perceel. Normaal onderhoud is ook gewoon toegestaan. Alleen bij (vervangende) nieuwbouwplannen, waarvoor een omgevingsvergunning nodig is, geldt het nieuwe maximum van 200 m². Overtollige bebouwing kan na onderhavige planwijziging ook als sloopmeters verkocht worden.

#### **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het veenontginningslandschap en is reeds goed ingepast in het landschap. Aanvullende maatregelen zijn niet nodig. Verwacht wordt bovendien dat de voorgenomen bestemmingsplanwijziging in de toekomst tot een vermindering van de aanwezige bebouwing en verharding zal leiden, hetgeen ook bijdraagt aan een goede landschappelijke inpassing.

#### **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen aanpassing van de bestemming voor dit perceel wordt geen nieuwe gevoelige functie mogelijk gemaakt. Daarnaast is de locatie als onverdacht aan te merken. Om deze redenen is het op dit moment niet nodig een verkennend bodemonderzoek uit te voeren. Het aspect bodem vormt geen belemmering voor deze bestemmingsplanwijziging.

## **Luchtkwaliteit**

Onderhavige bestemmingsplanwijziging heeft enkel betrekking op het planologisch onmogelijk maken van bedrijfsmatige agrarische bedrijfsactiviteiten. De woonbestemming van het perceel en de bijbehorende bouw- en gebruiksmogelijkheden blijven verder ongewijzigd. In het algemeen kan worden gesteld dat het beëindigen van agrarische activiteiten tot een verbetering leidt van de luchtkwaliteit ter plaatse. Het aspect luchtkwaliteit vormt daarom geen belemmering voor dit plan.

#### **Geluid** *(Wet geluidhinder, verkeerslawaai)*

Met deze bestemmingsplanwijziging worden geen nieuwe geluidsgevoelige bestemmingen toegevoegd of wegen gereconstrueerd. Daarom is een toetsing aan de grenswaarden uit de Wet geluidhinder niet aan de orde. Het aspect verkeerslawaai vormt geen belemmering voor dit plan.

# **Externe Veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het aspect externe veiligheid vormt daarom geen belemmering voor de vaststelling van deze bestemmingsplanwijziging.

# **Verkeer**

Door deze planherziening zal het aantal verkeersbewegingen ter plaatse niet toenemen. Verder heeft men op eigen terrein voldoende gelegenheid om het parkeren op te vangen. Vanuit verkeerskundig perspectief zijn er geen bezwaren tegen deze bestemmingsplanwijziging.

## **Milieu**

Er worden met dit plan geen nieuwe bouw- of gebruiksmogelijkheden gecreëerd en de agrarische bedrijfsactiviteiten ter plaatse worden planologisch uitgesloten. Er zijn op korte termijn ook geen (vervangende) nieuwbouwplannen.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden bepaalde richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken.

In dit geval gaat het echter om een bestaande situatie waarbij planologisch geen nieuw gevoelig gebruik mogelijk gemaakt wordt. Uitgaande van een richtafstand van 50 meter (hinder), respectievelijk 30 meter (geluid) en 10 meter (geur, stof en gevaar) is de bestaande afstand tot met name de agrarische bestemmingen aan de Heremeijesteeg 2a en 9 aanvaardbaar te achten. Beide functies hinderen elkaar niet. Dat geldt ook voor andere gevoelige objecten in de omgeving die op wat grotere afstand liggen.

## *Geur veehouderijen*

In de directe omgeving is aan de Heremeijesteeg 2a te Ede een intensieve veehouderij gevestigd met de bestemming 'Agrarisch – groot bedrijf'. Met deze planwijziging worden geen nieuwe geurgevoelige objecten geïntroduceerd: het perceel behoudt de huidige woonbestemming waarbij er - afgezien van de bestaande woning - geen gevoelig gebruik is toegestaan. Het plan heeft daarom ook geen nadelig effect op de ontwikkelingsmogelijkheden van genoemde veehouderijen.

## *Toetsing woon- en leefklimaat*

Dit is niet aan de orde omdat er geen gevoelig gebruik mogelijk wordt gemaakt.

#### *Belemmeringen omliggende bedrijven*

Dit is niet aan de orde omdat er geen geurgevoelig (te beschermen) object mogelijk wordt gemaakt.

## Conclusie

Vanuit het oogmerk van milieuzonering is medewerking aan het plan mogelijk.

# **Cultuurhistorie**

# *Beleidskader*

De Cultuurhistorische Waardenkaart (CHW) vormt de basis voor de cultuurhistorische inbreng bij het opstellen van ruimtelijke plannen. De integrale cultuurhistorische beleids- en waarderingskaart, de feitelijke CHW, toont vier categorieën cultuurhistorisch waardevolle zones (zie onderstaande afbeelding). Voor een verdere onderbouwing van de totstandkoming van de cultuurhistorische zones wordt verwezen naar RAAP-rapport 2500, met name deel 3 en kaartbijlage 3.

Het bestemmingsplangebied valt binnen Cultuurhistorisch Waardevolle Zone 2 van de CHW, waarvoor de volgende beleidsstrategie geldt: *"De historische situatie in deze gebieden is nog redelijk gaaf en er is sprake van waarde op regionaal niveau. Er is een hoge mate van zeggingskracht. Interventies kunnen aangegrepen worden om cultuurhistorische waarden, daar waar mogelijk en nodig, verder te versterken. Een historisch-ruimtelijke analyse is hierbij gewenst."*

# *Cultuurhistorische analyse*

Het plangebied maakt onderdeel uit van de veenkoloniën in de Gelderse Vallei. Kenmerkend voor het cultuurlandschap is de strokenverkaveling die in de loop der eeuwen gefaseerd tot stand kwam bij de afgraving en ontginning van dit veengebied. Uit het kadastraal minuutplan 1811-1832 blijkt dat de gronden tussen de Meikade en Heremeijesteeg aan het begin van de negentiende eeuw reeds waren ontgonnen en in gebruik waren als weiland.

De eerste bebouwing langs de Heremeijesteeg kwam in het eerste kwart van de twintigste eeuw tot stand. De boerderij Heremeijesteeg 7 werd omstreeks 1925 gebouwd. Nadien zijn verschillende bijgebouwen op het erf gerealiseerd.

*fragment van de bouwtekening van de voormalige boerderij Heremeijesteeg 7 te Ede, datering 1925 (bron: Gemeentearchief Ede, identificatienummer 1925B3724)*

## *Cultuurhistorische waarden*

Binnen of in de directe omgeving van het plangebied bevinden zich geen objecten of terreinen die beschermd zijn als rijks- of gemeentelijk monument of als karakteristiek pand.

#### *Historisch-ruimtelijke structuren*

Blijkens de deelkaart 'Cultuurlandschap en landschapselementen' van de CHW is de Heremeijesteeg een historisch waardevolle structuur. De weg is aangelegd op een kade. Ten noorden en ten zuiden van de plangebied liggen historische kavelgrenzen, die al vóór 1832 tot stand zijn gekomen. De noordelijke kavelgrens wordt begeleid door een waardevolle groenstructuur.

*deelkaart 'Cultuurlandschap en landschapselementen' CHW: weg aangelegd vóór 1832 (paarse lijn), historisch perceelsgrens (oranje lijn) en historische groenstructuur (groene bolletjeslijn). De planlocatie is rood omcirkeld.*

#### Conclusie

Met deze bestemmingsplanwijziging worden geen ruimtelijke ingrepen beoogd die gevolgen zouden kunnen hebben voor de aanwezige cultuurhistorische waarden. Vanuit cultuurhistorisch perspectief zijn er geen bezwaren tegen de voorgenomen ontwikkeling.

## **Archeologie**

In de bijgevoegde figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De groene kleur geeft aan dat de trefkans op archeologische resten in het plangebied laag is; de gele kleur geeft aan dat de trefkans op archeologische resten in een deel van het plangebied middelhoog is. Volgens deze kaart heeft het plangebied een middelhoge integrale cultuurhistorische betekenis.

*plangebied op een uitsnede van de CHW, kaartblad archeologie*

Het plangebied is momenteel in gebruik als woning met enkele schuren. In de directe omgeving (straal 250 m) van deze locatie bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van het bestemmingsplangebied.

## Conclusie

Het onderhavige bestemmingsplan voorziet in een directe mogelijkheid tot realisatie van de gewenste functiewisseling. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de lage tot middelhoge archeologische verwachting en de middelhoge integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij Onze minister, namens deze de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

# **Ecologie**

Deze ontwikkeling is globaal beoordeeld aan de hand van geldende wet- en regelgeving met betrekking tot flora en fauna. Er worden geen noemenswaardige activiteiten mogelijk gemaakt door de onderhavige bestemmingsplanwijziging die van invloed kunnen zijn voor soorten of natuurgebied die worden beschermde in het kader van de Wet natuurbescherming. Er is daarom geen nadere toetsing noodzakelijk.

#### Conclusie

Vanuit de wet Natuurbescherming zijn er geen belemmeringen voor de uitvoering van dit bestemmingsplan.

# **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Aan de overzijde van de Heremeijesteeg, die langs het plangebied ligt, ligt een A-watergang met beschermingszone (Heremeijesloot). Deze watergang staat op de Legger van het Waterschap. De beschermingzone ligt tot aan de rand van het perceel. Op het perceel zel liggen C-watergangen. Als wijzigingen plaatsvinden aan de watergangen moet hiervan een melding worden gedaan bij het Waterschap of een keurvergunning worden aangevraagd, tenzij wordt voldaan aan de Algemene regels van de Keur.

*A-watergang (blauw, met beschermingszone in groen en rood) en C-watergangen (oranje) op de legger van Waterschap Vallei en Veluwe* 

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Indien bedrijfsmatig afvalwater wordt afgevoerd dienen hierover nadere afspraken te worden gemaakt met de rioolbeheerder van de gemeente Ede. Het regenwater mag niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er zijn geen wijzigingen in de hoeveelheid verharding. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Geconcludeerd wordt dat er ten aanzien van het aspect water geen belemmeringen zijn voor de uitvoering van het projectafwijkingsbesluit.

# **4.11 Hoenderloseweg ong. - bij nr. 7 - in Otterlo**

# **Huidige situatie**

Het perceel Hoenderloseweg ong. - bij nr. 7 - in Otterlo ligt in het agrarisch buitengebied van Ede, nabij het kruispunt met de Apeldoornseweg en direct ten noorden van de bebouwde kom van Otterlo. Kadastraal is het perceel bekend als gemeente Otterlo, sectie H, nummers 637 en 1202.

Bij de ontwikkeling van het Sportpark Kastanjebos in 2015 zijn verschillende maatregelen getroffen om het fourageergebied van de ter plaatse levende dassen te compenseren. Zo hebben diverse gebieden een specifieke groene inrichting gekregen en is een faunapassage aangelegd. Om de aanwezigheid van deze voorzieningen ook voor de toekomst te waarborgen zijn deze in het bestemmingsplan specifiek bestemd en/of voorzien van een nadere aanduiding.

*luchtfoto van het betreffende perceel (1:5000)*

*fragment van de verbeelding bij het huidige bestemmingsplan*

# **Toekomstige situatie**

Gebleken is dat een deel van de nieuwe natuurbestemming ten westen van de Hoenderloseweg niet (meer) exact overeenkomt met de begrenzingen van het Gelders NatuurNetwerk en de Gelderse Ontwikkelingszone. Met deze planherziening wordt het bestemmingsplan voor deze locatie geactualiseerd. De bestaande bouw- en gebruiksmogelijkheden veranderen hierdoor nauwelijks. Weliswaar verandert de bestemming van een klein deel van het betreffende perceel van "Agrarisch' naar 'Natuur' maar vanwege de aanwezige te beschermen waarden is agrarisch gebruik ook in de toekomst niet waarschijnlijk. Het perceel is bovendien eigendom van de gemeente.

Na deze aanpassing van het bestemmingsplan zijn alle mitigerende maatregelen die bij de eerdere bestemmingsplanwijziging ten behoeve van de ontwikkeling van Sportpark Kastanjebos zijn gerealiseerd ook planologisch weer op juiste wijze vastgelegd. Specifiek voor deze locatie geldt dat de groenstroken de bestemming 'Natuur' hebben gekregen (voor zover nog niet aanwezig). De bestaande extra aanduidingen 'Waarde - Archeologie 2', 'Waarde - Waardevol open landschap' en 'Waarde - Cultuurhistorische landschapswaarde' zijn daarbij integraal overgenomen.

De ecologische stroken liggen op de eng. Gekozen is voor een beplanting die zowel de openheid van de eng respecteert als ook een goede geleiding voor de dassen betekent. De stroken hebben een ecologisch karakter met ruigtestroken. De das wordt op deze wijze naar de monding van de faunapassage geleid als deze de weg wil oversteken. In de strook komt her en der een struik (meidoorn, sleedoorn of Gelderse roos) die uit mag groeien tot een volwassen exemplaar. De monding naar de faunapassage bevat enkele plukken bosplantsoen, bestaande uit streekeigen heesters en enkele eiken.

*fragment van de verbeelding bij het toekomstige bestemmingsplan*

## **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om het planologisch verwerken van ondergeschikte aanpassingen zijn er vanuit deze aandachtsgebieden geen belemmeringen naar voren gekomen. Kortheidshalve wordt op deze plaats verwezen naar de toelichting bij de achterliggende bestemmingsplannen 'Otterlo, Sportpark Kastanjebos' (vastgesteld in 2014) en 'Partiële herziening Agrarisch Buitengebied Ede 2015, 2 e ronde' (vastgesteld in 2016).

# **4.13 Hoge Valkseweg 62 in Lunteren**

# **Huidige situatie**

Het perceel Hoge Valkseweg 62 in Lunteren ligt in het agrarisch buitengebied van Ede, nabij het kruispunt met de Hoge Valksedijk, ca 3,5 kilometer ten noordwesten van de bebouwde kom van Wekerom. Kadastraal is het perceel bekend als gemeente Lunteren, sectie A, nummer 1573.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch (groot bedrijf, intensieve veehouderij)'. Naast 5000 m² aan agrarische bedrijfsbebouwing is er één bedrijfswoning van 660 m³ toegestaan met daarbij in totaal 75 m² aan bijgebouwen en overkappingen voor privégebruik. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft het mogelijk maken van een zogenaamde 'meergeneratiewoning' waarbij de bestaande bedrijfswoning geschikt wordt gemaakt voor het huisvesten van twee huishoudens. Feitelijk gaat het om een regulier woongebouw dat enkel als bedrijfswoning gebruikt mag worden.

Na deze bestemmingsplanwijziging is - binnen het op de verbeelding aangegeven bouwvlak - in totaal 5000 m² aan agrarische bedrijfsbebouwing toegestaan met daarbij één woongebouw van ten hoogste 660 m³ met daarbij in totaal 100 m² aan bijgebouwen en overkappingen voor privégebruik. Het woongebouw betreft een bedrijfswoning en mag dus enkel worden bewoond door huishoudens met een directe relatie tot het bijbehorende agrarische bedrijf. Verkoop, verhuur of bewoning door derden blijft dus niet toegestaan.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

## **Beleid**

#### *Meergeneratiewoning*

Op 8 december 2016 heeft de gemeenteraad het Programma Buitengebied vastgesteld. Hierin is beschreven onder welke voorwaarden een bestemmingsplanwijziging voor een meergeneratiewoning mogelijk is. Er moet sprake zijn van een volwaardig (agrarisch) bedrijf met toekomstperspectief en er moet ook een bepaalde noodzaak zijn om op die plek te wonen. Als een bestaande bedrijfswoning in het verleden (privaatrechtelijk) is afgesplitst is van dat bedrijf wordt geen medewerking verleend.

Een meergeneratiewoning heeft de vorm van een 'woongebouw' (één gebouw met maximaal 2 wooneenheden). Hierbij geldt de bestaande (vergunde) inhoudsmaat als uitgangspunt en moet voor de splitsing zelf 300 m2 aan compenserende sloopmeters worden ingeleverd conform het Regiobeleid. Voor nieuwbouw geldt standaard 880 m3 als inhoudsmaat; bestaande kleinere woongebouwen kunnen in ruil voor extra sloopcompensatie tot die maat worden vergroot.

Het woongebouw blijft een bedrijfswoning en mag dus enkel worden bewoond door één of twee huishoudens met een directe relatie tot het bijbehorende agrarische bedrijf. Verkoop, verhuur of bewoning door derden is dus niet toegestaan.

## Beoordeling

Aan de Hoge Valkseweg 62 in Lunteren wordt een gemengd agrarisch bedrijf geëxploiteerd. Er worden op dit moment vleesvarkens, melkoeien en biologische legkippen gehouden. Het gaat om een volwaardig agrarisch bedrijf waar vader en zoon een groot deel van de bedrijfsvoering voor hun rekening nemen. Met een gedetailleerd bedrijfsplan is voldoende aannemelijk gemaakt dat het bedrijf financieel gezond is en een goed toekomstperspectief heeft.

Voor een stabiele en toekomstbestendige bedrijfsvoering is het noodzakelijk dat beide gezinnen op deze locatie gehuisvest kunnen worden. Op dit moment is er één bedrijfswoning aanwezig; er is niet eerder vergunning verleend voor een tweede dienstwoning.

De bestaande (en vergunde) bedrijfswoning heeft een inhoud van 330 m³. Het bestemmingsplan biedt de mogelijkheid om deze woning uit te breiden tot 660 m³. Om deze bedrijfswoning vervolgens te mogen splitsen is onderhavige aanpassing van het bestemmingsplan noodzakelijk waarvoor conform het Regiobeleid 300 m² compenserende sloopmeters worden ingeleverd.

Deze sloopcompensatie is afkomstig van het perceel Meikade 6 in Ede, waar een functiewisseling van een agrarisch bedrijf naar een reguliere woonbestemming plaatsvindt en alle voormalige agrarische bedrijfsbebouwing wordt gesaneerd. De bijbehorende bestemmingsplanwijziging is tevens onderdeel van onderhavige partiële herzieningsronde en wordt verderop afzonderlijk toegelicht in paragraaf 4.20. Hierdoor is de herbouw van deze sloopmeters uitgesloten. Onder deze voorwaarden voldoet het plan aan de uitgangspunten van het Programma Buitengebied voor een meergeneratiewoning.

# **4.14 Hooibrinkweg 2a, b en c in Harskamp**

# **Huidige situatie**

De percelen Hooibrinkweg 2a, b en c, Harskamp liggen in het agrarisch buitengebied van de gemeente Ede, nabij het kruispunt met de Kraaikamperweg, circa 1 kilometer ten noorden van de bebouwde kom van Harskamp. Kadastraal zijn de percelen bekend als gemeente Otterlo, sectie A, nummers 1678 (gedeeltelijk), 1774, 1775, 1781 en 1782.

*luchtfoto van het betreffende perceel (1:5000)*

In het geldende bestemmingsplan ''Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)' hebben de percelen de bestemming 'Wonen'. De percelen liggen in het extensiveringsgebied.

*fragment van de verbeelding bij het huidige bestemmingsplan*

In dit bestemmingsplan is per abuis geen regeling opgenomen ten behoeve van parkeren, laden en lossen. Daarnaast valt dit geldende bestemmingsplan buiten de reikwijdte van het bestemmingsplan 'Ede, Parapluplan Parkeren'. Dit plan is namelijk enkel van toepassing op bestemmingsplannen die na 1 juli 2018 zijn vastgesteld. Het onderhavige bestemmingsplan is op 13 september 2018 vastgesteld.

Omdat sinds 1 juli 2018 de stedenbouwkundige voorschriften uit de Bouwverordening zijn vervallen, kunnen vergunningaanvragen voor bovengenoemde locaties niet meer getoetst worden aan gemeentelijke parkeernormen.

#### **Toekomstige situatie**

Met het voorliggende bestemmingsplan moet de regeling aangaande parkeren, laden en lossen aan de bestemmingsplanregels worden toegevoegd. Het gaat hierbij om de standaard regeling zoals opgenomen in het bestemmingsplan 'Ede, parapluplan parkeren'.

Om verwarring te voorkomen en voor deze locatie het geldende beleid duidelijk leesbaar te houden is er voor gekozen de geldende bestemming uit het bestemmingsplan 'Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)' integraal over te nemen. Daarbij zijn ook de specifieke bouwaanduiding 'woongebouw', de maatvoeringsaanduiding maximum aantal aaneen te bouwen wooneenheden, en de maatvoeringsaanduiding maximum volume opgenomen. Ook de gebiedsaanduiding 'reconstructiewetzone - extensiveringsgebied' is opgenomen.

*fragment van de verbeelding bij het toekomstige bestemmingsplan*

# **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen. Aangezien de enige verandering die hier doorgevoerd wordt, de toevoeging van regels omtrent het parkeren, laden en lossen is, wordt beleidsmatig alleen op dit onderdeel ingegaan.

# **Beleid**

# *Verkeer*

De hoofdlijnen van het verkeers - en vervoersbeleid binnen de gemeente Ede staan beschreven in het vigerende Gemeentelijk Verkeer en Vervoer Plan (GVVP). Het GVVP geeft de kaders aan waarbinnen: - ruimtelijke ontwikkelingen worden getoetst;

- verkeersprojecten worden gedefinieerd en geprioriteerd;
- verkeersbeleid in de dagelijkse praktijk wordt uitgevoerd.

In het GVVP is onder meer de wegencategorisering en de fietsstructuur vastgelegd. In de wegencategorisering worden voor dit bestemmingsplan gebiedsontsluitingswegen en erftoegangswegen onderscheiden. In de fietsstructuur zijn de utilitaire en recreatieve fietsroutes aangewezen. Deze routes dienen te voldoen aan vier eisen van fietsvriendelijkheid, namelijk: directheid, veiligheid, comfort en samenhang.

Het Fietsmobiliteitsplan is een uitwerking van het GVVP. Het Fietsmobiliteitsplan draagt bij aan drie doelstellingen, te weten:

- fietsveiligheid: de verkeersveiligheid van de (fiets)infrastructuur wordt op niveau gehouden en een verkeersveiliger gebruik wordt verwezenlijkt;
- duurzaamheid: het fietsbeleid levert een zichtbare bijdrage aan de klimaat- en energiedoelstelling van de gemeente Ede;
- fietsstad: Ede wordt een echte fietsgemeente en kan zich meten met de andere fietssteden in Nederland meten.

## *Parkeren*

In dit bestemmingsplan wordt verwezen naar de 'Parkeernormering gemeente Ede 2017' (hierna: de Nota). Het parkeernormenbeleid is een dynamisch document en bijstelling van het beleid is met enige regelmaat noodzakelijk. Hiervoor is aanpassing van het bestemmingsplan niet noodzakelijk.

In de Nota is het Edese parkeernormenbeleid vastgelegd. Het gaat daarbij om de parkeereis die gesteld wordt aan een bouwplan waarbij een verandering in omvang en/of verandering in functie optreedt dan wel sprake is van een bestemmingswijziging. Het doel van de Nota is voorkomen dat bij de ontwikkeling van nieuwe bouwplannen een te hoge parkeerdruk ontstaat en dat dit resulteert in overlast voor de omgeving.

Om dit doel te bereiken staat beschreven hoeveel parkeerplaatsen bij een bouwplan gerealiseerd moeten worden. Alle parkeerplaatsen moeten hierbij in beginsel in het plangebied gerealiseerd worden. Bovendien wordt aangegeven welke mogelijkheden bestaan om af te wijken van de gestelde parkeereis. Deze mogelijkheden om af te wijken zijn beschreven met daarbij de voorwaarden en redenen waarom een afwijking al dan niet mogelijk is.

# **4.15 Koperensteeg 9-9a in Wekerom**

# **Huidige situatie**

Het perceel Koperensteeg 9- 9A in Wekerom ligt in het agrarisch buitengebied van de gemeente Ede nabij het kruispunt met de Riemterweg, circa 300 meter ten westen van de bebouwde kom van Wekerom. Kadastraal is het perceel bekend als gemeente Ede, sectie B, nummers 4888 en 4889.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch' met de specifieke aanduidingen agrarisch bedrijf middelgroot' en 'intensieve veehouderij'. Het perceel ligt in het verwevingsgebied'.

*fragment van de verbeelding bij het huidige bestemmingsplan*

#### **Toekomstige situatie**

Deze bestemmingsplanwijziging betreft de legalisatie van een gesplitste bedrijfswoning (woongebouw). Volgens het geldende bestemmingsplan is er één bedrijfswoning toegestaan. Gebleken is dat deze woning al vóór 9 mei 1995 in twee volledig zelfstandige wooneenheden is gesplitst die tot op heden onafgebroken bewoond zijn geweest. Aangezien hiertegen door de gemeente nooit handhavend is opgetreden valt deze woonruimte onder de beschermende werking van het overgangsrecht. Conform de Nota van Uitgangspunten bij het achterliggende bestemmingsplan (vastgesteld 15 december 2011) wordt deze gesplitste bedrijfswoning positief bestemd als 'woongebouw' met de bestaande en in dit geval ook vergunde inhoud. Voor het overige blijft het bestemmingsplan ongewijzigd.

Na deze planwijziging is - binnen het op de verbeelding aangegeven bouwvlak - een agrarisch bedrijf mogelijk met 2500 m² aan bedrijfsbebouwing. Daarnaast is één bedrijfswoning toegestaan in de vorm van een woongebouw (maximaal 700 m³) met daarbij in totaal 100 m² aan bijgebouwen en overkappingen voor privégebruik. Er blijft dus sprake van een (gesplitste) agrarische bedrijfswoning die dus enkel mag worden bewoond door huishoudens die een directe, functionele band hebben met het bijbehorende bedrijf. Verkoop of verhuur aan of gebruik door derden blijft dus niet toegestaan.

*fragment van de verbeelding bij het toekomstige bestemmingsplan*

#### **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Aangezien er feitelijk niets verandert en enkel een bestaande situatie positief wordt bestemd zijn er vanuit deze aandachtsgebieden geen belemmeringen voor deze planherziening naar voren gekomen.

# **Beleid**

Deze planherziening betreft feitelijk een verzoek om de bestaande gesplitste bedrijfswoning te legaliseren door deze planologisch aan te duiden als 'woongebouw'. Volgens het geldende bestemmingsplan is er één bedrijfswoning toegestaan.

Wij hebben onderzocht of er sprake is geweest van twee wooneenheden en of deze twee wooneenheden zijn gelegaliseerd op basis van het gebruiksovergangsrecht of op basis van een positieve bestemming in het bestemmingsplan. Hierbij is aansluiting gezocht bij de 'Nota van Uitgangspunten voor de eerste Algehele herziening van het bestemmingsplan Agrarisch Buitengebied 2012' die als bijlage bij de toelichting is gevoegd van het bestemmingsplan 'Agrarisch Buitengebied Ede 2012'.

De voorheen geldende bestemmingsplannen 'Agrarisch Buitengebied' uit 1994 en 'Artikel 30-herziening Agrarisch Buitengebied' uit 2002 stonden maximaal één bedrijfswoning toe, dan wel het bestaande aantal. In dit geval is van belang dat het perceel Koperensteeg 9 en 9A in Wekerom is meegenomen in de plankaart van het bestemmingsplan 'Artikel 30-herziening Agrarisch Buitengebied' uit 2002. Beoordeeld moet worden of de tweede wooneenheid kan worden aangetoond als bestaand geval bij de inwerkingtreding van dit bestemmingsplan. De peildatum voor de inwerkingtreding van het bestemmingsplan 'Artikel 30-herziening Agrarisch Buitengebied' uit 2002 is 7 december 2004.

Uit onderzoek (naar o.a. belastinggegevens en persoonsgegevens) en het onderzoek van de bewoners is gebleken dat de tweede wooneenheid vóór de peildatum (7 december 2004) aanwezig en bewoond was en dat de tweede wooneenheid sindsdien ook onafgebroken permanent bewoond is geweest. Conform de Nota van Uitgangspunten bij het achterliggende bestemmingsplan (vastgesteld 15 december 2011) wordt deze gesplitste bedrijfswoning positief bestemd als 'woongebouw' met de bestaande en in dit geval ook vergunde inhoud van 700 m³. Voor het overige blijft het bestemmingsplan ongewijzigd.

# **4.16 Krommesteeg 26 in Ede**

# **Huidige situatie**

Het perceel Krommesteeg 26 te Ede ligt in het agrarisch buitengebied van de gemeente Ede, nabij het kruispunt met de Fransesteeg, circa 1,5 kilometer ten noorden van Ede en circa 1,5 kilometer ten zuiden van Lunteren. Kadastraal is het perceel bekend als Ede, sectie I, nummer 2086.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen (agrarische nevenactiviteiten toegestaan)' met de nadere aanduiding 'woongebouw, 671 m³'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

# **Toekomstige situatie**

Directe aanleiding voor dit verzoek om bestemmingsplanwijziging is een handhavingsprocedure De vorm van het huidige bouwvlak wordt gewijzigd zodat alle aanwezige bebouwing weer binnen dat vlak komt te liggen en het buitenterrein efficiënter gebruikt kan worden. De specifieke aanduiding 'agrarische nevenactiviteiten' blijft vooralsnog ongewijzigd; hiervoor wordt binnen afzienbare tijd een apart actualiseringsproject voor het gehele buitengebied opgestart.

De bouw- en gebruiksmogelijkheden veranderen hierdoor niet: er is één woongebouw van 671 m³ toegestaan (2 wooneenheden) met daarbij in totaal 200 m² aan bijgebouwen en overkappingen. Via de bestaande regelingen in het bestemmingsplan kunnen de ontbrekende vergunningen alsnog worden verleend waarna de handhavingszaak kan worden afgerond.

Het woongebouw is kadastraal gesplitst en heeft hierdoor twee verschillende adressen gekregen: Fransesteeg 9 en Krommesteeg 26 in Ede. Zo'n splitsing van eigendom (privaatrecht) heeft echter geen consequenties voor het geldende bestemmingsplan (publiekrecht): er blijft sprake van één woonbestemming. Om misverstanden of onduidelijkheden te voorkomen is deze planwijziging ook opgenomen in dit bestemmingsplan op het adres Fransesteeg 9 in Ede.

*fragment van de verbeelding bij het toekomstig bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

#### *Vormwijziging bouwvlak*

In artikel 15.8.2 van het bestemmingsplan "Agrarisch Buitengebied Ede 2012" is een wijzigingsbevoegdheid opgenomen waarmee, onder bepaalde voorwaarden, de vorm van het bouwvlak gewijzigd kan worden:

#### **15.8.2 Vorm van het bouwvlak**

Burgemeester en wethouders zijn bevoegd de vorm van een bouwvlak te wijzigen met inachtneming van de volgende bepalingen:

- 1. de oppervlakte van een bouwvlak mag niet worden vergroot;
- 2. de wijziging is noodzakelijk voor een doelmatig gebruik van het bestemmingsvlak;
- 3. er is sprake van een landschappelijke inpassing;
- 4. de wijziging leidt niet tot onevenredige aantasting van gebruiks- en ontwikkelingsmogelijkheden van naastgelegen percelen.

De gevraagde vormwijziging van het bouwvlak voldoet aan deze voorwaarden. De omvang van het vlak blijft onveranderd. Door de beoogde vormwijziging kunnen de bestaande bouw- en gebruiksmogelijkheden beter worden benut. Doordat overtollige verharding langs de openbare weg verdwijnt en de buitenopslag hierdoor geconcentreerd wordt op het achterterrein achter bestaande bebouwing sluit dit ook beter aan bij de uitgangspunten van het Beeldkwaliteitsplan voor het buitengebied. Er is een inrichtingsplan opgesteld waarbij het nieuwe erf op een verantwoorde wijze binnen het omliggende landschap wordt ingepast. De vormverandering heeft geen onevenredig nadelige gevolgen voor de gebruiks- en ontwikkelingsmogelijkheden van de naastgelegen percelen.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied uit 2016. Het gaat om een bescheiden vormwijziging van een bestaand bestemmingsvlak voor 'Wonen (met agrarische nevenactiviteiten)'.

Het erf krijgt langs de Fransesteeg een groenere en minder industriële uitstraling door het versmallen van de aanwezige uitweg aan de westzijde van het perceel met ca. 5 meter en het instandhouden van de aanwezige groenvoorzieningen en bomen. Langs deze perceelgrens wordt de verharding verwijderd en in plaats daarvan een beukenhaag (Fagus Sylvatica) aangeplant met twee solitaire zomereiken (Quercus Robur). Ook langs de zuidelijke grens van het nieuwe bouwvlak wordt een beukenhaag aangeplant waardoor de buitenopslag voor het hoveniersbedrijf op het achtererf vrijwel volledig is afgeschermd en niet meer zichtbaar is vanaf de openbare weg.

Hierdoor is het erf op verantwoorde wijze in het omliggende landschap ingepast. De toekomstige inrichting van het nieuwe erf is weergegeven op onderstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd, evenals de duurzame instandhouding ervan.

*landschappelijke inpassing Krommesteeg 26 te Ede* 

#### **Milieu**

Er worden met dit plan geen nieuwe bouw- of gebruiksmogelijkheden gecreëerd en de bestemming van het perceel blijft ongewijzigd (Wonen met agrarische nevenactiviteiten). Er zijn op korte termijn ook geen (vervangende) nieuwbouwplannen.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden bepaalde richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken.

In dit geval gaat het echter om een bestaande situatie waarbij het gebruik van het perceel en de aanwezige bebouwing onveranderd blijft. Uitgaande van een richtafstand van 50 meter (hinder), respectievelijk 30 meter (geluid) en 10 meter (geur, stof en gevaar) is de bestaande afstand tot met name het agrarische bedrijf aan de Fransesteeg 4 Ede weliswaar beperkt, maar aanvaardbaar. Beide functies hinderen elkaar niet. Dat geldt ook voor andere gevoelige objecten in de omgeving die op wat grotere afstand liggen.

#### *Geur veehouderijen*

In de directe omgeving zijn aan de Fransesteeg 4 en 7 te Ede twee intensieve veehouderijen gevestigd met de bestemming 'Agrarisch – groot bedrijf'. Met deze planwijziging worden geen nieuwe geurgevoelige objecten geïntroduceerd: het perceel behoudt de huidige bestemming waarbij er - afgezien van het bestaande woongebouw - geen gevoelig gebruik is toegestaan. Het plan heeft daarom ook geen nadelig effect op de ontwikkelingsmogelijkheden van genoemde veehouderijen.

#### *Toetsing woon- en leefklimaat*

Dit is niet aan de orde omdat er geen gevoelig gebruik mogelijk wordt gemaakt.

#### *Belemmeringen omliggende bedrijven*

Dit is niet aan de orde omdat er geen geurgevoelig (te beschermen) object mogelijk wordt gemaakt.

#### Conclusie

Vanuit het oogmerk van milieuzonering is medewerking aan het plan mogelijk.

#### **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen vormwijziging van het bouwvlak wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren. Het aspect bodem vormt geen belemmering voor dit plan.

# **Luchtkwaliteit**

De voorgenomen bestemmingsplanwijziging heeft enkel betrekking op een vormwijziging van het bouwvlak. De huidige bestemming van het perceel en de bijbehorende bouw- en gebruiksmogelijkheden blijven onveranderd. De planherziening heeft om die reden dan ook geen effect op de lokale luchtkwaliteit. Het aspect luchtkwaliteit vormt geen belemmering voor dit plan.

# **Externe Veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het aspect externe veiligheid vormt daarom geen belemmering voor de vaststelling van deze bestemmingsplanwijziging.

## **Geluid (Wet geluidhinder, verkeerslawaai)**

Met deze bestemmingsplanwijziging worden geen nieuwe geluidsgevoelige bestemmingen toegevoegd of wegen gereconstrueerd. Daarom is een toetsing aan de grenswaarden uit de Wet geluidhinder niet aan de orde. Het aspect verkeerslawaai vormt geen belemmering voor dit plan.

## **Verkeer**

Door deze planherziening zal het aantal verkeersbewegingen ter plaatse niet toenemen. Verder heeft men op eigen terrein voldoende gelegenheid om het parkeren op te vangen. De Fransesteeg is een onverharde weg; het gemeentelijke beleid is om deze wegen niet te verharden. Hier moet men met de bedrijfsvoering rekening mee houden. Vanuit verkeerskundig perspectief zijn er geen bezwaren tegen deze bestemmingsplanwijziging.

## **Ecologie**

#### *Gebiedsbescherming*

Het plangebied is geen onderdeel van het Gelders NatuurNetwerk, de Groene Ontwikkelingszone of Natura 2000-gebied en heeft hier ook geen binding mee. Gezien de aard van de planwijziging is een effect op het functioneren van natuurgebieden bovendien op voorhand uit te sluiten.

## *Soortbescherming*

Onderhavige planwijziging betreft een vormverandering van het bouwvlak met de bestemming ''Wonen (agrarische nevenactiviteiten toegestaan)' om buiten het bouwvlak gebouwde bijgebouwen te kunnen legaliseren. Het perceel betreft een woongebouw met twee verschillende adressen (Fransesteeg 9 en Krommesteeg 26).

Op voorhand kan niet worden uitgesloten dat er zich in het plangebied beschermde soorten aanwezig zijn. Er zijn echter geen sloopwerkzaaamheden voorzien en er worden geen bomen gekapt. Daarom zijn er geen negatieve effecten voor beschermde soorten te verwachten, mits de voorgenomen verplaatsing van de beukenhaag buiten het broedseizoen van vogels (medio maart tot medio juli) geschiedt.

# Conclusie

Mits er bij de verwijdering/verplaatsing van de beukenhaag buiten het broedseizoen van vogels gewerkt wordt, zijn er geen negatieve effecten op beschermde soorten te verwachten. Er is in dat geval geen noodzaak om vooraf een QuickScan Ecologie uit te voeren.

# **Archeologie**

In onderstaande figuur is het betreffende plangebied te zien, zoals weergegeven op de Cultuurhistorische Waardenkaart, kaartbijlage archeologie (2013)6 . De oranje kleur geeft aan dat de trefkans op archeologische resten in het plangebied hoog is. Volgens deze kaart heeft het plangebied een middelhoge integrale cultuurhistorische betekenis.

*uitsnede CHW, kaartblad archeologie, met plangebied in de zwarte cirkel*

In de directe omgeving (straal 250 m) van het plangebied zijn geen archeologische monumenten, waardevolle archeologische terreinen en vindplaatsen. Ten noorden van het plangebied is in 2016 een booronderzoek uitgevoerd. Hieruit bleek dat de bodemvorming daar op natte omstandigheden wijst en dus een ongunstige plaats was voor wonen. Daarom is de archeologische verwachting daar ter plaatse naar beneden bijgesteld. Deze conclusie is echter niet door te trekken tot deze locatie.

<sup>6</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

#### Conclusie

Deze planherziening voorziet in een beperkte aanpassing van de vorm van het bestemmingsvlak. Omdat er geen nieuwe grondroerende werkzaamheden worden uitgevoerd, is de kans klein dat belangrijke archeologische resten worden geraakt. Deze planwijziging zal niet tot onevenredige aantasting van archeologische waarden leiden. Een beschermende planologische regeling is daarom niet nodig. De algemene meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

## **Water**

De locatie ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Ter plaatse van het plangebied is drukriolering aanwezig waarop de bestaande bebouwing is aangesloten. Bij nieuwbouw kan het afvalwater hiervan ook op de drukriolering worden afgevoerd. Het regenwater mag niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen die op de Legger van het waterschap staan. De verharding op het perceel neemt niet noemenswaardig toe. Daarom hoeft geen compenserende extra waterberging aangelegd te worden.

#### Conclusie

Vanuit water bestaat er geen bezwaar tegen dit plan.

# **4.17 Krommesteeg 36 Bennekom**

# **Huidige situatie**

Het perceel Krommesteeg 36 in Bennekom ligt in het agrarisch buitengebied van de gemeente Ede, nabij de kruispunten met de Veendersteeg en de Krommesteeg, circa 1200 meter ten westen van de bebouwde kom van Bennekom. Kadastraal is het perceel bekend als gemeente Lunteren, sectie I nummer 1772.

*luchtfoto van het betreffende perceel (1:5000)* 

In het geldende bestemmingsplan 'Partiële herziening Agrarisch buitengebied Ede 2014 - 1e ronde' heeft het perceel de bestemming 'Agrarisch' met de functieaanduidingen 'specifieke vorm van agrarisch - agrarisch bedrijf groot' en 'paardenhouderij'. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft het veranderen van de huidige agrarische bedrijfsbestemming naar een niet-agrarische bedrijfsbestemming ten behoeve van een grondverzetbedrijf. Alle aanwezige bedrijfsbebouwing op het perceel wordt gesloopt en vervangen door nieuwbouw met uitzondering van de bedrijfswoning ('woongebouw').

Na deze bestemmingsplanwijziging is er - binnen het op de verbeelding aangegeven bouwvlak - in totaal 680 m² aan bedrijfsbebouwing toegestaan met daarbij één bedrijfswoning (in de vorm van een wooongebouw met een maximale inhoud 660 m³) met in totaal 100 m² aan bijgebouwen en overkappingen voor privégebruik, inclusief noodzakelijke verharding.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functieverandering van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een grondverzetbedrijf wordt aangemerkt als een 'gebiedspassend bedrijf'. Als voor zulke bedrijven aantoonbaar geen ruimte bestaat op een nabijgelegen bedrijventerrein kan - onder voorwaarden en door de inzet van compenserende sloopmeters - een functiewisseling op de voormalige agrarische locatie mogelijk worden gemaakt.

De vereiste sloopcompensatie bestaat uit twee afzonderlijke onderdelen: standaard 100 m² voor het nieuwe 'bedrijfsrecht' met daarbij per m² bedrijfsbebouwing 2 m² aan sloopmeters. Voor de gewenste bouw van de bedrijfshal van 680 m² voor een grondverzetbedrijf zijn daarom (100 + 2x680=) 1460 m² aan compenerende sloopmeters vereist.

Op de planlocatie is 1463 m² aan inzetbare sloopmeters aanwezig Niet legale bebouwing is buiten beschouwing gelaten, evenals 150 m² aan bijgebouwen en overkappingen voor privégebruik die immers herbouwd kunnen worden. Het plan is dus uitvoerbaar, mits alle bebouwing op het perceel (minus bedrijfswoning) volledig wordt gesloopt. Er hoeft geen aanvullende sloopcompensatie van elders te worden aangekocht.

Vervolgens is onderzocht of de vestiging van een grondverzetbedrijf op deze specifieke locatie past binnen een goede ruimtelijke ordening en welke aanvullende voorwaarden daarvoor gelden. Geconcludeerd kan worden dat er geen milieuhygiënische belemmeringen zijn. De volledige beoordeling van het verzoek is hieronder te lezen.

## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied uit 2016. Het gaat om een functiewisseling van een agrarisch bedrijf naar een niet-agrarisch bedrijf waarbij de hoeveelheid bebouwing en verharding aanzienlijk worden teruggebracht.

Het perceel ligt in het heide- en broekontginningslandschap en is reeds goed ingepast. Naast de bestaande landschappelijke elementen draagt de aanplant van een bomenrij aan de oostzijde, een brede houtsingel aan de westzijde, een haag rondom het voorerf en een boomgaard tussen paardenbak en de weg bij aan een zorgvuldige landschappelijke inpassing.

Concreet moet het volgende aangeplant worden:

- Solitaire eik: 3x eik, Quercus robur, plantmaat 16-18 inclusief boompaal en -band
- Bomenrij eik en els, ongelijksoortig gemengd, onderlinge afstand 3 meter, één rij, 60 + 40 strekkende meter 10 stuks eik, 10 stuks els, plantmaat 10-12 inclusief boompaal en -band
- houtsingel, vijf meter breed, 100 meter lang, houtsingel van heesters met boomvormers, te weten 15% els, 10% fladder-iep, 5% eik, 20% meidoorn, 20% hazelaar, 20% geoorde wilg, 10% hondsroos - drie rijen, afstand tussen de rijen 1,50, afstand tussen de planten 1,5 m, driehoeksverband, totaal 200 stuks maat 80-100, aanplant in groepen van 3 en 5 stuks
- haag, beuk, 90 strekkende meter, 3 stuks per meter, 240 stuks
- boomgaard, 11 stuks hoogstamfruit, plantmaat 10-12 inclusief boompaal en -band, soorten nader te bepalen

*landschappelijke inpassing Krommesteeg 36 te Bennekom*

## **Bedrijven en milieuzonering**

Volgens de VNG-brochure 'Bedrijven en milieuzonering' gelden bepaalde richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken. Daarnaast gelden in sommige gevallen ook nog afstandscriteria uit specifieke milieuwet- en regelgeving, zoals de Wet milieubeheer, agrarische geurwetgeving en de veiligheidsregelgeving. Deze regelgeving geldt uiteindelijk als toetsingskader voor de toegestane milieueffecten. Ook deze afstandscriteria worden meegenomen bij de beoordeling.

## *Beschouwing plangebied*

Het plangebied wordt aangemerkt als 'gemengd gebied'; een gebied met een matige tot sterke functiemenging (agrarische en niet-agrarische bedrijven, maneges en woningen). Als sprake is van zo'n 'gemengd gebied' kunnen de VNG-richtafstanden met één trede worden verlaagd.

Een grondverzetbedrijf wordt in de VNG-brochure niet specifiek genoemd, maar kan gezien het karakter van het bedrijf aangemerkt worden als een categorie 3.1 bedrijf. Er geldt dan binnen gemengd gebied een richtafstand van 30 meter. In de directe omgeving liggen wel enkele (bedrijfs)woningen. Deze liggen echter allemaal buiten deze zone van 30 meter.

#### *Omliggende bedrijven*

In de directe omgeving zijn verschillende bedrijven aanwezig. Alleen de naastgelegen manege (nr. 32) heeft een hindercirkel over een deel van de planlocatie. In de VNG-brochure wordt geen specifieke richtafstand genoemd, maar wel in artikel 3.117 van het Activiteitenbesluit milieubeheer. Hierin staat beschreven dat tussen het emissiepunt van een dierenverblijf en het geurgevoelig object een afstand van 50 meter moet zitten. Nu de nieuw te bouwen loods enkel wordt gebruikt voor opslagen stallingsruimte wordt alleen de bestaande bedrijfswoning aangemerkt als een geurgevoelig object. Deze bedrijfswoning ligt buiten de gestelde 50 meter.

#### Conclusie

Op basis van bovenstaande kan geconcludeerd worden dat de nieuwe ontwikkeling op basis van milieuzonering aanvaardbaar is.

## **Geluidhinder** *(verkeerslawaai / Wet geluidhinder)*

Voor nieuwe geluidgevoelige bestemmingen in de nabijheid van een weg geldt in principe een beschermingsniveau van 48 decibel (dB). Dit is de wettelijke voorkeurswaarde. Met een zogenaamde hogere waarde procedure kan de gemeente soms, als geluidsmaatregelen niet doelmatig zijn, gemotiveerd afwijken van deze voorkeurswaarde en een hogere geluidsbelasting ('hogere waarde') toestaan. In het buitenstedelijk gebied geldt voor vervangende nieuwbouw binnen de zone van een bestaande weg een maximale ontheffingswaarde van 58 dB.

#### *Beschouwing plangebied*

De planlocatie valt binnen de geluidszone van de Krommesteeg en (deels) de Harnsesteeg. Het wijzigingsplan voorziet echter niet in nieuwe geluidsgevoelige gebruiksmogelijkheden (er is ook nu reeds een bedrijfswoning toegestaan).

#### Conclusie

Met het plan worden geen nieuwe geluidsgevoelige bestemmingen mogelijk gemaakt. Geluid van wegverkeer vormt geen belemmering voor het plan.

## **Externe veiligheid**

Volgens de risicokaart van de provincie Gelderland liggen er geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

# **Luchtkwaliteit**

Vergeleken met een agrarisch bedrijf vormt een bedrijf van milieucategorie 3.1 een verbetering voor de luchtkwaliteit. De toekomstige bedrijfsactiviteiten zijn dusdanig beperkt dat zij Niet In Betekende Mate bijdragen aan de luchtkwaliteit ter plaatse waarbij het zeer aannemelijk is dat daarbij de NIBM-grens van 3% niet wordt overschreden. Een verdere toetsing van de ontwikkeling aan de normen voor luchtkwaliteit is niet nodig.

# Conclusie

De invloed van onderhavige planwijziging op de luchtkwaliteit is dusdanig beperkt dat het zeer aannemelijk is dat de NIBM-grens van 3% niet wordt overschreden. Luchtkwaliteit vormt derhalve geen belemmering voor de beoogde ontwikkeling.

# **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen vormwijziging van het bouwvlak wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren. Het aspect bodem vormt geen belemmering voor dit plan.

# **Archeologie**

In de bijgevoegde figuur is het plangebied te zien, zoals weergegeven op de Cultuurhistorische Waardenkaart Ede7 , kaartbijlage archeologie (2013). De rode kleur geeft aan dat de trefkans op archeologische resten in het plangebied hoog is. Volgens deze kaart heeft het plangebied een hoge integrale cultuurhistorische betekenis.

*uitsnede CHW, kaartblad archeologie, met het plangebied in de paarse cirkel*

Vanwege deze hoge archeologische verwachting is een verkennend booronderzoek uitgevoerd. Hieruit bleek dat de bodem slechts gedeeltelijk verstoord is. Bouwtekeningen behorende bij de vergunning met kenmerk WM-98-098, waarop de huidige bebouwing is afgebeeld, geven aan dat de huidige bebouwing geen grootschalige verstoringen hebben aangericht. In de directe omgeving (straal 250 m) van het plangebied bevinden zich geen archeologische monumenten, waardevolle archeologische terreinen en vindplaatsen.

<sup>7</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede, RAAP-rapport 2500, Weesp.

De planlocatie is nog in gebruik als agrarisch bedrijf en de te slopen bebouwing is nog aanwezig. Normaliter wordt voor de vaststelling van het bestemmingsplan archeologische onderzoek uitgevoerd tot en met de waarderende fase. In dit geval was dit niet mogelijk vanwege de nog aanwezige bebouwing binnen het plangebied. De waarderende fase van het archeologisch onderzoek moet daarom tijdens de vergunningsprocedure worden uitgevoerd.

#### Conclusie

Gelet op de omvang van de voorgenomen ontwikkeling, de archeologische verwachting conform de Cultuurhistorische Waardenkaart van de gemeente Ede en het uitgevoerde booronderzoek, is de trefkans op archeologische resten in het plangebied hoog. Realisatie van de nieuwe bestemming kan leiden tot onevenredige aantasting van archeologische waarden. Daarom is een beschermende planologische regeling noodzakelijk. Voor bodemingrepen groter dan 250 m² en dieper dan 30 cm beneden maaiveld is een omgevingsvergunning vereist. Aan deze vergunning kunnen voorwaarden voor archeologisch onderzoek worden verbonden.

# **Cultuurhistorie**

Het kader voor de doorwerking van cultuurhistorie in ruimtelijke plannen wordt bepaald door wetgeving en beleid op verschillende niveaus, waaronder de Cultuurhistorische Waardenkaart (CHW) Ede. Deze kaart betreft een uitwerking van het gemeentelijke erfgoed- en archeologiebeleid.

Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-) bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

De CHW is de basis voor de cultuurhistorische inbreng bij het opstellen van ruimtelijke plannen. Het plangebied valt gedeeltelijk binnen Cultuurhistorisch Waardevolle Zone 1, waarvoor de volgende beleidsstrategie van toepassing is:

"*Dit zijn de cultuurhistorische parelgebieden die identiteit geven aan Ede. De historische situatie is bovengronds goed herkenbaar of ondergronds bijzonder gaaf. De historische zeggingskracht is daardoor zeer hoog. Op nationaal niveau zijn deze cultuurhistorische gebieden relatief zeldzaam. Ontwikkelingen zijn toegestaan als ze tenminste beogen cultuurhistorische waarden in stand te houden dan wel te versterken. Een historisch-ruimtelijke analyse is hierbij noodzakelijk. Het dagelijkse beheer dient mede gericht te zijn op instandhouding."* 

*fragment Integrale waarderingskaart van de Cultuurhistorische Waardenkaart* 

In de navolgende paragraaf worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen voor de aanwezige cultuurhistorische waarden.

## **Cultuurhistorische analyse**

De planlocatie ligt in het buurtschap De Kraats, ten westen van de dorpskern van Bennekom. De langgerekte dekzandruggen in dit gebied vormden vanouds aantrekkelijke vestigingsplaatsen. Op deze hoger gelegen gronden werden aaneengesloten akkercomplexen (engen) aangelegd. De oude wegen over de dekzandruggen (Krommesteeg en Langesteeg) hebben een oost-west richting. Het kronkelend beloop van de wegen hangt samen met het natuurlijk reliëf.

Vanaf de middeleeuwen zijn de nattere gronden ten noorden en ten zuiden van De Kraats ontgonnen. De regelmaat van deze ontginningen verraadt een zeker regie, mogelijk van de Hertog van Gelre. Het plangebied maakt deel uit van de Vijfde Polder onder Bennekom, die gelegen is tussen de Dijkgraaf en Harnsesteeg/Zandsteeg. Onderstaande kaart uit 1753 toont de ligging van het plangebied langs de Krommesteeg, die ligt op de overgang van een oude eng naar de regelmatig verkavelde polder. De gronden binnen het plangebied waren destijds in gebruik als akkerland. Tot de jaren zestig van de vorige eeuw is het agrarisch gebruik ongewijzigd gebleven.

In 1969 werd vergunning verstrekt voor het bouwen van een woonhuis en varkensschuur op het perceel. In de jaren zeventig en tachtig van de vorige eeuw werden op het nieuwe erf verscheidene agrarische bijgebouwen opgericht, waaronder een mestkalverenschuur, een veldschuur en een hooiopslagloods. De bestaande woning werd in 1977 uitgebreid.

*fragment van de Situatietekening (blad 11) van de Leggeratlas van de Dijkstoel Wageningen en Bennekom dienend als grondslag voor de omslagheffing uit 1753 – het plangebied is rood omcirkeld*

#### **Cultuurlandschap**

Het cultuurlandschap ter plekke van plangebied valt volgens de Cultuurhistorische Waardenkaart Ede te typeren als 'vochtige kampenontginning' (kn1a). Nadat de grootste dekzandruggen en de flanken van de stuwwallen waren ontgonnen werden 'kampen' (door houtwallen omgeven akkers) aangelegd op kleinere zandruggen. Tussenliggende laagtes werden in cultuur gebracht als wei- en hooiland. Deze kampontginningen zijn de oudste ontginningen op de vochtige zandgronden in de Gelderse Vallei.

In het huidige bestemmingsplan heeft het plangebied de dubbelbestemming 'Waarde - Cultuurhistorische Landschapswaarde'. Gronden met deze dubbelbestemming zijn naast de andere daar geldende bestemmingen mede bestemd voor behoud, versterking en ontwikkeling van cultuurhistorische landschapswaarden.

#### **Historisch-ruimtelijke structuren**

*deelkaart 'Cultuurlandschap en historische landschapselementen' van de CHW Ede*

Blijkens de deelkaart 'Cultuurlandschap en historische landschapselementen' van de CHW Ede liggen binnen het plangebied geen cultuurhistorisch waardevolle structuren. Historisch-ruimtelijke structuren in de directe omgeving zijn de Krommesteeg (paarse lijn), de beplantingsstructuur langs deze weg (groene bolletjeslijn), de langsgelegen wetering (blauwe bolletjeslijn) en enkele historische kavelgrenzen ten westen van het plangebied (oranje lijn). Het naastgelegen agarisch erf (Krommesteeg 32) is een oude nederzettingslocatie dat vóór 1832 al was bebouwd.

De bebouwing binnen het plangebied heeft geen beschermde status als rijksmonument of gemeentelijk monument. Evenmin staat de bebouwing op de lijst van potentiële karakteristieke panden. De nabij de planlocatie gelegen boerderij Krommesteeg 32-34 staat op de lijst van potentiële karakteristieke panden.

#### Effecten van voorliggende planherziening op de aanwezige cultuurhistorische waarden

Gelet op de beleidsstrategie die behoort bij Cultuurhistorische Waardevolle Zone 1 van de CHW Ede vormt het uitgangspunt voor de beoogde bestemmingsplanwijziging dat aanwezige cultuurhistorische waarden behouden dan wel versterkt worden. Geconcludeerd wordt dat het planvoornemen geen negatief effect heeft op historisch-ruimtelijke structuren in de omgeving van het plangebied. Daarnaast geldt dat de te slopen bebouwing geen beschermde status heeft. Er zijn vanuit cultuurhistorisch perspectief dan ook geen belemmeringen voor het planvoornemen tot omvorming van het huidige agrarisch bedrijf tot grondverzetbedrijf.

#### **Ecologie**

Voor onderhavige planwijziging is een QuickScan Natuurwetgeving uitgevoerd (Aeres Milieu B.V, projectnummer AM18456, datum 6 december 2018). Hieronder de samenvatting van dit onderzoek.

#### *Natura 2000*

Omdat er geen negatieve effecten op Natura 2000-gebieden zijn te verwachten, is er op dit punt geen vergunning nodig op grond van de Wnb.

#### *Gelders NatuurNetwerk (GNN)*

Omdat er geen negatieve effecten op het GNN zijn te verwachten, zijn er op dit punt geen bezwaren vanuit het provinciale natuurbeleid.

#### *Beschermde planten en dieren*

#### *Algemeen voorkomende zoogdieren en amfibieën: vrijstelling*

In het plangebied komen mogelijk zoogdieren en amfibieën voor, die onder de Wnb zijn beschermd. Het gaat om algemeen voorkomende soorten (zogenaamde A-soorten), waarvoor in de provincie Gelderland een algemene vrijstelling geldt in geval van ruimtelijke ontwikkeling en beheer en onderhoud. Dit houdt in dat deze soorten verstoord mogen worden, zonder dat daar vooraf een ontheffing voor is verkregen.

Wel geldt altijd de Zorgplicht (artikel 1.11 Wnb): deze houdt in dat nadelige gevolgen voor dieren en planten altijd zoveel mogelijk moeten worden voorkomen. Om aan de algemene zorgplicht te voldoen, moeten dieren die tijdens de werkzaamheden worden aangetroffen, zo snel mogelijk naar een aangrenzende locatie buiten het plangebied worden verplaatst.

## *Vleermuizen*

De bomenrij aan de zuidzijde van het plangebied (de bomenlaan aan de Krommesteeg) fungeert mogelijk als vaste vliegroute van vleermuizen. Vleermuizen, hun vaste vliegroutes en foerageergebieden zijn onder de Wet natuurbescherming beschermd (internationaal beschermde soorten). Doordat de laan blijft gehandhaafd, blijven eventueel aanwezige vliegroutes behouden. Om verstoring te voorkomen, mag er tot op een afstand van 10 meter van de bomenrij alleen vleermuisvriendelijke buitenverlichting worden geplaatst; van de bomen af en omlaag gerichte verlichting of amberkleurige UV-vrije led armaturen.

#### *Algemeen voorkomende vogels: slopen van gebouwen buiten het broedseizoen*

In de te slopen bebouwing komen in het broedseizoen mogelijk vogelnesten voor. Het gaat om vogels waarvan het nest niet jaarrond wordt beschermd. Doden en vernielen van broedvogels/eieren/jongen kan worden voorkomen door het slopen van de bebouwing buiten het broedseizoen uit te voeren. Rekening houdend met het broedseizoen van de boerenzwaluw dient de sloop van gebouw 5 (zie onderstaand figuur) buiten de periode 15 maart – 1 september plaats te vinden. De overige gebouwen kunnen buiten de periode 15 maart – 15 juli worden gesloopt.

Door naleving van deze aangepaste werkwijze worden ten aanzien van vogels geen overtredingen van de Wnb begaan. In de Provincie Gelderland (2018) gelden nesten van de boerenzwaluw niet als jaarrond beschermd, indien er lokaal voldoende alternatieve nestlocaties aanwezig zijn. Omdat dit het geval is, is er geen sprake van een overtreding op de Wnb.

*onderzochte te slopen voormalige agrarische bedrijfsbebouwing Krommesteeg 36 in Bennekom* 

#### Conclusie

Op basis van bovenstaande kan geconcludeerd worden dat de geldende natuurwetgeving geen belemmeringen geeft voor de thans voorliggende bestemmingsplanwijziging.

#### **Water**

De locatie ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Ter plaatse van het plangebied is drukriolering aanwezig waarop de bestaande bebouwing is aangesloten. Bij nieuwbouw kan het afvalwater hiervan ook op de drukriolering worden afgevoerd. Het regenwater mag niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen die op de Legger van het waterschap staan. De verharding op het perceel neemt niet noemenswaardig toe. Daarom hoeft geen compenserende extra waterberging aangelegd te worden.

#### Conclusie

Vanuit water bestaat er geen bezwaar tegen dit plan.

# **4.18 Kruisbeekweg 23A in Lunteren**

# **Huidige situatie**

Het perceel Kruisbeekweg 23A in Lunteren ligt in het agrarisch buitengebied van de gemeente Ede, nabij het kruispunt met de Postweg en de Schansweg, zo'n 2 kilometer ten westen van de bebouwde kom van Lunteren. Kadastraal is het perceel bekend als gemeente Lunteren, sectie D, nummer 986.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen' met de functieaanduiding 'specifieke vorm van wonen - agrarische nevenactiviteit'. Het perceel ligt deels in het verwevingsgebied, deels in het landbouwontwikkelingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft het ambtshalve herstellen van een omissie. Gebleken is dat bij het perceel aan de Kruisbeekweg 23- 23A in Lunteren sprake is van twee zelfstandige woonruimtes, terwijl het geldende bestemmingsplan 'Agrarisch Buitengebied Ede 2012' slechts één (burger)woning toestaat. Ook het voorheen geldende bestemmingsplan stond slechts één (burger)woning toe.

Gebleken is dat het betreffende bijgebouw al vóór 9 mei 1995 als 'noodwoning' in gebruik was en tot op heden ook onafgebroken bewoond is geweest. Aangezien hiertegen door de gemeente nooit handhavend is opgetreden valt deze woonruimte onder de beschermende werking van het overgangsrecht. Conform de Nota van Uitgangspunten bij het achterliggende bestemmingsplan wordt deze woonruimte positief bestemd als 'plattelandswoning' met de bestaande inhoud. Voor het overige blijft het bestemmingsplan ongewijzigd.

Na deze planwijziging is - binnen het op de verbeelding aangegeven bouwvlak - een hoofdwoning van 660 m³ toegestaan en een kleine plattelandswoning van 396 m³. Bij de hoofdwoning is in totaal 75 m² aan bijgebouwen en overkappingen voor privégebruik toegestaan, voor de plattelandswoning (nr. 23a) geldt een maximum van van 50 m². Overige bebouwing mag uitsluitend voor kleinschalige agrarische nevenactiviteiten worden gebruikt.

*fragment van de verbeelding bij het toekomstige bestemmingsplan*

## **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen.

## **Beleid**

Onderzocht is sinds wanneer sprake is geweest van twee wooneenheden en of deze zijn gelegaliseerd op basis van het gebruiksovergangsrecht. Hierbij is aansluiting gezocht bij de 'Nota van Uitgangspunten' bij de eerste algehele herziening van het achterliggende bestemmingsplan Agrarisch Buitengebied 2012 die als bijlage bij de toelichting bij dat bestemmingsplan is gevoegd.

Het overgangsrecht van het huidige bestemmingsplan 'Agrarisch Buitengebied Ede 2012' bevat geen legaliserende werking voor illegaal gebruik (artikel 33.2, sub d). Het overgangsrecht van het bestemmingsplan 'Agrarisch Buitengebied' uit 1994 heeft daarentegen wel legaliserende werking voor illegaal gebruik (artikel 23, slot van de planregels). Dit is slechts anders voor zover het strijdige gebruik rechtens is gewraakt. Voor dit laatste is noodzakelijk dat betrokkene namens het college van Burgemeester en Wethouders vóór de peildatum 9 mei 1995 op ondubbelzinnige wijze te kennen is gegeven dat sprake is van illegaal gebruik en dat betrokkene duidelijk is gemaakt dat in voortgezette overtreding van dit illegale gebruik niet zal worden berust *(zie ECLI:NL:RVS:2013:285).* 

De peildatum voor het overgangsrecht van het bestemmingsplan 'Agrarisch Buitengebied' uit 1994 is 9 mei 1995 en het gebruik van de betreffende 'noodwoning' is in dit geval niet gewraakt. Hierdoor zou aanspraak kunnen worden gemaakt op het legaliserende gebruiksovergangsrecht van het bestemmingsplan 'Agrarisch Buitengebied' uit 1994.

De 'noodwoning' is voor het eerst op tekening te zien bij een in 1990 verleende Hinderwetvergunning (kenmerk HW-90-035). Daarnaast blijkt uit een vergelijking van luchtfoto's van 1992 en 13 maart 1995 dat de noodwoning voor de peildatum van 9 mei 1995 gedeeltelijk (in zijn oorspronkelijke vorm) al aanwezig was. Op een luchtfoto uit 1997 is voor het eerst te zien dat de noodwoning met een aanbouw is vergroot en op een luchtfoto uit 2002 is te zien dat de noodwoning met een aanbouw is vergroot tot het huidige formaat. Deze aanbouwen worden gesloopt nu deze niet vóór de peildatum aanwezig waren.

Verder is mede door raadpleging van de BRP (Basisregistratie Personen) voldoende aannemelijk gemaakt dat de betreffende woonruimte reeds voor de peildatum aanwezig was en tot op heden onafgebroken bewoond is geweest.

Het gebruik van het deel van de noodwoning dat op 9 mei 1995 aanwezig was, is legaal op grond van het gebruiksovergangsrecht. In beginsel moet bestaand legaal gebruik positief bestemd worden. Het bestemmingsplan wordt daarom conform de 'Nota van Uitgangspunten' bij de toelichting bij het bestemmingsplan Agrarisch Buitengebied 2012' aangepast. Voor de aanwezige aanbouwen geldt dat deze niet vóór de peildatum aanwezig waren. Deze aanbouwen worden daarom niet bestemd en moeten geheel worden verwijderd, zoals op onderstaande tekening is aangegeven.

# **Milieu**

## *Toetsing woon- en leefklimaat*

De noodwoning staat op slechts 5 meter van een jongveestal (gewenst is 50 meter). Het woon- en leefklimaat zal desondanks redelijk acceptabel zijn omdat geen varkens meer worden gehouden en het aantal runderen op het bedrijf beperkt is én zal blijven. Het bedrijf heeft bij de huidige bestemming geen uitbreidingsmogelijkheden, omdat enkel een agrarische nevenactiviteit is toegestaan binnen de bestaande bebouwing. Hierdoor zal het woon- en leefklimaat redelijk acceptabel blijven.

#### *Belemmeringen omliggende bedrijven*

Inpassing van de noodwoning is mogelijk als deze gerelateerd blijft aan de bestemming 'Wonen' met de aanduiding 'specifieke vorm van wonen - agrarische nevenactiviteit' en de aanduiding 'plattelandswoning'. Op deze manier wordt de bestaande agrarische nevenactiviteit op het perceel niet belemmerd in zijn bedrijfsvoering op het gebied van geur en geluid. De plattelandswoning wordt voor die aspecten als onderdeel van de landbouwinrichting beschouwd.

In de omgeving zijn vooral woonbestemmingen aanwezig, in enkele gevallen met een specifieke aanduiding voor kleinschalige agrarische nevenactiviteiten. Hiervoor wordt een vaste afstand van 50 meter aangehouden. De dichtstbij gelegen agrarische nevenactiviteit bevindt zich op meer dan 50 meter afstand van de plattelandswoning. In de directe omgeving van de noodwoning is alleen sprake van reguliere woonbestemmingen, waardoor verder gelegen bedrijven met een bedrijfsbestemming niet worden belemmerd indien de noodwoning als plattelandswoning wordt bestemd.

## **Geluid** *(Wet geluidhinder, verkeerslawaai)*

Het plan voorziet in het toevoegen van een geluidgevoelige bestemming (woning) binnen de geluidszone van de Kruisbeekweg. Daarom is getoetst aan de grenswaarden uit de Wet geluidhinder Uit de berekeningen blijkt dat de noodwoning voldoet aan de voorkeurswaarde van 48dB.

## Conclusie

Het aspect wegverkeerslawaai vormt daarom geen belemmering voor dit plan.

## **Luchtkwaliteit**

Het toevoegen van één woning is een ontwikkeling die Niet In Betekende Mate bijdraagt aan de luchtkwaliteit ter plaatse (voor woningbouwlocaties geldt een NIBM-grens van 1.500 woningen). Ook zijn er volgens de monitoringsresultaten van het Nationaal Samenwerkingsprogramma Luchtkwaliteit geen (dreigende) overschrijdingen van de grenswaarden van de maatgevende stoffen stikstofdioxide (NO2) en fijn stof (PM10) langs de wegen in de omgeving van het plangebied.

#### Conclusie

Het aspect luchtkwaliteit vormt daarom geen belemmering voor dit plan.

## **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het betreft enkel een technische correctie van een reeds eerder goedgekeurd plan.

#### Conclusie

Het aspect externe veiligheid vormt daarom geen belemmering voor dit plan.

# **4.19 Meentweg 10 in Bennekom**

# **Huidige situatie**

Het perceel Meentweg 10 te Bennekom ligt in het agrarisch buitengebied van de gemeente Ede, nabij het kruispunt met de Valleiweg, circa 2 kilometer ten zuidoosten van de bebouwde kom van Ede. Kadastraal is het perceel bekend als gemeente Bennekom, sectie G, nummer 202.

*luchtfoto van het betreffende perceel (1:5000)*

In het geldende bestemmingsplan 'Groene Grens, Bennekom, Meentweg 10' heeft het perceel de bestemming 'Recreatie' met een specifieke aanduiding ten behoeve van een groepsaccommodatie en 'Agrarisch' (zonder concrete bouwmogelijkheden).

# **Toekomstige situatie**

Deze planherziening betreft het wijzigen van de huidige recreatieve bestemming naar de bestemming 'Maatschappelijk', die veel beter aansluit bij het voorgenomen gebruik van het perceel door initiatiefnemer; een maatschappelijke organisatie die actief is in de maatschappelijke zorg en dienstverlening aan kinderen en jongeren met autisme evenals aan de gezinnen waaruit deze kinderen en jongeren komen.

Om dit mogelijk te maken wordt de bestemming 'Recreatie' omgevormd naar de bestemming 'Maatschappelijk'. Het voormalige bouwvlak zoals dit is opgenomen binnen de bestemming recreatie wordt qua vorm aangepast. Aan de voorzijde wordt een deel weggehaald, terwijl aan de zijkant een stuk van de bestemming 'Agrarisch' wordt omgevormd naar de bestemming 'Maatschappelijk'

Na deze planwijziging is er- binnen het op de verbeelding aangegeven bouwvlak - 600 m² aan bedrijfsbebouwing mogelijk ten behoeve van een maatschappelijke instelling inclusief de daarbij noodzakelijke verharding. Daarbij is één bedrijfswoning toegestaan (maximale inhoud 660 m³) met daarbij in totaal 75 m² aan bijgebouwen en overkappingen voor privégebruik.

*fragment van de verbeelding bij het toekomstige bestemmingsplan*

# **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

## *Structuurvisie Buitengebied Ede*

De Structuurvisie Buitengebied Ede (2011) geeft richting aan de ruimtelijke ontwikkelingen die zich in het buitengebied van Ede voordoen. De visie stelt dat in het agrarisch gebied van de gemeente Ede sprake is van een zeer sterke dynamiek. Zo neemt het aantal agrarische bedrijven in hoog tempo af. De Structuurvisie Buitengebied Ede geeft aan hoe de gemeente de kansen op ontwikkeling op elkaar kan afstemmen en in positieve zin kan oppakken, stimuleren en belemmeringen kan wegnemen.

Over de omzetting van een bestaand niet-agrarische functie naar een andere niet-agrarische functie geeft de structuurvisie verder geen concrete richtlijnen. Het voorliggende bestemmingsplan is daarmee niet in strijd met de beleidsuitgangspunten van de structuurvisie.

# *De Groene Grens*

De huidige recreatieve bestemming is ontoereikend voor de gewenste ontwikkeling van deze locatie. Het perceel ligt binnen het bestemmingsplan 'De Groene Grens'. Dit gebied is bestemd en ingericht als groene bufferzone tussen Ede en Veenendaal. De voornaamste bestemmingen zijn 'Natuur' en 'Wonen'. Nieuwe ontwikkelingen binnen dit plangebied mogen in ieder geval niet ten koste gaan van aanwezige natuur en waardevolle groenelementen. Uitgangspunt is dat nieuwe plannen een positieve impuls geven aan de omgevingskwaliteit ter plaatse.

Onderhavige aanpassing van het bestemmingsplan voldoet hieraan. De nieuwe bestemming biedt binnen hetzelfde bestemmingsvlak dezelfde (beperkte) bouwmogelijkheden als nu het geval is. Het bouwvlak is strak om de bestaande bebouwing gelegd en de oppervlakte aan bedrijfsbebouwing is vastgelegd in de planregels. De vorm van het huidige bestemmingsvlak wordt aangepast: aan de voorzijde krijgt een deel een agrarische bestemming, terwijl aan de zijkant eenzelfde oppervlakte een maatschappelijke bestemming krijgt. Voor verharding, parkeerplaatsen, speelvoorzieningen en dergelijke is daarmee voldoende ruimte gereserveerd binnen het aangegeven bestemmingsvlak, daarbuiten zijn geen mogelijkheden aangezien op die gronden de agrarische bestemming gehandhaafd blijft. Ook is voorzien in een goede landschappelijke inpassing van het erf.

Het beoogde gebruik van het perceel ten behoeve van een maatschappelijke instelling heeft geen zwaardere ruimtelijke of milieuhygiënische impact op de omgeving dan het huidige recreatieve gebruik. Voor zover relevant wordt dit hieronder per vakdiscipline nader omschreven.

## Gewenste situatie

Met deze planwijziging wordt beoogd om op deze locatie zowel groepsbegeleiding als ook individuele begeleiding mogelijk te maken. Daarnaast is het de bedoeling om in het bestaande pand een aantal leerbedrijven te vestigen in het kader van 'Werkend leren'. Het gaat om de volgende leerbedrijven:

- ❖ Leerbedrijf Techniek/Greenbasic-webshop. De webshop omvat voornamelijk producten die worden ingekocht en na ompakking weer worden verkocht.
- ❖ Techniek/Greenbasic-diversen. De jongeren voeren werkzaamheden van technische aard uit en maken ( kleine) producten. Hiervoor zijn er verschillende machines en materialen aanwezig. Er worden ook op bestelling producten gemaakt en verkocht.
- ❖ Catering/maken producten. Er is een beperkt aanbod aan producten en een beperkt aantal bedrijven maakt gebruik van de bestelservice. Daarnaast is het ook mogelijk om op locatie te nuttigen. De productprijzen zijn redelijk marktconform om ongewenste concurrentie van de reguliere bedrijven tegen te gaan. Er is een keuken met de meest noodzakelijke attributen aanwezig.

- ❖ Catering/ horeca op locatie en gebruik grote zaal. Naast het maken van de producten is het voor de jongeren ook belangrijk dat zij ervaring opbouwen op het sociale vlak, dus het contact met de klant. Daarvoor wordt een ruimte ingericht met 5 tafels (max. 4 personen/tafel). De gedachte hierachter is dat er elke jongere een eigen tafel heeft voor bediening. De 5e tafel is primair voor de begeleiding. Daarnaast wil men periodiek een grotere bijeenkomst organiseren waarbij alle "eigen cateraars" gelijktijdig worden ingezet. Het gezamenlijk verzorgen en bedienen vragen namelijk geheel andere leeraspecten die de doelgroep aangeleerd moeten worden in een beschermde omgeving. Bijvoorbeeld een kerstdiner voor cliënten met ouders en directe familie als ook voor de vrijwilligers en het personeel van de Buitenhorst.
## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginngingslandschap. Het aantal parkeerplaatsen blijft gelijk, de aanplant van een rij wilgen aan de westzijde van het bouwvlak en aanvulling van de elzenrij aan de noordzijde dragen bij aan een goede landschappelijke inpassing van het perceel.

*landschappelijke inpassing Meentweg 10 te Bennekom*

Hierdoor is het erf op verantwoorde wijze in het omliggende landschap ingepast. De toekomstige inrichting van het nieuwe erf is weergegeven op onderstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd, evenals de duurzame instandhouding ervan.

# **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen vormwijziging van het bouwvlak wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren. Het aspect bodem vormt geen belemmering voor dit plan.

# **Geur**

Om te beoordelen of er sprake is van een acceptabel woon- en leefklimaat is een berekening gemaakt van de achtergrondbelasting van geur. De belasting is berekend op de hoekpunten van de groepsaccommodatie en de woning. Hierbij is gebruik gemaakt van de vergunde stalgegevens van de bedrijven in de omgeving.

| Object                    |   | X-coördinaat | Y-coördinaat | Geurbelasting |
|---------------------------|---|--------------|--------------|---------------|
| Beoordelingspunt          | 1 | 169243       | 447123       | 11,95         |
| Groepsaccommodatie        |   |              |              |               |
| Beoordelingspunt          | 2 | 169259       | 447111       | 11,22         |
| Groepsaccommodatie        |   |              |              |               |
| Beoordelingspunt          | 3 | 169226       | 447098       | 12,14         |
| Groepsaccommodatie        |   |              |              |               |
| Beoordelingspunt          | 4 | 169242       | 447086       | 11,36         |
| Groepsaccommodatie        |   |              |              |               |
| Beoordelingspunt 1 Woning |   | 169236       | 447076       | 11,49         |
| Beoordelingspunt 2 Woning |   | 169243       | 447072       | 11,26         |
| Beoordelingspunt 3 Woning |   | 169230       | 447068       | 11,48         |
| Beoordelingspunt 4 Woning |   | 169237       | 447063       | 11,13         |

## *Resultaten V-stacks berekening achtergrondbelasting*

# *Beoordeling*

In 2002 heeft de GGD een richtlijn Geurhinder opgesteld waarin een tabel is opgenomen met een beoordeling welke milieukwaliteit hoort bij een bepaald percentage geurgehinderden. Eerder al was in een ruim opgezet onderzoek door PRA Odournet onder 2000 respondenten bepaald welke percentage geurgehinderden te verwachten is bij een bepaalde geurbelasting. Deze twee gegevens samen leveren de volgende tabel op:

| Achtergrondbelasting | Mogelijke<br>kans | Beoordeling     |
|----------------------|-------------------|-----------------|
| geur                 | op geurhinder     | leefklimaat     |
| ouE/m³               | %                 |                 |
| 1 – 3                | < 5               | Zeer goed       |
| 4 – 8                | 5 – 10            | Goed            |
| 9 – 13               | 10 - 15           | Redelijk goed   |
| 14 - 20              | 15 – 20           | Matig           |
| 21 – 28              | 20 – 25           | Tamelijk slecht |
| 29 – 38              | 25 – 30           | Slecht          |
| 39 – 50              | 30 – 35           | Zeer slecht     |
| 51 – 65              | 35 - 40           | Extreem slecht  |

*tabel: relatie geurbelasting – geurhinder - leefklimaat*

De achtergrondbelasting varieert van 11,13 tot 12,14 ouE/m3. Het leefklimaat op de gevoelige objecten wordt beoordeeld als redelijk goed.

#### Conclusie

De achtergrondbelasting van geur vormt geen belemmering voor dit plan.

# **Luchtkwaliteit**

Er is geen sprake van een uitbreiding van activiteiten die in betekenende mate bijdragen aan verslechtering van de lokale luchtkwaliteit. Ook zijn er volgens de monitoringsresultaten van het Nationaal Samenwerkingsprogramma Luchtkwaliteit geen (dreigende) overschrijdingen van de grenswaarden van de maatgevende stoffen stikstofdioxide (NO2) en fijn stof (PM10) langs de wegen in de omgeving van het plangebied.

## Conclusie

Het aspect luchtkwaliteit vormt geen belemmering voor dit plan.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het betreft enkel een technische correctie van een reeds eerder goedgekeurd plan.

## Conclusie

Het aspect externe veiligheid vormt daarom geen belemmering voor dit plan.

## **Geluid** (Wet geluidhinder, verkeerslawaai)

Het plan voorziet in het toevoegen van een geluidgevoelige bestemming (woning) binnen de geluidszone van de Meentweg. Daarom is getoetst aan de grenswaarden uit de Wet geluidhinder Uit de berekeningen blijkt dat de beoogde planwijziging voldoet aan de voorkeurswaarde van 48dB.

## Conclusie

Het aspect wegverkeerslawaai vormt daarom geen belemmering voor dit plan.

## **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart Ede8, kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een middelhoge integrale cultuurhistorische betekenis.

*Uitsnede CHW, kaartblad archeologie, met het plangebied in de zwarte cirkel*

In de directe omgeving (straal 250 m) van de planlocatie bevinden zich geen archeologische monumenten, waardevolle archeologische terreinen en vindplaatsen.

Ten zuidwesten van het plangebied is in 2017 een booronderzoek uitgevoerd. Ter hoogte van de Meentweg 10 waren de resultaten dusdanig dat een vervolgonderzoek niet nodig werd geacht. Het plangebied is momenteel in gebruik als agrarisch met nevenactiviteit recreatie. De verandering zit hem met name in de bestemmingswijziging naar 'maatschappelijk'.

## Conclusie

Deze bestemmingsplanwijziging voorziet in een directe mogelijkheid om de neiuwe bestemming te realiseren. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de lage archeologische verwachting en de middelhoge integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>8</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp

## **Cultuurhistorie**

De CultuurHistorische Waardenkaart (hierna: CHW) is de basis voor de cultuurhistorische inbreng bij het opstellen van ruimtelijke plannen. Het plangebied valt binnen Cultuurhistorisch Waardevolle Zone 2. Voor dit gebiedstype geldt de volgende beleidsstrategie: "De historische situatie in deze gebieden is nog redelijk gaaf en er is sprake van waarde op regionaal niveau. Er is een hoge mate van zeggingskracht. Interventies kunnen aangegrepen worden om cultuurhistorische waarden, daar waar mogelijk en nodig, verder te versterken. Een historisch-ruimtelijke analyse is hierbij gewenst."

#### *Historisch-ruimtelijke ontwikkeling*

Het plangebied maakt onderdeel uit van de voormalige Bennekommer Meent. Dit moerassige gebied werd in het verleden gebruikt als gemeenschappelijke weide ('meent') om vee op te laten grazen en hooi te winnen. Ook kwamen boeren hier om voor eigen gebruik turf te steken. Grootschalige turfwinning bleef uit doordat ontwatering van dit lage gebied lastig was. Aan de noordzijde van de Bennekommer Meent werd de Meentdijk (vroeger 'Het Maanderdijkje') aangelegd, om te voorkomen dat overtollig water richting polder 'Benedeneinde' stroomde. Bebouwing was schaars, mede doordat de Bennekommer Meent binnen de schoots- en inundatievelden van de Grebbelinie lag.

Tot het einde van de negentiende eeuw bestond het gebied tussen de Meentdijk, Meentweg en Bennekomsekade uit natte heide. Uit een vergelijking van historische kaarten blijkt dat dit heidegebied aan het begin van de twintigste eeuw werd ontgonnen. Op de topografische kaart uit 1910 is te zien dat de Valleiweg destijds reeds was aangelegd, dat nieuwe agrarische erven waren gesticht en de verkaveling van de gronden in volle gang was. In deze periode werd binnen het plangebied een boerderij met bijgebouwen gebouwd. De ruimtelijke oriëntatie van de bebouwing hing samen met de richting van de Valleiweg en het haaks daarop aansluitende percelering. Opmerkelijk is dat de inrichting van het erf blijkens de topografische kaart van 1931 na korte tijd werd gewijzigd, waarbij het erf werd ontsloten vanaf de Meentweg en de bebouwing werd georiënteerd op deze weg. De huidige bebouwing is in de jaren negentig van de vorige eeuw tot stand gekomen.

*fragment topografische kaart 1910*

#### *Cultuurhistorische waarden*

Blijkens de deelkaart 'Cultuurlandschap en landschapselementen' ligt het plangebied in een 'jonge vochtige landbouwontginning'. De Meentweg vormt een cultuurhistorisch waardevolle structuur. Direct ten westen van het plangebied is een bomenrij aangemerkt als historische groenstructuur. Tot slot maakt het plangebied onderdeel uit van de vroegere inundatiezone van de Grebbelinie.

*fragment 'Cultuurlandschap en landschapselementen' van de Cultuurhistorische Waardenkaart Ede.* 

#### Conclusie

Ten gevolge van dit planvoornemen worden geen cultuurhistorische waarden aangetast. Vanuit cultuurhistorisch oogpunt bestaat er geen bezwaar tegen het vergroten van het bouwvlak en de wijziging naar de bestemming 'Maatschappelijk'. Wel wordt geadviseerd om de beplantingsstructuur langs de perceelsgrens aan de oostzijde van het plangebied te herstellen. Door de bestaande elzensingel door te trekken tot aan de Valleiweg, wordt de verkavelingsstructuur landschappelijk gemarkeerd. Gelet op de beleidsstrategie (Cultuurhistorisch Waardevolle Zone 2) is dit een kans die aangegrepen kan worden om de gebiedskarakteristiek verder te versterken.

## **Ecologie**

De planlocatie maakt geen deel uit van een beschermd gebied en/of locatie betreffende: Natura 2000 en Gelders NatuurNetwerk (GNN). Het plangebied is wel direct gelegen tegen het GNN/Groene Ontwikkelingszone aan, maar er zijn geen negatieve effecten te verwachten aangezien er geen fysieke wijzigingen plaatsvinden. Het Natura 2000-gebied Binnenveld is gelegen op ongeveer 700 meter; omdat er geen wijzigingen plaatsvinden zijn - mede gelet op de afstand tot de planlocatie - en gezien de afstand zijn negatieve effecten op dit beschermde natuurgebied uitgesloten. Nadere toetsing is niet noodzakelijk.

Om diezelfde redenen zijn er ook geen negatieve effecten te verwachten op eventueel aanwezige beschermde soorten, nadere toetsing is niet noodzakelijk.

#### Conclusie

De Wet natuurbescherming en de omgevingsvisie van de Provincie Gelderland vormen geen belemmering voor de voorgenomen wijziging van het bestemmingsplan.

#### **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of grondwaterfluctuatiezone.

Het perceel grenst aan twee zijden aan C-watergangen die op de Legger van het waterschap zijn opgenomen. Indien wijzigingen plaatsvinden aan de watergang dient hiervan in enkele gevallen een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de algemene regels van de Keur.

*figuur C-watergangen (oranje) op de legger van Waterschap Vallei en Veluwe (*

Ter plaatse van het plangebied is drukriolering aanwezig waarop de bebouwing is aangesloten. Bij nieuwbouw moet het huishoudelijk afvalwater ook op de drukriolering afvoeren. Over lozing van bedrijfsmatig afvalwater dienen nadere afspraken te worden gemaakt met de rioolbeheerder van de gemeente Ede. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Aangezien alleen sprake is van functiewisseling is er geen toename van verharding. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Vanuit Water bestaat er geen bezwaar tegen dit plan.

# **4.20 Meikade 6 in Ede**

# **Huidige situatie**

Het perceel Meikade 6 te Ede ligt in het agrarisch buitengebied van de gemeente Ede, nabij het kruispunt met de N224 (ter hoogte van bedrijventerrein BTA12), circa 1 kilometer ten westen van de bebouwde kom van Ede. Kadastraal is het perceel bekend als gemeente Ede, sectie G, nummers 3507 en 3508.

*luchtfoto van het betreffende perceel (1:5000)* 

In het geldende bestemmingsplan 'Agrarisch Buitengebied 2012' heeft het perceel de bestemming 'Agrarisch' met de nadere aanduidingen 'intensieve veehouderij' en 'agrarisch bedrijf groot'. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze planherziening betreft een functiewisseling van 'Agrarisch (groot bedrijf, intensieve veehouderij)' naar een reguliere woonbestemming. Alle overtollige bebouwing op het perceel wordt gesloopt (296 m²). Alleen de voormalige bedrijfswoning blijft gehandhaafd waarbij één nieuw bijgebouw wordt gerealiseerd.

De vrijkomende (inzetbare) sloopmeters worden ingezet voor andere ontwikkelingen elders binnen het plangebied, waaronder de percelen Doesburgerdijk-West 1-3 in Ede, Hoge Valkseweg 62 in Lunteren en Willinkhuizersteeg 2b in Wekerom. Deze locaties zijn ook onderdeel van onderhavige partiële wijzigingsronde. Zie voor een nadere toelichting op die plannen paragraaf 4.6 , 4.13 en 4.33.

Na deze bestemmingsplanwijziging is er - binnen het op de verbeelding aangegeven bouwvlak - één woning (maximale inhoud 660 m³) toegestaan met daarbij in totaal 75 m² aan bijgebouwen en overkappingen voor privégebruik.

*INDICATIEVE verbeelding bij het toekomstige bestemmingsplan (officiële verbeelding volgt z.s.m.)*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een (kleinschalig) agrarisch bedrijf naar een reguliere woonbestemming is deels gebaseerd op het Functieveranderingsbeleid Regio Food Valley 2016. Het betreft dan met name het beleid ten aanzien van vrijkomende voormalige agrarische bedrijfsbebouwing en de bijhorende sloopstimuleringsregeling.

Het perceel Meikade 6 in Ede betreft een zogenaamde 'slooplocatie'. De bebouwing op deze locatie wordt tot het minimum teruggebracht en dit wordt middels deze planherziening vastgelegd, zodat herbouw van deze sloopmeters ook planologisch uitgesloten is. De vrijkomende sloopmeters kunnen dan - onder voorwaarden - worden ingezet voor ontwikkelingen op andere locaties in het plangebied.

Op het perceel is 1254 m² aan vergunde agrarische bedrijfsbebouwing aanwezig die volledig gesloopt zal worden. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers herbouwd kunnen worden. Na de verplichte afroming (bij meer dan 1000 m² te slopen bebouwing) resteren nog 1254 m² aan inzetbare sloopmeters. Een deel van deze meters worden ingezet voor plannen die onderdeel zijn van deze partiële wijzigingsronde:

| Locatie                       | Doel                                | Sloopmeters |
|-------------------------------|-------------------------------------|-------------|
|                               |                                     | 1254        |
| Doesburgerdijk-West 1-3 Ede   | Extra oppervlakte bedrijfsbebouwing | 8 -         |
| Hoge Valkseweg 62 Lunteren    | Meergeneratiewoning mogelijk maken  | 300 -       |
| Willinkhuizersteeg 2b Wekerom | Extra oppervlakte bijgebouwen       | 396 -       |
|                               |                                     | 550         |

Er resteren dus nog 550 m² aan inzetbare sloopmeters.

Herbouw van deze sloopmeters is uitgesloten. De huidige agrarische bedrijfsbestemming van dit perceel wordt gewijzigd in een reguliere woonbestemming met een aanzienlijk kleiner bouwvlak en zeer beperkte bouwmogelijkheden. Naast één woning (660 m³) is er volgens de planregels 75 m² bijgebouwen en overkappingen toegestaan.

Voor de locaties Doesburgerdijk-West 1-3 Ede, Hoge Valkseweg 62 Lunteren en Willinkhuizersteeg 2b Wekerom wordt in de planregels een specifieke voorwaardelijke verplichting opgenomen waarbij wordt bepaald dat voor realisatie van de nieuwe bedrijfsbebouwing de te slopen bebouwing aan de Meikade 6 Ede volledig moet zijn geamoveerd, voordat een omgevingsvergunning kan worden afgegeven.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het veenontginningslandschap en is reeds goed in de omgeving ingepast met een rijke beplanting langs de perceelgrenzen.

Het toekomstige, compacte bouwvlak biedt ruimte aan de woning en een nieuw bijgebouw, beide met eenzelfde nokrichting, haaks op de weg. Door de gelijke nokrichtingen van hoofd- en bijgebouw ontstaat samenhang op het perceel. Een haag rondom het erf, enkele losse bomen, een kleine gaard en een takkenril aan de zuidzijde dragen bij aan een goede landschappelijke inpassing van het perceel.

*landschappelijke inpassing Meikade 6 te Ede*

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

## **Milieuzonering**

Volgens de VNG-brochure 'Bedrijven en milieuzonering' gelden bepaalde richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken. Daarnaast gelden in sommige gevallen ook nog afstandscriteria uit specifieke milieuwet- en regelgeving, zoals de Wet milieubeheer, agrarische geurwetgeving en de veiligheidsregelgeving. Deze regelgeving geldt uiteindelijk als toetsingskader voor de toegestane milieueffecten. Ook deze afstandscriteria worden meegenomen bij de beoordeling.

#### *Beschouwing plangebied*

Er wordt met deze planwijziging voor het perceel Meikade 6 in Ede een functiewisseling mogelijk gemaakt. Hierbij wordt de bestemming 'agrarisch middel groot, intensieve veehouderij' opgeheven en daarvoor in de plaats komt een nieuwe bestemming 'Wonen'. De agrarische bedrijfsbebouwing wordt volledig gesloopt en de voormalige bedrijfswoning krijgt een reguliere woonbestemming.

Het woon- en leefklimaat ter plaatse van deze nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de directe omgeving van de planlocatie liggen vooral woonbestemmingen en enkele (agrarische) bedrijfsbestemmingen.

#### *Geur veehouderijen*

Bij de voorbereiding van een bestemmingsplan toetst het bevoegde gezag dan enerzijds of ter plaatse een acceptabel woon- en leefklimaat gegarandeerd is. Anderzijds is het uitgangspunt dat vanwege het plan de omliggende bedrijven niet worden belemmerd in hun bedrijfsvoering inclusief de ontwikkelingsmogelijkheden daarvan.

Uitgangspunt voor de toetsing zijn de normen en afstanden zoals die in de Wet geurhinder en veehouderij (Wgv) zijn vastgelegd. Veel bedrijven hebben geen omgevingsvergunning milieu meer nodig maar vallen onder algemene milieuregels zoals vastgelegd in het Activiteitenbesluit milieubeheer. Aangezien de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit wijzigingsplan wordt geen nieuw geurgevoelig object geïntroduceerd. De nieuwe bestemming van het perceel geeft geen extra belemmering omdat het een functiewijziging betreft. Omdat er sprake is van een functiewisseling van een agrarisch bedrijf is het overgangsrecht van artikel 14 van de Wgv van toepassing. Concreet betekent dit dat er een afstand van 50 meter beschikbaar moet zijn, waaraan wordt voldaan. De omliggende agrarische bedrijven worden door deze bestemmingswijziging niet verder belemmerd in hun bedrijfsvoering inclusief de ontwikkelingsmogelijkheden daarvan.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen.

Door de functiewisseling van 'agrarisch' naar 'wonen' blijft het beschermingsniveau ongewijzigd. Wel zal er sprake zijn van een matig woon- en leefklimaat (achtergrondbelasting geur 14 - 20 ouE/m³) vanwege de aanwezigheid van agrarische (intensieve) veehouderijen. Dit is evenwel een vrij gebruikelijke en is ook een nog acceptabele waarde in het agrarisch buitengebied en bij een functiewisseling van 'agrarisch bedrijf' naar 'wonen'.

#### *Belemmeringen omliggende niet-agrarische bedrijven*

Ook voor de omliggende niet-agrarische bedrijven zullen om bovenstaande redenen geen extra belemmeringen ontstaan.

#### Conclusie

Aan de Meikade 6 in Ede is het mogelijk de bestemming van 'agrarisch middel groot intensieve veehouderij' naar 'wonen' te wijzigen.

#### **Bodem**

Vanwege de wijziging van de bedrijfsbestemming naar woonbestemming is een verkennend bodem- en asbestonderzoek (conform NEN5740 en 5707) noodzakelijk. Er wordt immers een gevoelige bestemming gerealiseerd. Voordat de opstallen worden gesloopt worden moet bekend zijn of deze geen bodemverontreiniging hebben veroorzaakt.

In de planregels is een voorwaardelijke verplichting opgenomen dat het daadwerkelijk in gebruik nemen van het perceel ten behoeve van wonen pas mogelijk is wanneer dit onderzoek is uitgevoerd en akkoord is bevonden.

# **Luchtkwaliteit**

Het toevoegen van één woning is een ontwikkeling die Niet In Betekende Mate bijdraagt aan de luchtkwaliteit ter plaatse (voor woningbouwlocaties geldt een NIBM-grens van 1.500 woningen). Ook zijn er volgens de monitoringsresultaten van het Nationaal Samenwerkingsprogramma Luchtkwaliteit geen (dreigende) overschrijdingen van de grenswaarden van de maatgevende stoffen stikstofdioxide (NO2) en fijn stof (PM10) langs de wegen in de omgeving van het plangebied.

#### Conclusie

Het aspect luchtkwaliteit vormt daarom geen belemmering voor dit plan.

## **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het betreft enkel een technische correctie van een reeds eerder goedgekeurd plan.

#### **Conclusie**

Het aspect externe veiligheid vormt daarom geen belemmering voor dit plan.

#### **Geluid** *(Wet geluidhinder, verkeerslawaai)*

Met voorliggende planwijziging worden geen nieuwe geluidsgevoelige bestemmingen toegevoegd of wegen gereconstrueerd. Toetsing aan de grenswaarden uit de Wet geluidhinder is daarom niet aan de orde.

#### Conclusie

Het aspect wegverkeerslawaai vormt daarom geen belemmering voor dit plan.

## **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor deze planwijziging.

#### **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De gele kleur geeft aan dat de trefkans op archeologische resten in het plangebied middelhoog is. Volgens deze kaart heeft het plangebied een lage integrale cultuurhistorische betekenis.

*Uitsnede CHW9 , kaartblad archeologie, met plangebied in de zwarte cirkel*

In de directe omgeving (straal 250 m) van de planlocatie bevinden zich geen archeologische monumenten, waardevolle archeologische terreinen en vindplaatsen. Evenmin zijn archeologische onderzoeken uitgevoerd in de directe omgeving van het plangebied.

## Conclusie

Het onderhavige bestemmingsplan voorziet in een directe mogelijkheid tot de wijziging van het bestemmingsvlak. Op basis van de informatie op de Cultuurhistorische Waardenkaart Ede is de kans klein dat tijdens de beoogde wijziging belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de middelhoge archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>9</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

## **Ecologie**

Vanwege de beoogde bestemmingsplanwijziging is een Oriënterend onderzoek naar beschermde flora en fauna uitgevoerd (kenmerk BE/2018/564/r). In het plangebied of de directe omgeving hiervan komen beschermde diersoorten van de Wet natuurbescherming voor. De te slopen bebouwing heeft mogelijk essentiële betekenis voor beschermde soorten. De planlocatie biedt mogelijk nestlocaties voor huismussen. De planlocatie is geschikt leefgebied voor algemene zoogdieren, foeragerende vleermuizen, amfibieën, insecten en broedvogels.

De planlocatie maakt geen onderdeel uit van een Natura 2000-gebied of het Natuurnetwerk Nederland. Gelet op de aard van de werkzaamheden, de afstand tot de gebieden en de beoogde situatie is van externe werking op omliggende Natura 2000-gebieden geen sprake. Op de planlocatie zijn geen houtopstanden aanwezig waarvoor bij kap een melding- of vergunningplicht geldt in het kader van de Wet natuurbescherming.

Naar aanleiding van dit onderzoek is er nog extra onderzoek gedaan naar de huismus (Huismusonderzoek Meikade 6 te Ede, Aanvullend onderzoek in het kader van de Wet natuurbescherming). Op basis van dit onderzoek kan geconcludeerd worden dat de uitbreiding van de bebouwing niet leidt tot vernietiging of het ongeschikt raken van nestlocaties van huismussen. Het functioneel leefgebied van huismussen wordt niet significant aangetast. De beoogde ontwikkeling resulteert derhalve niet in een overtreding van de Wet natuurbescherming. Er dient geen ontheffing aangevraagd te worden.

#### Conclusie

De Wet natuurbescherming en de omgevingsvisie van de Provincie Gelderland vormen geen belemmering voor de voorgenomen wijziging van het bestemmingsplan.

#### **Water**

Met het verdwijnen van de bedrijfsbestemming en de sloop van de bedrijfsbebouwing neemt het verharde oppervlak op het perceel af. Dit is positief voor het aspect water. Hemelwater kan weer daar waar het valt in de bodem infiltreren. Aangezien alleen sprake is van functiewisseling is er geen toename van verharding. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Vanuit Water bestaat er geen bezwaar tegen dit plan.

# **4.21 Otterloseweg 15 in Wekerom**

# **Huidige situatie**

Het perceel Otterloseweg 15 te Wekerom ligt in het agrarisch buitengebied van de gemeente Ede, circa 250 meter ten zuidoosten van de bebouwde kom van Wekerom. Kadastraal is het perceel bekend als gemeente Otterlo, sectie E, nummers 2671 en 3115.

*luchtfoto van het betreffende perceel (1:5000)* 

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Bedrijf'. Het perceel ligt in het verwevingsgebied.

*fragment van de verbeelding bij het huidige bestemmingsplan*

## **Toekomstige situatie**

Op deze locatie is een motorherstelbedrijf gevestigd, bestaande uit twee bedrijfsgebouwen (gezamenlijke oppervlakte 342 m²) en een bedrijfswoning met bijgebouw. Via voorliggende bestemmingsplanwijziging wordt de totale oppervlakte aan bedrijfsbebouwing uitgebreid tot 500 m². Hiervoor worden compenserende sloopmeters uit de regio ingezet.

Voor een efficiënte bedrijfsvoering in de toekomst is tevens een kleine vormwijziging van het huidige bouwvlak nodig, waarbij het bouwvlak enkele meters verschuift naar het noordoosten. De bestaande twee bedrijfsgebouwen worden volledig gesloopt en vervangen door één nieuw bedrijfsgebouw van 500 m2 .

Na deze bestemmingsplanwijziging is er - binnen het op de verbeelding aangegeven bouwvlak - in totaal 500 m² aan bedrijfsbebouwing toegestaan met daarbij één bedrijfswoning (maximale inhoud 660 m³) met daarbij in totaal 75 m² aan bijgebouwen en overkappingen voor privégebruik, inclusief noodzakelijke verharding.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een motorherstelbedrijf van deze omvang wordt aangemerkt als een 'gebiedspassend bedrijf'. Dit zijn kleinschalige bedrijven die in beginsel thuis horen op een bedrijventerrein of binnen de bebouwde kom, maar die op een verantwoorde wijze in de omgeving ingepast kunnen worden. In dit geval gaat het om een reeds bestaand bedrijf met een passende bedrijfsbestemming.

Uitbreiding van dit soort bedrijven is - via sloopcompensatie - mogelijk tot een maximale oppervlakte van 1.000 m². De benodigde sloopcompensatie voor uitbreiding is gestaffeld. Tot 500 m³ zijn compenserende sloopmeters vereist in de verhouding 1:2, daarboven zijn compenserende sloopmeters vereist in de verhouding 1:3.

De bestaande (vergunde) omvang van de bedrijfsbebouwing is circa 345 m². Voor de gewenste uitbreiding tot 500 m² is daarom (500-345=155 x2=) 310 m² aan sloopcompensatie nodig. Deze sloopmeters komen van andere percelen binnen de regio:

| Locatie:                       | Sloopmeters |
|--------------------------------|-------------|
| Vinkelaar 9 en 11 in Terschuur | 285 +       |
| Groot Hellerweg 4a in Putten   | 14 +        |
| Hooiweg 21 in Putten           | 11 +        |
| Totaal sloopmeters             | 310 m²      |

Voor deze locaties geldt dat alle voormalige agrarische bedrijfsbebouwing reeds volledig is gesloopt en dat het ter plaatse geldende bestemmingsplan is aangepast, waarmee herbouw van deze compenserende sloopmeters uitgesloten is.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast. Bestaande bedrijfsgebouwen worden vervangen voor nieuwbouw. De woning én het bedrijf worden ontsloten door één enkele inrit aan de Otterloseweg. Naast de in stand houding van bestaande landschappelijke elementen draagt het toevoegen van een houtsingel, een rij knotbomen en een inheemse bomenrij rond het bouwvlak bij aan een zorgvuldige landschappelijke inpassing.

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

*landschappelijke inpassing Otterloseweg 15 in Wekerom*

## **Bedrijven en milieuzonering**

Onderhavige bestemmingsplanwijziging betreft een uitbreiding van de bedrijfsbebouwing bij de bestaande niet-agrarische bedrijfsbestemming aan de Otterloseweg 15 in Wekerom. De aanwezige bedrijfsopstallen worden gesloopt en vervangen door één nieuwe bedrijfshal van 500 m2 . Voor een goede bedrijfsvoering is er ook een vormwijziging van het bouwvlak nodig, waarbij het bouwvlak enkele meters verschuift naar het noordoosten. Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de omgeving liggen vooral woonbestemmingen en enkele (agrarische) bedrijfsbestemmingen.

#### *Geur veehouderijen*

Bij de voorbereiding van een bestemmingsplan toetst het bevoegde gezag dan enerzijds of ter plaatse een acceptabel woon- en leefklimaat gegarandeerd is. Anderzijds is het uitgangspunt dat vanwege het plan de omliggende bedrijven niet worden belemmerd in hun bedrijfsvoering inclusief de ontwikkelingsmogelijkheden daarvan. Uitgangspunt voor de toetsing zijn de normen en afstanden zoals die in de Wet geurhinder en veehouderij (Wgv) zijn vastgelegd. Veel bedrijven hebben geen omgevingsvergunning milieu meer nodig maar vallen onder algemene milieuregels zoals vastgelegd in het Activiteitenbesluit milieubeheer. Aangezien de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit plan wordt een nieuw geurgevoelig object geïntroduceerd. De agrarische bedrijven in het betreffende gebied zijn echter verder weg gelegen en worden al eerder beperkt in hun (toekomstige) ontwikkelingsmogelijkheden door de reeds aanwezige woonbestemmingen. De omliggende agrarische bedrijven worden door deze bestemmingsplanwijziging daarom niet belemmerd in hun bedrijfsvoering inclusief de ontwikkelingsmogelijkheden daarvan.

#### *Toetsing woon- en leefklimaat*

Voor het woon- en leefklimaat bij woningen en niet agrarische bedrijfsgebouwen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen. De achtergrondbelasting op de nieuw te introduceren bedrijfshal zal niet te hoog zijn omdat er in de directe omgeving weinig veehouderijen (i.v.) met een relevante geuremissie zijn gelegen. Ook woonbestemmingen in de directe omgeving van dit bedrijf liggen op voldoende afstand om geen hinder te hoeven ondervinden van de uitbreiding van het bedrijf.

#### *Belemmeringen omliggende bedrijven*

Voor omliggende niet agrarische bedrijven zullen geen extra belemmeringen ontstaan.

#### Conclusie

Aan de Otterloseweg 15 in Wekerom is het mogelijk om het niet-agrarische bedrijf uit te breiden tot 500 m², inclusief een beperkte aanpassing van het bestaande bouwvlak.

#### **Bodem**

Ter voorbereiding van onderhavige aanpassing van het bestemmingsplan is er een verkennend bodem- en asbestonderzoek uitgevoerd. Dit onderzoek geeft een voldoende helder beeld van de bodemkwaliteit ter plaatse van de te slopen opstallen en de nieuw te bouwen schuur. Er is weliswaar een laag gehalte asbest aangetoond, maar die ligt ver onder de waarde die nader onderzoek noodzakelijk zou maken.

#### Conclusie

Het aspect Bodem vormt geen belemmering voor dit plan.

## **Luchtkwaliteit**

De beoogde uitbreiding van activiteiten is dusdanig kleinschalig van omvang dat deze niet in betekenende mate bijdragen aan verslechtering van de lokale luchtkwaliteit.

#### Conclusie

Het aspect luchtkwaliteit vormt geen belemmering voor dit plan.

# **Externe veiligheid**

Volgens de risicokaart van de provincie Gelderland liggen er geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

Conclusie

Het aspect externe veiligheid vormt geen belemmering voor dit plan.

# **Geluidhinder** *(verkeerslawaai / Wet geluidhinder)*

Het wijzigingsplan voorziet niet in nieuwe geluidsgevoelige gebruiksmogelijkheden (er is ook nu reeds een niet-agrarisch bedrijf toegestaan inclusief bedrijfswoning en bijvoorbeeld een werkplaats of onzelfstandige kantoorruimte).

## Conclusie

Met het plan worden geen nieuwe geluidsgevoelige bestemmingen mogelijk gemaakt. Geluid van wegverkeer vormt geen belemmering voor het plan.

# **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart Ede10 , kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een lage integrale cultuurhistorische betekenis.

*Uitsnede CHW kaartblad archeologie, met plangebied in de zwarte cirkel*

<sup>10</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

bestemmingsplan "Partiële herziening 2019, 2e ronde, Agrarisch Buitengebied en Natuurgebied Veluwe gemeente Ede"

In de directe omgeving (straal 250 m) van het plangebied bevinden zich geen archeologische monumenten, waardevolle archeologische terreinen en vindplaatsen. Ten noordoosten van het plangebied is in 2009 een booronderzoek uitgevoerd, ter hoogte van het bedrijventerrein. Hier bleek de bodem grotendeels verstoord te zijn.

#### Conclusie

Onderhavige bestemmingsplanwijziging voorziet in een directe mogelijkheid tot realisatie van de nieuwe bedrijfshal. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Realisatie van de nieuwe bestemming zal niet leiden tot onevenredige aantasting van archeologische waarden. Gezien de lage archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

#### **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor deze planwijziging.

## **Ecologie**

In het kader van de Wet natuurbescherming is nagegaan of er met de voorgenomen plannen vaste rusten verblijfplaatsen van beschermde dier- en plantensoorten worden aangetast. De voorgenomen plannen kunnen leiden tot biotoopverlies of verstoring. Plannen die er toe leiden dat het plangebied minder geschikt is als foerageergebied voor dieren, zijn niet ontheffingsplichtig, tenzij er in de onmiddellijke omgeving van het plangebied geen alternatieve geschikte foerageergebieden aanwezig zijn.

#### *Algemeen voorkomende soorten*

Binnen het plangebied komt mogelijk een aantal algemeen voorkomende soorten voor. Deze soorten vallen allemaal onder 3.10 van de Wet natuurbescherming. Voor deze soorten, uitgezonderd vogelsoorten, heeft de provincie Gelderland een vrijstelling afgegeven voor het verstoren en/of aantasten van vaste rust- en verblijfplaatsen in het kader van ruimtelijke ontwikkelingen. Dit betekent dat voor de werkzaamheden geen ontheffing voor deze soorten nodig is.

#### *Strikt beschermde soorten*

Voor soorten die vallen onder art. 3.10 (of 3.5) van de Wet natuurbescherming en waarvoor geen vrijstelling is afgegeven, geldt dat bij aantasting van vaste rust- en verblijfplaatsen een ontheffing moet worden aangevraagd. In het plangebied zijn geen groeiplaatsen van beschermde vaatplanten of vaste rust- en verblijfplaatsen van diersoorten aanwezig.

Wel kunnen enkele algemeen voorkomende vogelsoorten tot broeden komen in het plangebied. Wanneer de kap en verplaatsing van de bomen binnen het plangebied plaatsvindt gedurende het broedseizoen kan dit leiden tot het verstoren en vernietigen van nesten en het doden en verwonden van (jonge) vogels. Dit is een overtreding van de verbodsbepalingen van de Wet natuurbescherming. Hiervoor kan geen ontheffing worden aangevraagd.

De kap en het verplaatsen van de bomen moet daarom plaatsvinden buiten het broedseizoen, dat grofweg loopt van 15 maart tot 15 juli. Door de werkzaamheden buiten het broedseizoen uit te voeren worden negatieve effecten op broedvogels voorkomen. Er is dan geen sprake van een overtreding van de Wet natuurbescherming.

## *Programma Biodiversiteit*

In de bestaande situatie, met relatief veel verharding en weinig groen, was de natuurwaarde laag. Bij de inrichting van het nieuwe erf worden nieuwe knotbomen aangeplant en wordt de bestaande rij beuken verder versterkt. Daarmee wordt de natuurwaarde ter plaatse verhoogd en voldoet het plan aan de doelstellingen van het programma biodiversiteit.

#### Conclusie

Vanuit de wet Natuurbescherming zijn er geen belemmeringen voor de uitvoering van dit bestemmingsplan mits bovenstaande voorwaarden in acht worden genomen.

# **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone. Rondom het perceel liggen Cwatergangen, opgenomen op de Legger van waterschap Vallei en Veluwe. De bestaande watergangen vormen geen belemmering voor de locatie van de nieuw te bouwen bedrijfshal.

*C-watergangen (oranje) op de legger van Waterschap Vallei en Veluwe (bron: Waterschap Vallei en Veluwe)*

Indien wijzigingen plaatsvinden aan watergangen die op de Legger staan dient hiervan een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de Algemene regels van de Keur.

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Indien sprake is van het vrijkomen van bedrijfsmatig afvalwater, dienen hierover afspraken te worden gemaakt met de rioolbeheerder van de gemeente Ede. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er is geen toename in verharding in het kader van dit plan. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Geconcludeerd wordt dat er ten aanzien van het aspect water geen belemmeringen zijn voor de uitvoering van de bestemmingsplanwijziging.

# **4.22 Poelweg 14 in Ederveen**

# **Huidige situatie**

Het perceel Poelweg 14 te Ederveen ligt in het agrarisch buitengebied van de gemeente Ede, ten westen van de rijksweg A30, circa 1 kilometer ten oosten van de bebouwde kom van Ederveen. Kadastraal is het perceel bekend als gemeente Ede, sectie H, nummer 3529**.**

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch' met de functieaanduiding 'intensieve veehouderij' en 'agrarisch bedrijf middel groot'. Het perceel ligt in het verwevingsgebied.

#### **Toekomstige situatie**

Deze planherziening betreft een functiewisseling van 'Agrarisch (middelgroot bedrijf, intensieve veehouderij)' naar een reguliere woonbestemming. Alle voormalige bedrijfsbebouwing op het perceel wordt gesloopt (1123 m²). Alleen de voormalige bedrijfswoning blijft gehandhaafd, te samen met in totaaal 135 m² aan bijgebouwen en overkappingen voor privégebruik.

De vrijkomende (inzetbare) sloopmeters worden deels ingezet om een grotere oppervlakte aan bijgebouwen en overkappingen mogelijk te maken. De resterende (inzetbare) sloopmeters worden in een later stadium ingezet voor andere ontwikkelingen elders binnen de regio.

Na deze bestemmingsplanwijziging is er - binnen het op de verbeelding aangegeven bouwvlak - één woning (maximale inhoud 660 m³) toegestaan met daarbij in totaal 135 m² aan bijgebouwen en overkappingen voor privégebruik.

*fragment van de verbeelding bij het toekomstige bestemmingsplan*

#### **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een (kleinschalig) agrarisch bedrijf naar een reguliere woonbestemming is deels gebaseerd op het Functieveranderingsbeleid Regio Food Valley 2016. Het betreft dan met name het beleid ten aanzien van vrijkomende voormalige agrarische bedrijfsbebouwing en de bijhorende sloopstimuleringsregeling.

Het perceel Poelweg 14 in Ederveen betreft een zogenaamde 'slooplocatie'. De bebouwing op deze locatie wordt tot het minimum teruggebracht en dit wordt middels deze planherziening vastgelegd, zodat herbouw van deze sloopmeters ook planologisch uitgesloten is. De vrijkomende sloopmeters kunnen dan - onder voorwaarden - worden ingezet voor ontwikkelingen op andere locaties in het plangebied.

Op het perceel wordt in totaal 1258 m² aan vergunde agrarische bedrijfsbebouwing gesloopt. Niet legale bebouwing is buiten beschouwing gelaten, evenals 150 m² aan bijgebouwen en overkappingen voor privégebruik die immers herbouwd kunnen worden. Tenslotte wordt conform beleid nog een korting toegepast voor zover het om meer dan 1000 m² aan sloopmeters gaat. Per saldo zijn er dan 872 m² aan inzetbare sloopmeters beschikbaar.

In dit geval wordt 135 m² aan bijgebouwen en overkappingen mogelijk gemaakt. Voor deze extra oppervlakte van in totaal (135-75=) 60 m² is sloopcompensatie vereist in de verhouding 1:2. Daarmee resteren er dus nog (872-120=) 752 m² aan compenserende sloopmeters die in een later stadium elders binnen de regio kunnen worden ingezet voor andere ontwikkelingen.

# **Milieu**

Er worden geen woningen of andere gevoelige objecten toegevoegd. De bestaande woning Poelweg 14 Ederveen krijgt een reguliere woonbestemming. Als voormalige bedrijfswoning van een veehouderij houdt deze echter dezelfde bescherming tegen geurhinder als in de huidige situatie, zodat veehouderijen in de omgeving niet extra in hun ontwikkelingsmogelijkheden worden belemmerd.

## **Bodem**

Vanwege de wijziging van de bedrijfsbestemming naar woonbestemming is een verkennend bodem- en asbestonderzoek (conform NEN5740 en 5707) noodzakelijk. Er wordt immers een gevoelige bestemming gerealiseerd. Voordat de opstallen worden gesloopt worden moet bekend zijn of deze geen bodemverontreiniging hebben veroorzaakt.

Uit dit verkennend onderzoek is gebleken dat de grond- en grondwatermonsters formeel niet 'onverdacht' zijn, maar dat de aangetroffen concentraties zeer licht zijn en geen invloed hebben op de volksgezondheid of milieu. Nader onderzoek is dan ook niet nodig.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het veenontginningenlandschap. De woning wordt ontsloten door één enkele inrit aan de Poelweg.

De te slopen agrarische bebouwing wordt na sloop in gebruik genomen als agrarische grond. De brede agrarische inrit wordt teruggebracht tot het minimum, verhardingen voor de woningen dienen te worden verwijderd.

Naast de instandhouding van bestaande landschappelijke elementen draagt het toevoegen van een weide, een boomgaard, een inheemse haag aan de zuidzijde van het bouwvlak en het terugbrengen van de hoeveelheid bebouwing bij aan een zorgvuldige landschappelijke inpassing.

*landschappelijke inpassing Poelweg 14 in Ederveen*

De toekomstige inrichting van het nieuwe erf is weergegeven op onderstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

## **Luchtkwaliteit**

In vergelijking met de huidige agrarische bestemming betekent de wijziging naar een woonbestemming een verbetering voor de luchtkwaliteit. De beoogde activiteiten zijn dusdanig kleinschalig van omvang dat deze niet in betekenende mate bijdragen aan verslechtering van de lokale luchtkwaliteit.

## Conclusie

Het aspect luchtkwaliteit vormt geen belemmering voor dit plan.

# **Externe veiligheid**

Volgens de risicokaart van de provincie Gelderland ligt het plangebied gedeeltelijk binnen het invloedsgebied van het bedrijf Kavegas B.V. (Meikade 61 te Ederveen). Door de functiewijziging neemt het aantal (potentiële) personen in het plangebied iets af, waardoor het groepsrisico ook enigszins afneemt. Het gaat om een zeer kleine verbetering van de externe veiligheidssituatie.

#### *uitsnede risicokaart*

Verder zijn er geen risicobronnen van invloed op het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

#### **Geluid** *(Wet geluidhinder, verkeerslawaai)*

Met voorliggend plan worden geen nieuwe geluidsgevoelige bestemmingen toegevoegd of wegen gereconstrueerd. Toetsing aan de grenswaarden uit de Wet geluidhinder is daarom niet aan de orde.

#### Conclusie

Het aspect verkeerslawaai vormt geen belemmering voor dit plan.

#### **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### **Conclusie**

Vanuit verkeerskundig perspectief zijn er geen belemmeringen voor deze planwijziging.

# **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een middelhoge integrale cultuurhistorische betekenis.

*uitsnede CHW11, kaartblad archeologie, met het plangebied in de zwarte cirkel*

In de directe omgeving (straal 250 m) van de onderhavige planlocatie bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van het plangebied.

## Conclusie

Het onderhavige bestemmingsplan voorziet in een directe mogelijkheid tot realisatie van de wijziging van het bestemmingsplan. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de lage archeologische verwachting en de middelhoge integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

<sup>11</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

# **Cultuurhistorie**

De integrale cultuurhistorische beleids- en waarderingskaart, de feitelijke CHW, toont vier categorieën cultuurhistorisch waardevolle zones (zie afb. 1). Voor een verdere onderbouwing van de totstandkoming van de cultuurhistorische zones wordt verwezen naar RAAP-rapport 2500, met name deel 3 en kaartbijlage 3.

*ligging van het plangebied op de Cultuurhistorische Waardenkaart*

De cultuurhistorische waardenkaart is de basis voor de cultuurhistorische inbreng bij het opstellen van ruimtelijke plannen. Het noordelijk gedeelte van het plangebied valt binnen Cultuurhistorisch Waardevolle Zone 2 van de Cultuurhistorische Waardenkaart. Voor dit gebiedstype geldt de volgende beleidsstrategie:

*"De historische situatie in deze gebieden is nog redelijk gaaf en er is sprake van waarde op regionaal niveau. Er is een hoge mate van zeggingskracht. Interventies kunnen aangegrepen worden om cultuurhistorische waarden, daar waar mogelijk en nodig verder te versterken. Een historisch-ruimtelijke analyse is hierbij gewenst."*

In de volgende paragraaf worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen voor de aanwezige cultuurhistorische waarden.

#### **Cultuurhistorische analyse**

#### *Ontwikkelingsgeschiedenis*

Het plangebied ligt ten oosten van de dorpskern van Ederveen. Dit veenontginningsdorp behoorde tot de marken van Ede die de grond in hun bezit hadden. In 1790 maakten de Doesburger- en Eder Achterveners zich daaruit los en vormden een nieuwe onafhankelijke buurschap: Doesburger Achterveen of Heerenveensche ('t Ederveensche) Buurt. Vanuit de Hoofdweg - die tussen sloten op een hogere zandrug lag - werd het omliggende veen ontgonnen en het land opstrekkend verkaveld in oost-westelijke richting. Door het afsteken van turf vanuit evenwijdig uitgegraven sloten ontstonden lange rechthoekige percelen loodrecht op de weg.

Uit navolgende topografische kaart uit 1872 blijkt dat de vervening en ontginning van het veengronden in de omgeving van de planlocatie destijds nog in volle gang was. Uit een vergelijking met oudere kaarten en uit kadastrale kaarten is op te maken dat de agrarische erven in dit gebied in de loop van de negentiende eeuw zijn gesticht, waarschijnlijk omstreeks 1860. Ook het agrarisch erf Poelweg 14 is vermoedelijk rond die tijd ontstaan. De bebouwing op het erf is in de loop der tijd vernieuwd. De huidige boerderij en bijgebouwen dateren uit de tweede helft van de twintigste eeuw.

*fragment topografische kaart 1872 (bron: www.topotijdreis.nl)*

#### **Cultuurhistorische waarden**

Binnen en in de directe omgeving van het plangebied bevinden zich geen objecten die beschermd zijn als rijksmonument, gemeentelijk monument of karakteristiek pand.

Blijkens de deelkaart 'Cultuurlandschap en landschapselementen' van de Cultuurhistorische Waardenkaart bevinden zich direct ten noorden en ten zuiden van de planlocatie historisch waardevolle groenstructuren. Bovendien ligt ten zuiden van het voormalig agrarisch erf een historische kavelgrens, die omstreeks 1832 reeds aanwezig was.

*Deelkaart 'Cultuurlandschap en landschapselementen' van de Cultuurhistorische Waardenkaart*

#### Conclusie

De beoogde ruimtelijke ontwikkeling heeft geen negatieve effecten voor de cultuurhistorische waarden die binnen en in de directe omgeving van het plangebied voorkomen. Mede gelet op de beleidsstrategie (Waardevolle Zone 2 van de Cultuurhistorische Waardenkaart) die van toepassing is voor het plangebied, bestaat er vanuit cultuurhistorisch perspectief geen bezwaar tegen het planvoornemen.

## **Ecologie**

In juli 2019 is er op de planlocatie een ecologisch onderzoek uitgevoerd door Natuurkompas. De belangrijkste onderzoeksresultaten volgen hieronder;

#### *Algemeen voorkomende soorten*

Binnen het plangebied komt mogelijk een aantal algemeen voorkomende soorten voor. Deze soorten vallen allemaal onder 3.10 van de Wet natuurbescherming. Voor deze soorten heeft de provincie Gelderland een vrijstelling afgegeven voor het verstoren en/of aantasten van vaste rust- en verblijfplaatsen in het kader van ruimtelijke ontwikkelingen. Dit betekent dat voor de werkzaamheden geen ontheffing voor deze soorten nodig is.

#### *Strikt beschermde soorten*

Voor soorten die vallen onder art. 3.10 (of 3.5 of 3.1) van de Wet natuurbescherming en waarvoor geen vrijstelling is afgegeven, geldt dat bij aantasting van vaste rust- en verblijfplaatsen een ontheffing moet worden aangevraagd. Binnen het plangebied komen mogelijk de bunzing, hermelijn, wezel, huismus en diverse algemene broedvogelsoorten voor. De werkzaamheden leiden echter niet tot aantasting van een verblijfplaats van één van deze soorten, uitgezonderd enkele algemene broedvogelsoorten.

Wanneer de sloopwerkzaamheden plaatsvinden tijdens het broedseizoen kan dit leiden tot beschadiging en vernietiging van nesten en het doden en verwonden van jonge vogels. Dit is een overtreding van de verbodsbepalingen van artikel 3.1, lid 1, 2 en 4 van de Wet natuurbescherming. Hiervoor kan geen ontheffing worden verkregen.

De sloop van de opstallen moet daarom buiten het broedseizoen plaatsvinden of voorafgaand aan het broedseizoen worden opgestart. In dit laatste geval dient continue doorgegaan te worden met de sloopwerkzaamheden om te voorkomen dat zich broedvogels vestigen in de te slopen opstallen tijdens onderbrekingen van de werkzaamheden. Indien op bovengenoemde wijze wordt gewerkt, is er geen sprake van een overtreding van verbodsbepalingen van de Wnb.

Er is geen sprake van een overtreding van de Wet natuurbescherming. Nader onderzoek of het aanvragen van een ontheffing van verbodsbepalingen van de Wet natuurbescherming is niet noodzakelijk.

## *Programma biodiversiteit*

In het plangebied wordt bebouwing gesloopt en daar komt niks voor terug. Hiervoor komt in de plaats een boomgaard. Deze boomgaard is een waardevol die de natuurwaarden binnen het plangebied verhoogd, dit plan voldoet daarom aan de doelstellingen van het programma biodiversiteit.

#### Conclusie

Vanuit de wet Natuurbescherming zijn er geen belemmeringen voor de uitvoering van dit bestemmingsplan, mits bovenstaande voorwaarden in acht worden genomen

## **Water**

Het onderhavige plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Op diverse locaties op het kadastrale perceel van de Poelweg 14 ligt gemeentelijke drukriolering (zie onderstaande figuur). Hiervoor is een zakelijk recht van opstal gevestigd, waarin beperkingen voor het gebruik van de strook zijn vastgelegd. De zone met gemeentelijke drukriolering vormt geen belemmering voor de geplande herbestemming en sloop van opstallen.

*ligging gemeentelijke drukriolering op grens gemeentelijk en particulier perceel*

Rondom het perceel liggen C-watergangen, opgenomen op de Legger van waterschap Vallei en Veluwe. Indien wijzigingen plaatsvinden aan de watergangen die wel op de Legger staan dient hiervan een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de Algemene regels van de Keur. Door de herbestemming en sloop wordt minder hemelwater afgevoerd naar de C-watergangen en kan het hemelwater weer daar waar het valt infiltreren in de ondergrond.

*figuur C-watergangen (oranje) op de legger van Waterschap Vallei en Veluwe (bron: Waterschap Vallei en Veluwe)*

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. Nieuwe bebouwing op het perceel moet het huishoudelijk afvalwater hiervan ook op de drukriolering afvoeren. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er is een afname van verharding in het kader van dit plan. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

## Conclusie

Geconcludeerd wordt dat er ten aanzien van het aspect water geen belemmeringen zijn voor de uitvoering van het projectafwijkingsbesluit.

# **4.23 Poelweg 16-16a in Ederveen**

# **Huidige situatie**

Het perceel Poelweg 16-16a te Ederveen ligt in het agrarisch buitengebied van de gemeente Ede, ten westen van de rijksweg A30, circa 1 kilometer ten oosten van de bebouwde kom van Ederveen. Kadastraal is het perceel bekend als gemeente Ede, sectie G, nummers 3548 en 3549.

*luchtfoto van het betreffende perceel (1:5000)*

In het geldende bestemmingsplan 'Artikel 30 herziening Agrarisch Buitengebied' heeft het perceel de bestemming 'Wonen', zonder nadere aanduidingen. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

In 2012 is een volledig nieuw bestemmingsplan voor het gehele buitengebied van de gemeente Ede. Daarbij zou het onderhavige adres een specifieke aanduiding 'bewoond bijgebouw' krijgen. In het verleden is een bijgebouw tot woonruimte verbouwd dat tot op heden ook altijd bewoond is geweest (nu bekend als 'Poelweg 16a'). Omdat sprake is van overgangsrecht zou deze situatie positief worden bestemd. Destijds gebeurde dat door het toevoegen van zo'n specifieke aanduiding.

*fragment van de verbeelding bij het ONTWERP van het bestemmingsplan Agrarisch Buitengebied Ede 2012* 

Bovenstaande bestemmingsplanwijziging is echter tot op heden niet vastgesteld vanwege een onderling conflict en diverse handhavingsprocedures. Inmiddels is er een voor beide partijen aanvaardbare oplossing gevonden, waarbij het perceel ook planologisch wordt gesplitst en herbouw van de woning (nr. 16) op een iets andere locatie is voorzien.

Het bewoonde bijgebouw (nr. 16a) krijgt een eigen (beperkte) bestemming met bijbehorend bouwvlak. Dat is in overeenstemming met het huidige planologisch beleid waarbij niet meer met de aanduiding 'bewoond bijgebouw' wordt gewerkt. In de praktijk bleek zo'n aanduiding namelijk weer aanleiding voor nieuwe vragen en complicaties. Een specifieke beperkte woonbestemming sluit aan bij de huidige plansystematiek waarbij de bouw- en gebruiksmogelijkheden van het perceel direct duidelijk zijn.

De bouw- en gebruiksmogelijkheden veranderen hierdoor enigszins:

- het perceel Poelweg 16 Ederveen behoudt de reguliere woonbestemming waarbij één woning van 660 m³ is toegestaan met daarbij in totaal 75 m² aan bijgebouwen en overkappingen. Omdat het bewoonde bijgebouw niet meer tot dit perceel behoort biedt dat alternatieve bouwmogelijkheden.
- het perceel Poelweg 16a Ederveen krijgt een beperkte woonbestemming, waarbij één woning van 330 m³ is toegestaan met daarbij in totaal 50 m² aan bijgebouwen en overkappingen.

Na de aanpassing van het bestemmingsplan kunnen (met terugwerkende kracht) de benodigde omgevingsvergunningen worden verleend waarna de lopende handhavingsprocedures kunnen worden beëindigd.

*fragment van de verbeelding bij het toekomstige bestemmingsplan* 

# **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

#### *Vormwijziging bouwvlak*

In artikel 15.8.2 van het bestemmingsplan "Agrarisch Buitengebied Ede 2012" is een wijzigingsbevoegdheid opgenomen waarmee, onder bepaalde voorwaarden, de vorm van het bouwvlak gewijzigd kan worden:

#### **15.8.2 Vorm van het bouwvlak**

Burgemeester en wethouders zijn bevoegd de vorm van een bouwvlak te wijzigen met inachtneming van de volgende bepalingen:

- 1. de oppervlakte van een bouwvlak mag niet worden vergroot;
- 2. de wijziging is noodzakelijk voor een doelmatig gebruik van het bestemmingsvlak;
- 3. er is sprake van een landschappelijke inpassing;
- 4. de wijziging leidt niet tot onevenredige aantasting van gebruiks- en
- ontwikkelingsmogelijkheden van naastgelegen percelen.

De gevraagde vormwijziging van het bouwvlak voldoet niet volledig aan deze voorwaarden omdat de totale oppervlakte van het bouwvlak iets toeneemt. Het gaat hier immers om een maatwerkoplossing voor een 'bewoond bijgebouw'. Om de bij de nieuwe bestemming behorende bouw- en gebruiksmogelijkheden op een goede wijze te kunnen benutten is een iets ruimer bouwvlak noodzakelijk. Er ontstaat dan iets meer 'lucht' tussen de bebouwing zodat het nieuwe erf conform de uitgangspunten van het Beeldkwaliteitsplan Buitengebied kan worden ingericht. Vrijwel alle aanwezige bebouwing en verharding wordt verwijderd en vervangen door minder en beter geconcentreerde nieuwbouw. Er is voorzien in een inrichtingsplan waarbij het nieuwe erf op goede wijze in het landschap is ingepast. De vormverandering heeft geen onevenredig nadelige gevolgen voor de gebruiks- en ontwikkelingsmogelijkheden van de naastgelegen percelen.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het gaat om een vormwijziging van een bestaand bestemmingsvlak voor 'Wonen'.

Het perceel is gelegen in het veenontginningslandschap. In de huidige situatie is er reeds sprake van een goed ingepast erf. Uitgangspunt is dan ook dat de bestaande beplanting zoveel mogelijk blijft gehandhaafd. De huidige groene omlijsting van het perceel aan de zuidzijde wordt doorbroken door de aanpassing van het bouwvlak. Ter compensatie wordt hier een nieuwe rij knotwilgen (Salix Alba) aangeplant, waarmee het oorspronkelijke groene kader weer zoveel mogelijk is hersteld.

Langs de westelijke perceelgrens worden 4 Zwarte Elzen (Alnus Glutinosa) aangeplant, waarmee het nieuwe bijgebouw en aan te leggen paardenbak in de omgeving zijn ingepast. De huidige paardenbak ten westen van het perceel wordt volledig verwijderd en weer in de oorspronkelijke staat (weiland) teruggebracht.

*landschappelijke inpassing Poelweg 16-16a te Ederveen* 

Op deze wijze is het erf op verantwoorde wijze in het omliggende landschap ingepast. De toekomstige inrichting van het nieuwe erf is weergegeven op bovenstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd, evenals de duurzame instandhouding ervan.

# **Bodem**

Vanuit de regelgeving omtrent bodemgebruik zijn er geen belemmeringen. Met de voorgenomen vormwijziging van het bouwvlak wordt geen gevoelige functie mogelijk gemaakt. Om die reden is het niet nodig een verkennend bodemonderzoek uit te voeren.

#### **Milieu**

Er worden met dit plan geen nieuwe bouw- of gebruiksmogelijkheden gecreëerd en de bestemming van het perceel blijft ongewijzigd (Wonen). Er zijn op korte termijn ook geen (vervangende) nieuwbouwplannen.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden er richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken. In dit geval gaat het echter om een bestaande situatie waarbij het gebruik van het perceel en de aanwezige bebouwing niet wijzigt. Uitgaande van een richtafstand van 50 meter (hinder), respectievelijk 30 meter (geluid) en 10 meter (geur, stof en gevaar) is de bestaande afstand tot met name het agrarische bedrijf aan de Poelweg 14 Ederveen voldoende. Beide functies hinderen elkaar niet.. Dat geldt ook voor andere gevoelige objecten in de omgeving die op wat grotere afstand liggen.

#### *Geur veehouderijen*

In de directe omgeving is aan de Poelweg 14 te Ederveen een intensieve veehouderij gevestigd met de bestemming 'Agrarisch – middelgroot bedrijf'. Met deze planwijziging worden geen nieuwe geurgevoelige objecten geïntroduceerd binnen de hindercontour. Bovendien is er reeds een andere woonbestemming dichter bij dat bij dat bedrijf aanwezig.. Het plan heeft daarom ook geen nadelig effect op de ontwikkelingsmogelijkheden van genoemde veehouderij.

#### Conclusie

Vanuit het oogmerk van milieuzonering is medewerking aan het plan mogelijk.

#### **Luchtkwaliteit**

De voorgenomen bestemmingsplanwijziging heeft enkel betrekking op een vormverandering van het bouwvlak. De huidige bestemming van het perceel en de bijbehorende bouw- en gebruiksmogelijkheden blijven onveranderd. De planherziening heeft onm die reden dan ook geen effect op de lokale luchtkwaliteit.

#### **Externe Veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd. Het aspect externe veiligheid vormt daarom geen belemmering voor de vaststelling van deze bestemmingsplanwijziging.

#### **Geluid** *(Wet geluidhinder, verkeerslawaai)*

Het plan voorziet in vervangende nieuwbouw van de woning. Daarom dient getoetst te worden aan de grenswaarden uit de Wet geluidhinder. Aangezien de verkeersintensiteit over de Poelweg zeer beperkt is (minder dan 1.000 motorvoertuigen per etmaal), kan zonder verdere berekeningen geconcludeerd worden dat ter plaatse de vervangende nieuwbouwwoning zal worden voldaan aan de wettelijke voorkeurswaarde. Het aspect wegverkeerslawaai vormt derhalve geen belemmering voor dit plan.

# **Verkeer**

Door deze planherziening zal het aantal verkeersbewegingen ter plaatse niet toenemen; het gaat om het legaliseren van een reeds lang aanwezig situatie (2 woningen). Verder heeft men op eigen terrein voldoende gelegenheid om het parkeren op te vangen. Vanuit verkeerskundig perspectief zijn er geen bezwaren tegen deze bestemmingsplanwijziging**.** 

# **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie12. De groene kleur geeft aan dat de trefkans op archeologische resten in het plangebied laag is. Volgens deze kaart heeft het plangebied een middelhoge integrale cultuurhistorische betekenis.

*Uitsnede CHW, kaartblad archeologie, met plangebied in de zwarte cirkel*

In de directe omgeving (straal 250 m) van de betreffende planlocatie zijn geen archeologische monumenten, waardevolle archeologische terreinen en vindplaatsen. Ook zijn geen archeologische onderzoeken uitgevoerd in de directe omgeving van het plangebied.

# Conclusie

Deze bestemmingsplanwijziging voorziet in een directe mogelijkheid tot het vervangen van een woonruimte en een aanpassing van de huidige bestemming. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Realisatie van deze bestemming zal niet leiden tot onevenredige aantasting van archeologische waarden. Gezien de lage archeologische verwachting en de middelhoge integrale cultuurhistorische betekenis van het plangebied is een beschermende planologische regeling niet noodzakelijk.

<sup>12</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede, RAAP-rapport 2500, Weesp.

De algemene meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

## **Ecologie**

#### *Gebiedsbescherming*

Het plangebied is geen onderdeel van het Gelders NatuurNetwerk, de Groene Ontwikkelingszone of Natura 2000-gebied en heeft hier ook geen binding mee. Gezien de aard van de planwijziging is een effect op het functioneren van natuurgebieden bovendien op voorhand uit te sluiten.

## *Soortbescherming*

PM

#### Conclusie

Op dit moment wordt nog een nader onderzoek naar de mogelijke effecten van de planwijziging voor het leefgebied van de vleermuis uitgevoerd. Dit onderzoek wordt medio september afgerond en beoordeeld door de gemeentelijke ecoloog. Op basis van de eerdere Quickscan Ecologie worden geen bijzonderheden verwacht die de uitvoerbaarheid van het plan zullen beïnvloeden. Wellicht zijn aanvullende maatregelen nodig (zoals het plaatsen van een nestkast of een aparte ontheffing Wnb).

# **Water**

Deze locatie ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

Ter plaatse van het plangebied is drukriolering aanwezig waarop de bestaande bebouwing is aangesloten. Bij nieuwbouw kan het afvalwater hiervan ook op de drukriolering worden afgevoerd. Het regenwater mag niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen die op de Legger van het waterschap staan. De verharding op het perceel neemt niet noemenswaardig toe. Daarom hoeft geen compenserende extra waterberging aangelegd te worden.

#### Conclusie

Vanuit water bestaat er geen bezwaar tegen dit plan.

# **4.24 Radioweg 13 in Harskamp**

# **Huidige situatie**

Het perceel Radioweg 13 in Harskamp ligt in het agrarisch buitengebied van de gemeente Ede, nabij het kruispunt met de Kraaikamperweg, circa 1 kilometer ten noorden van de bebouwde kom van Harskamp. Kadastraal is het perceel bekend als gemeente Otterlo, sectie A, nummer 1474.

*luchtfoto van het betreffende perceel (1:5000)*

In het geldende bestemmingsplan ''Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)' hebben de percelen de bestemming 'Wonen'. De percelen liggen in het extensiveringsgebied.

*fragment van de verbeelding bij het huidige bestemmingsplan*

In dit bestemmingsplan is per abuis geen regeling opgenomen ten behoeve van parkeren, laden en lossen. Daarnaast valt dit geldende bestemmingsplan buiten de reikwijdte van het bestemmingsplan 'Ede, Parapluplan Parkeren'. Dit plan is namelijk enkel van toepassing op bestemmingsplannen die na 1 juli 2018 zijn vastgesteld. Het onderhavige bestemmingsplan is op 13 september 2018 vastgesteld.

Omdat sinds 1 juli 2018 de stedenbouwkundige voorschriften uit de Bouwverordening zijn vervallen, kunnen vergunningaanvragen voor bovengenoemde locaties niet meer getoetst worden aan gemeentelijke parkeernormen.

# **Toekomstige situatie**

Met het voorliggende bestemmingsplan moet de regeling aangaande parkeren, laden en lossen aan de bestemmingsplanregels worden toegevoegd. Het gaat hierbij om de standaard regeling zoals opgenomen in het bestemmingsplan 'Ede, parapluplan parkeren'.

Om verwarring te voorkomen en voor deze locatie het geldende beleid duidelijk leesbaar te houden is er voor gekozen de geldende bestemming 'Wonen' uit het bestemmingsplan 'Partiële herziening Agrarisch Buitengebied en Natuurgebied Veluwe (percelen: Apeldoornseweg 40 in Wekerom, Broekweg 5a in Harskamp, Hooibrinkweg 2a, b en c en Radioweg 13 in Harskamp)', vastgesteld op 13 september 2018 volledig over te nemen. Hierbij is ook de gebiedsaanduiding reconstructiewetzone extensiveringsgebied opgenomen.

*fragment van de verbeelding bij het toekomstige bestemmingsplan*

# **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen. Aangezien de enige verandering die hier doorgevoerd wordt, de toevoeging van regels omtrent het parkeren, laden en lossen is, wordt beleidsmatig alleen op dit onderdeel ingegaan.

# **Beleid**

#### *Verkeer*

De hoofdlijnen van het verkeers - en vervoersbeleid binnen de gemeente Ede staan beschreven in het vigerende Gemeentelijk Verkeer en Vervoer Plan (GVVP). Het GVVP geeft de kaders aan waarbinnen:

- ruimtelijke ontwikkelingen worden getoetst;
- verkeersprojecten worden gedefinieerd en geprioriteerd;
- verkeersbeleid in de dagelijkse praktijk wordt uitgevoerd.

In het GVVP is onder meer de wegencategorisering en de fietsstructuur vastgelegd. In de wegencategorisering worden voor dit bestemmingsplan gebiedsontsluitingswegen en erftoegangswegen onderscheiden. In de fietsstructuur zijn de utilitaire en recreatieve fietsroutes aangewezen. Deze routes dienen te voldoen aan vier eisen van fietsvriendelijkheid, namelijk: directheid, veiligheid, comfort en samenhang.

Het Fietsmobiliteitsplan is een uitwerking van het GVVP. Het Fietsmobiliteitsplan draagt bij aan drie doelstellingen, te weten:

- fietsveiligheid: de verkeersveiligheid van de (fiets)infrastructuur wordt op niveau gehouden en een verkeersveiliger gebruik wordt verwezenlijkt;
- duurzaamheid: het fietsbeleid levert een zichtbare bijdrage aan de klimaat- en energiedoelstelling van de gemeente Ede;
- fietsstad: Ede wordt een echte fietsgemeente en kan zich meten met de andere fietssteden in Nederland meten.

#### *Parkeren*

In dit bestemmingsplan wordt verwezen naar de 'Parkeernormering gemeente Ede 2017' (hierna: de Nota). Het parkeernormenbeleid is een dynamisch document en bijstelling van het beleid is met enige regelmaat noodzakelijk. Hiervoor is aanpassing van het bestemmingsplan niet noodzakelijk.

In de Nota is het Edese parkeernormenbeleid vastgelegd. Het gaat daarbij om de parkeereis die gesteld wordt aan een bouwplan waarbij een verandering in omvang en/of in functie optreedt dan wel sprake is van een bestemmingswijziging. Het doel van de Nota is voorkomen dat bij de ontwikkeling van nieuwe bouwplannen een te hoge parkeerdruk ontstaat en dat dit resulteert in overlast voor de omgeving.

Om dit doel te bereiken staat beschreven hoeveel parkeerplaatsen bij een bouwplan gerealiseerd moeten worden. Alle parkeerplaatsen moeten hierbij in beginsel in het plangebied gerealiseerd worden. Bovendien wordt aangegeven welke mogelijkheden bestaan om af te wijken van de gestelde parkeereis. Deze mogelijkheden om af te wijken zijn beschreven met daarbij de voorwaarden en redenen waarom een afwijking al dan niet mogelijk is.

# **4.25 Roekelseweg 22 in Wekerom**

# **Huidige situatie**

Het perceel Roekelseweg 22, Wekerom ligt in het agrarisch buitengebied van de gemeente Ede, nabij het kruispunt met de Wekeromsedijk, zo'n 600 meter ten zuiden van de bebouwde kom van Wekerom. Kadastraal is het perceel bekend als gemeente Ede, sectie B, nummers 3754.

*luchtfoto van het betreffende perceel (1:5000)* 

In het geldende bestemmingsplan 'Herziening Bestemmingsplan Agrarisch Buitengebied 2012' heeft het perceel de bestemming 'Bedrijf'. Het perceel ligt in het verwevingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze bestemmingsplanwijziging betreft een functiewijziging van 'Bedrijf' naar 'Wonen'. Alle aanwezige bedrijfsbebouwing op het perceel wordt gesloopt, met uitzondering van de bedrijfswoning met in totaal 155 m² aan bijgebouwen en overkappingen voor privégebruik.

De vrijkomende (inzetbare) sloopmeters worden deels ingezet voor extra oppervlakte aan bijgebouwen en overkappingen (5 m²) en deels voor een andere ontwikkeling elders binnen het plangebied, te weten aan de Scharrenburgersteeg 28 in Lunteren. Voor dit perceel waaronder het percelen Barneveldseweg 25 Lunteren en Doesburgerdijk-West 1-3 in Ede. Voor deze percelen wordt het bestemmingsplan ook aangepast via onderhavige partiële wijzigingsronde. Zie voor een nadere toelichting op dat plan paragraaf 4.28.

Na deze bestemmingsplanwijziging is er - binnen het op de verbeelding aangegeven bouwvlak - een woning van 660 m³ toegestaan met daarbij in totaal 155 m² aan bijgebouwen en overkappingen voor privégebruik toegestaan, inclusief noodzakelijke verharding.

*fragment van de verbeelding bij het toekomstige bestemmingsplan*

#### **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

## **Beleid**

Het beleid rond de functiewisseling van een (niet-agrarische) bedrijfsbestemming naar een reguliere woonbestemming is deels gebaseerd op het Functieveranderingsbeleid Regio Food Valley 2016. Het betreft dan met name het beleid ten aanzien van vrijkomende voormalige *agrarische* bedrijfsbebouwing en de bijhorende sloopstimuleringsregeling, maar voorziet ook in specifieke mogelijkheden voor het elders herbouwen van vrijkomende niet-agrarische bedrijfsbebouwing.

Het perceel Roekelseweg 22 in Wekerom betreft een zogenaamde 'slooplocatie'. De bebouwing op deze locatie wordt tot het minimum teruggebracht en dit wordt middels deze planherziening vastgelegd, zodat herbouw van deze sloopmeters ook planologisch uitgesloten is. De vrijkomende sloopmeters kunnen dan - onder voorwaarden - mede worden ingezet voor ontwikkelingen op andere locaties in het plangebied.

Op het perceel is 418 m² aan vergunde bedrijfsbebouwing aanwezig. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers herbouwd kunnen worden. Deze bebouwing wordt volledig gesloopt en de sloopmeters zijn inzetbaar conform beleid. Een deel hiervan wordt ter plaatse ingezet om een grotere oppervlakte aan bijgebouwen en overkappingen te kunnen behouden. Concreet gaat het om 155 m², 80 m² meer dan bij een reguliere woonbestemming. Hiervoor is sloopcompensatie vereist in de verhouding 1:2 oftewel 160 m².

Daarmee resteert er nog (418-160=) 258 m² aan sloopmeters. Deze worden in het kader van een maatwerk-oplossing ingezet op het perceel Scharrenburgersteeg 28 in Lunteren. Dit perceel makt ook deel uit van deze partiële wijzigingsronde. De bedrijfsbestemming aan de Roekelseweg 22 Wekerom komt te vervallen; dit 'bedrijfsrecht' wordt in lijn met het functiewisselingsbeleid gewaardeerd als 100 m² sloopcompensatie en eveneens ingezet aan de Scharrenburgersteeg 28 Lunteren. Daar kan dan de aanwezige bedrijfsbebouwing (tot 1000 m²) positief worden bestemd. Kortheidshalve wordt hier verwezen naar paragraaf 4.28.

Herbouw van deze sloopmeters is uitgesloten omdat de huidige bedrijfsbestemming wordt veranderd in een reguliere woonbestemming met een bijpassend (kleiner) bouwvlak en een specifieke aanduiding op de verbeelding voor de afwijkende oppervlakte aan bijgebouwen en overkappingen (155 m²).

Voor de locatie Scharrenburgersteeg 28 Lunteren wordt in de planregels een specifieke voorwaardelijke verplichting opgenomen waarbij wordt bepaald dat voor realisatie van de nieuwe bedrijfsbebouwing de te slopen bebouwing aan de Roekelseweg 22 Wekerom volledig moet zijn geamoveerd, voordat een omgevingsvergunning kan worden afgegeven.

## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap en is reeds goed in de omgeving ingepast. Vanuit landschappelijk oogpunt is er geen bezwaar tegen de gevraagde ontwikkeling. Het perceel ligt in de overgangszone van de bosrand. De sloop van overtollige bebouwing en verharding, in combinatie met een kleiner bouwvlak in de toekomst met beperkte bouwmogelijkheden leidt hier tot voldoende ruimtelijke winst. Aangezien niet is voorzien in (vervangende) nieuwbouw zijn er op dit moment geen aanvullende maatregelen nodig. Dit zal bij een eventuele aanvraag voor een omgevingsvergunning opnieuw worden beoordeeld.

#### **Milieuzonering**

Door de voorliggende functieverandering ontstaat er op het perceel een gevoelige functie. Er moet daarom beoordeeld worden of de gevoelige functie zorgt voor belemmeringen van bedrijven in de omgeving. In de directe omgeving liggen verschillende agrarische bedrijven. Het dichtstbijzijnde agrarische bedrijf is gelegen op circa 100 meter. Echter tussen dit bedrijf en de nieuwe woning, liggen al bestaande woningen, welke als maatgevend aangemerkt moeten worden. De overige bedrijven liggen op een grotere afstand en zullen derhalve geen directe hinder ondervinden van deze functiewijziging.

#### **Bodem**

Vanwege de wijziging van de bedrijfsbestemming naar woonbestemming is een verkennend bodem- en asbestonderzoek (conform NEN5740 en 5707) noodzakelijk. Er wordt immers een gevoelige bestemming gerealiseerd. Voordat de opstallen worden gesloopt worden moet bekend zijn of deze geen bodemverontreiniging hebben veroorzaakt.

In de planregels is daarom een voorwaardelijke verplichting opgenomen dat het daadwerkelijk in gebruik nemen van het perceel ten behoeve van wonen pas mogelijk is wanneer dit onderzoek is uitgevoerd en akkoord is bevonden.

#### **Geluidhinder**

Met voorliggend plan worden geen nieuwe geluidsgevoelige bestemmingen toegevoegd of wegen gereconstrueerd. Toetsing aan de grenswaarden uit de Wet geluidhinder is daarom niet aan de orde.

#### Conclusie

Het aspect verkeerslawaai vormt geen belemmering voor dit plan.

#### **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor de uitvoering van dit bestemmingsplan.

#### **Luchtkwaliteit**

In vergelijking met de huidige bedirjfsbestemming betekent de wijziging naar een woonbestemming een verbetering voor de luchtkwaliteit. De beoogde activiteiten zijn dusdanig kleinschalig van omvang dat deze niet in betekenende mate bijdragen aan verslechtering van de lokale luchtkwaliteit.

#### Conclusie

Het aspect luchtkwaliteit vormt geen belemmering voor dit plan.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

## Conclusie

Het aspect externe veiligheid vormt geen belemmering voor dit plan.

Uitsnede risicokaart

## **Archeologie**

Ter bescherming van de archeologische waarden is in het geldende bestemmingsplan "Agrarisch buitengebied Ede 2012" de dubbelbestemming 'Waarde-Archeologie 2' over het perceel neergelegd. Het is op basis van deze dubbelbestemming verboden om grondwerkzaamheden uit te voeren dieper dan 40 cm of met een groter oppervlak dan 250 m2 .

Aangezien op deze locatie vooralsnog geen nieuwbouw zal plaats vinden (er worden enkel gebouwen gesloopt) is er voor gekozen om de bestaande dubbelbestemming te handhaven zodat in de toekomst de archeologische waarden beschermd blijven.

## **Cultuurhistorie**

Ter bescherming van cultuurhistorische landschapswaarden is in het geldende bestemmingsplan reeds de "dubbelbestemming Waarde-Cultuurhistorische landschapswaarde' over het perceel neergelegd. Deze dubbelbestemming is opgenomen voor het behoud, versterken en ontwikkeling van cultuurhistorische landschapswaarden. Dit wordt geregeld middels een aanlegvergunningenstelsel.

Aangezien op deze locatie vooralsnog geen nieuwbouw zal plaats vinden (er worden enkel gebouwen gesloopt) is er voor gekozen om de bestaande dubbelbestemming te handhaven zodat in de toekomst de cultuurhistorische landschapswaarden beschermd blijven.

# **Ecologie**

Voor deze bestemmingsplanwijziging is een Oriënterend onderzoek naar beschermde flora en fauna uitgevoerd (Oriënterend onderzoek naar beschermde flora en fauna aan de Roekelseweg 22 te Wekerom, kenmerk BE/2018/565/r, datum 13 november 2018) . In het plangebied of de directe omgeving daarvan komen beschermde diersoorten van de Wet natuurbescherming voor. De planlocatie heeft echter aannemelijk geen essentiële functie voor beschermde soorten waarvoor geen vrijstelling geldt in het kader van ruimtelijke ontwikkelingen. De bebouwing is ongeschikt voor huismus, gierzwaluw en vleermuizen.

Tijdens het veldbezoek is een buizerd waargenomen, gezien het hoog kwaliteitsbeeld van de planlocatie is uitgesloten dat deze deel uitmaakt van het functioneel leefgebied van de buizerd. De planlocatie en het omliggende terrein heeft (mogelijk) een functie voor algemeen voorkomende planten, zoogdieren, amfibieën, insecten en vogels. De planlocatie maakt geen onderdeel uit van een Natura2000-gebied, het Natuurnetwerk Nederland, een belangrijk weidevogelgebied en strategische reservering. Gelet op de aard van de werkzaamheden, de afstand tot de gebieden en de beoogde situatie is van externe werking op omliggende Natura2000-gebieden geen sprake. Op de planlocatie zijn geen houtopstanden aanwezig waarvoor bij kap een melding- of vergunningplicht geldt.

## **Water**

Met het verdwijnen van de bedrijfsbestemming en de sloop van de bedrijfsbebouwing neemt het verharde oppervlak op het perceel af. Dit is positief voor het aspect water. Hemelwater kan weer daar waar het valt in de bodem infiltreren. De voorgenomen herbestemming van onderhavig perceel vormt daarom geen belemmeringen voor het aspect water.

# **4.26 Schansweg 1 en 1a in Lunteren**

# **Huidige situatie**

De percelen Schansweg 1 en Schansweg 1a in Lunteren liggen in het agrarisch buitengebied van Ede, nabij het kruispunt met de Kruisbeekweg en de Postweg, ca 2,5 kilometer ten westen van de bebouwde kom van Lunteren. Kadastraal zijn de percelen bekend als gemeente Lunteren, sectie E, nummers 972 en 1419, respectievelijk nummer 1337.

*luchtfoto van de betreffende percelen (1:5000)*

In het geldende bestemmingsplan 'Agrarisch Buitengebied Ede 2012' heeft het perceel Schansweg 1 Lunteren een reguliere woonbestemming. Er is hier één woning van maximaal 660 m³ toegestaan met daarbij in totaal 75 m² aan bijgebouwen en overkappingen.

*fragment van de verbeelding bij het huidige bestemmingsplan*

Het perceel Schansweg 1a Lunteren heeft volgens datzelfde bestemmingsplan de bestemming 'Wonen (agrarische nevenactiviteiten toegestaan)'. Ook op dit perceel is één wooning van ten hoogste 660 m³ toegestaan met daarbij in totaal 75 m² aan bijgebouwen en overkappingen voor privégebruik. Alle overige - legaal aanwezige - bebouwing mag uitsluitend voor kleinschalige agrarische bedrijvigheid worden gebruikt.

## **Toekomstige situatie**

Voor het perceel Schansweg 1 Lunteren is in 2007 een vergunning (kenmerk 2007B0487) verleend voor het bouwen van een agrarisch bedrijfsgebouw annex bijgebouw achterop het perceel. Dit bouwwerk is conform vergunning gerealiseerd. Bij de totstandkoming van het huidige bestemmingsplan is hier per abuis geen rekening mee gehouden. Hierdoor staat de schuur buiten het bouwvlak en ontbreekt bovendien de aanduiding 'agrarische nevenactiviteiten toegestaan'.

Voor het perceel Schansweg 1a Lunteren geldt juist dat de huidige bestemming gedateerd is. Er is al vele jaren geen sprake meer van bedrijfsmatige agrarische activiteiten en de stalruimte is grotendeels verkocht. Er is een kleinschalig garagebedrijf gevestigd. Zodra dit perceel een reguliere woonbestemming heeft zou hiervoor een omgevingsvergunning verleend kunnen worden. Met de huidige bestemming kan dat niet; daarbij zijn immers uitsluitend kleinschalige agrarische bedrijfsactiviteiten toegestaan.

Bij deze planherziening worden beide bestemmingen voor deze percelen als het ware 'omgewisseld', waardoor de feitelijke situatie weer op juiste wijze is bestemd. Daarbij wordt het bouwvlak van Schansweg 1 Lunteren aangepast aan eerdergenoemde vergunning, zodat alle vergunde bebouwing weer binnen dat vlak is gesitueerd, inclusief de schuur die voorheen bij Schansweg 1a Lunteren behoorde.

*fragment van de verbeelding bij het toekomstige bestemmingsplan*

De bestaande bouw- en gebruiksmogelijkheden op deze locatie veranderen feitelijk niet maar worden op andere wijze verdeeld. Na deze planwijziging is er - binnen het op de verbeelding aangegeven bouwvlak - op beide percelen één woning (660 m³) toegestaan met daarbij:

- voor het perceel Schansweg 1 Lunteren: in totaal 840 m² bijgebouwen en overkappingen; hiervan mag maximaal 75 m² voor privédoeleinden worden gebruikt, alle overige bebouwing mag uitsluitend voor kleinschalige agrarische activiteiten worden ingezet inclusief de daarbij noodzakelijke verharding (conform het geldende bestemmingsplan). De schuur die grenst aan het perceel 1a heeft een specifieke aanduiding 'opslag'. Vanwege de korte afstand tot dit perceel kunnen hier geen dieren worden gehouden en is ook ander mogelijk hindergevend gebruik uitgesloten.
- voor het perceel Schansweg 1a Lunteren: in totaal 155 m² bijgebouwen en overkappingen die voor privédoeleinden gebruikt mogen worden, inclusief de daarvoor noodzakelijke verharding (conform het geldende bestemmingsplan).

## **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het voornamelijk gaat om een technische correctie waarbij de totale bouw- en gebruiksmogelijkheden niet veranderen zijn er vanuit deze aandachtsgebieden geen belemmeringen naar voren gekomen.

#### **Milieu**

Er worden met dit plan geen nieuwe bouw- of gebruiksmogelijkheden gecreëerd en de bestemming van het perceel blijft ongewijzigd (Wonen). Er zijn op korte termijn ook geen (vervangende) nieuwbouwplannen.

#### *Bedrijven en milieuzonering*

Volgens de VNG-brochure 'Bedrijven en milieuzonering' gelden er richtafstanden tussen milieuhinderlijke functies en gevoelige objecten zoals woningen. Deze afstanden worden bij voorkeur in acht genomen; alleen bij dringende redenen kan daar soms van worden afgeweken. In dit geval gaat het echter om een bestaande situatie waarbij het gebruik van het perceel en de aanwezige bebouwing niet wijzigt.

Uitgaande van een richtafstand van 50 meter (hinder), respectievelijk 30 meter (geluid) en 10 meter (geur, stof en gevaar) is de bestaande afstand tot met name het niet-agrarische bedrijf aan de Schansweg 2 Lunteren als voldoende te beschouwen, nu tussen de feitelijke bedrijfsgebouwen zoals werkplaats e.d. en de dichtstbijzijnde woning (Schansweg 1a) een afstand van 50 meter aanwezig is. Deze afstand tussen het te beschermen gevoelig object (woning) en de bedrijfsactiviteiten blijft ongewijzigd. Daarmee heeft de betreffende woning ook geen nadelig effect op de ontwikkelingsmogelijkheden van het bedrijf aan de Schansweg 2.

#### Conclusie

Vanuit het oogmerk van milieuzonering is medewerking aan het plan mogelijk.

# **Landschap**

Dit wijzigingsplan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede uit 2011 en het Programma Buitengebied uit 2016. Het huidige erf is aan de oostelijke zijde al goed omlijst door een rij eiken. Ook de aanwezige bomen bij beide woningen dragen hier aan bij. Deze bestaande beplanting wordt zoveel mogelijk gehandhaafd en duurzaam in stand gelaten. Daarnaast worden een aantal landschappelijke aanvullingen getroffen, bestaande uit:

- de aanplant van 8 zomereiken (Quercus Robur) langs de oprit naar Schansweg 1, haaks op de openbare weg en 4 zomereiken ((Quercus Robur) parallel aan deze weg langs de noordelijke perceelgrens,
- het verwijderen van alle niet-noodzakelijke verharding buiten het bouwvlak (versmallen bestaande uitweg en verwijderen parkeervakken,
- de aanleg van een houthakbosje van heesters en boomvormers in de zuidwestzijde van het perceel, bestaande uit zomereik, ruwe berk, lijsterbes, meidoorn, Gelderse roos, hazelaar, hondsroos en vuilboom. In totaal 95 stuks, plantmaat 80-100 en een onderlinge plantafstand van 1,5 meter.

Het toekomstige inrichtingsplan is gedetailleerd weergegeven op onderstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd.

*landschappelijke inpassing Schansweg 1-1a in Lunteren*

# **Ecologie**

#### *Gebiedsbescherming*

Het plangebied is geen onderdeel van het Gelders NatuurNetwerk, de Groene Ontwikkelingszone of Natura 2000-gebied en heeft hier ook geen binding mee. Gezien de aard van de planwijziging is een effect op het functioneren van natuurgebieden bovendien op voorhand uit te sluiten.

## *Soortbescherming*

Er is een QuickScan Ecologie uitgevoerd waaruit is gebleken dat de voorgenomen sloop van enkele kleine opstallen en de herindeling van de erven niet leidt tot aantasting van beschermde gebieden en beschermde natuurwaarden. Verder geldt op basis van dit onderzoek dat er voor de Habitatrichtlijn, Vogelrichtlijn, en overige soorten geen effecten worden verwacht ten aanzien van vaste rust- en verblijfplaatsen alsmede functioneel leefgebied.

De werkzaamheden kunnen uitgevoerd worden onder de volgende voorwaarden:

- tijdens de werkzaamheden moet voorzichtig worden gehandeld met alle voorkomende flora en fauna (zorgplicht).
- als ondanks zorgvuldig handelen, onderzoek en advies schade voor beschermde flora en fauna lijkt te ontstaan, dient direct contact opgenomen te worden met een ter zake deskundige.
- alle aanwezige vegetatie of bodemmateriaal (takken, stronken) moet gefaseerd verwijderd worden om bodem bewonende dieren de kans te geven in de nabijgelegen omgeving een ander leefgebied te benutten.
- er wordt gelegenheid gegeven aan dieren, die tijdens de werkzaamheden worden gevonden, zich te verplaatsen naar een schuilplaats buiten het bereik van de werkzaamheden.
- de werkzaamheden dienen uitsluitend tussen zonsopkomst en zonsondergang uitgevoerd te worden of een vleermuisvriendelijke verlichtingswijze toegepast te worden teneinde verstoring van vleermuizen in de directe omgeving te voorkomen. Hieronder kan onder andere worden verstaan: beperkte hoogte van lichtmasten, verlichting naar beneden richten en convergeren, toepassen van UV-vrije verlichting, gebruik van sterk bundellicht vermijden et cetera.
- de werkzaamheden dienen opgestart/uitgevoerd te worden buiten het broedseizoen (medio maart t/m medio juli). Indien de werkzaamheden in het broedseizoen worden uitgevoerd dient voor de aanvang door een ter zake deskundig gecontroleerd te worden of er broedvogels aanwezig zijn. E.e.a. op aanwijzing van deskundige.

## Conclusie

Vanuit de wet Natuurbescherming zijn er geen belemmeringen voor de uitvoering van deze bestemmingsplanwijziging mits bovenstaande voorwaarden in acht worden genomen. Deze zullen ook als voorschriften aan de noodzakelijke omgevingsvergunning worden verbonden, waarmee de bescherming van waardevolle flora en fauna ter plaatse voldoende geborgd is.

# **4.27 Scharrenburgersteeg 28 in Lunteren**

# **Huidige situatie**

Het perceel Scharrenburgersteeg 28, Lunteren, ligt in het agrarisch buitengebied van de gemeente Ede, nabij het kruispunt met de Brinkhofweg, circa 1,3 kilometer ten noordwesten van de bebouwde kom van Lunteren. Kadastraal is het perceel bekend als gemeente Lunteren, sectie F, nummers 3434, 3435, 3383 en 3387.

*luchtfoto van het betreffende perceel (1:5000)* 

In het geldende bestemmingsplan 'Herziening Bestemmingsplan Agrarisch Buitengebied 2012' heeft het perceel de bestemming 'Bedrijf'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze bestemmingsplanwijziging betreft het vergroten van de bouwmogelijkheden bij het bestaande bouwbedrijf aan de Scharrenburgersteeg 28 in Lunteren. Het huidige bestemmingsplan laat maximaal 300 m2 aan bedrijfsbebouwing toe, hoewel er in het verleden vergunning verleend is voor 646 m2 .

Deze bestemmingsplanwijziging voorziet in een uitbreiding van de bouwmogelijkheden tot het absolute maximum van 1000 m². Feitelijk gaat het om een legalisatie-verzoek, aangezien de bebouwing al geruime tijd aanwezig is en de gemeente hiertegen een handhavingsprocedure is gestart. Het betreft een maatwerk-oplossing waarbij compenserende sloopmeters worden ingezet van de Roekelseweg 22 in Wekerom. Voor zover er meer bebouwing aanwezig is zal dat gesloopt moeten worden.

Na deze bestemmingsplanwijziging is er - binnen het op de verbeelding aangegeven bouwvlak - in totaal 1000 m² aan bedrijfsbebouwing toegestaan met daarbij één bedrijfswoning van 660 m³ met daarbij in totaal 75 m² aan bijgebouwen en overkappingen voor privégebruik, inclusief noodzakelijke verharding.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een agrarisch bedrijf naar een niet-agrarisch bedrijf is gebaseerd op het Functieveranderingsbeleid Regio Food Valley 2016. Voor het uitbreiden en/of toevoegen van niet-agrarische bedrijven in het buitengebied geldt een sloopcompensatieregeling.

Een bouwbedrijf van deze omvang wordt aangemerkt als een 'gebiedspassend bedrijf'. Dit zijn bedrijven die in beginsel thuis horen op een bedrijventerrein of binnen de bebouwde kom, maar die op een verantwoorde wijze in de omgeving ingepast kunnen worden. In dit geval gaat het om een reeds bestaand bedrijf met een passende bedrijfsbestemming.

Uitbreiding van dit soort bedrijven is - via sloopcompensatie - mogelijk tot een maximale oppervlakte van 1.000 m². De benodigde sloopcompensatie voor uitbreiding is gestaffeld. Tot 500 m³ zijn compenserende sloopmeters vereist in de verhouding 1:2, daarboven geldt een verhouding 1:3. Deze sloopcompensatie is echter gebaseerd op de sloop van voormalige agrarische opstallen. Agrarische bedrijfsbebouwing heeft vanwege de aard van de bedrijfsvoering een aanzienlijk groter ruimtebeslag dan reguliere bedrijfsbebouwing. Vandaar dat sloopmeters die afkomstig zijn van oude stalruimten niet zonder meer herbouwd kunnen worden; er moet altijd sprake zijn van een forse beperking in oppervlakte.

In dit geval gaat het om compenserende sloopmeters die afkomstig zijn van een voormalige bedrijfsbestemming aan de Roekelseweg 22 te Wekerom. In lijn met het functiewisselingsbeleid blijft de staffeling van de sloopcompensatie in dit geval achterwege. Om de totale oppervlakte aan bedrijfsbebouwing aan de Scharrenburgersteeg 28 in Lunteren te vergroten van de toegestane 646 m² tot het absolute maximum van 1000 m² zijn daarom 354 m² aan sloopmeters nodig.

Deze sloopmeters zijn afkomstig van de Roekelseweg 22 te Wekerom. Herbouw van die sloopmeters op die locatie is uitgesloten nu dit perceel een reguliere woonbestemming krijgt. Deze planwijziging is ook onderdeel van deze partiële herzieningsronde. Op deze plaats wordt verwezen naar paragraaf 4.26 voor een uitgebreide toelichting op dat plan.

## **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningslandschap. Vanuit landschappelijk oogpunt is er geen bezwaar tegen de gevraagde ontwikkeling waarbij een reeds lang bestaande situatie planologisch wordt vastgelegd.

De sloop van overtollige bebouwing en verharding leidt hier tot enige ruimtelijke winst. Aangezien niet is voorzien in (vervangende) nieuwbouw zijn er op dit moment geen aanvullende maatregelen nodig. Dit zal bij een eventuele aanvraag voor een omgevingsvergunning opnieuw worden beoordeeld.

## **Bodem**

Het voorliggende verzoek voorziet niet in het veranderen van de functie. Ook wordt het bouwvlak niet vergroot. Een bodemonderzoek is derhalve in het kader van deze bestemmingswijziging niet nodig.

## **Bedrijven en milieuzonering**

Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de omgeving liggen zowel woonbestemmingen als ook agrarische bedrijfsbestemmingen.

#### *Geur veehouderijen*

Bij de voorbereiding van een bestemmingsplan toetst het bevoegde gezag dan enerzijds of ter plaatse een acceptabel woon- en leefklimaat gegarandeerd is. Anderzijds is het uitgangspunt dat vanwege het plan de omliggende bedrijven niet worden belemmerd in hun bedrijfsvoering inclusief de ontwikkelingsmogelijkheden daarvan. Uitgangspunt voor de toetsing zijn de normen en afstanden zoals die in de Wet geurhinder en veehouderij (Wgv) zijn vastgelegd. Veel bedrijven hebben geen omgevingsvergunning milieu meer nodig maar vallen onder algemene milieuregels zoals vastgelegd in het Activiteitenbesluit milieubeheer. Aangezien de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit plan wordt een bestaand geurgevoelig object uitgebreid, waarbij het bestaande bouwvlak niet wordt vergroot of verplaatst. De agrarische bedrijven in het betreffende gebied zijn echter verder weg gelegen en worden al eerder beperkt in hun (toekomstige) ontwikkelingsmogelijkheden door de reeds aanwezige woonbestemmingen. De omliggende agrarische bedrijven worden door deze bestemmingsplanwijziging daarom niet belemmerd in hun bedrijfsvoering inclusief de ontwikkelingsmogelijkheden daarvan.

## *Toetsing woon- en leefklimaat*

Voor het woon- en leefklimaat bij woningen en niet agrarische bedrijfsgebouwen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen. De achtergrondbelasting op de nieuw te introduceren bedrijfshal zal niet te hoog zijn omdat er in de directe omgeving weinig veehouderijen (i.v.) met een relevante geuremissie zijn gelegen. Ook woonbestemmingen in de directe omgeving van dit bedrijf liggen op voldoende afstand om geen hinder te hoeven ondervinden van de uitbreiding van het bedrijf.

#### *Belemmeringen omliggende bedrijven*

Voor omliggende niet agrarische bedrijven zullen geen extra belemmeringen ontstaan.

## *Belemmering van dit bedrijf op gevoelige functies in de omgeving*

In de directe omgeving zijn enkele woningen aanwezig. De dichtstbijzijnde ligt op een afstand van 50 meter. De huidige bestemming laat bedrijven toe met een maximale milieucategorie 2. De bijbehorende richtafstand hiervan is 50 meter Aan deze afstand wordt dus voldaan. Aangezien deze afstand door de voorliggende herziening niet wordt verkleind, is een extra onderzoek op dit punt niet nodig.

#### Conclusie

Het is mogelijk om het niet-agrarische bedrijf uit te breiden tot 1000 m².

## **Luchtkwaliteit**

De beoogde uitbreiding van activiteiten is dusdanig kleinschalig van omvang dat deze niet in betekenende mate bijdragen aan verslechtering van de lokale luchtkwaliteit.

## Conclusie

Het aspect luchtkwaliteit vormt geen belemmering voor dit plan.

# **Externe veiligheid**

Volgens de risicokaart van de provincie Gelderland liggen er geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

#### Conclusie

Het aspect externe veiligheid vormt geen belemmering voor dit plan.

## **Geluidhinder** *(verkeerslawaai / Wet geluidhinder)*

Het wijzigingsplan voorziet niet in nieuwe geluidsgevoelige gebruiksmogelijkheden (er is ook nu reeds een niet-agrarisch bedrijf toegestaan inclusief bedrijfswoning en bijvoorbeeld een werkplaats of onzelfstandige kantoorruimte).

## Conclusie

Met het plan worden geen nieuwe geluidsgevoelige bestemmingen mogelijk gemaakt. Geluid van wegverkeer vormt geen belemmering voor het plan.

## **Archeologie**

Ter bescherming van de archeologische waarden zijn in het bestemmingsplan "Agrarisch Buitengebied Ede 2012" specifieke dubbelbestemmingen "Waarde - Archeologie 1" en "Waarde-Archeologie 2" opgenomen, gekoppeld aan een aanlegvergunningstelsel. Daarnaast geldt in sommige gevallen vanuit de Wet algemene bepalingen omgevingsrecht een vergunningplicht voor specifieke werkzaamheden.

Het perceel Scharrenburgersteeg 28 Lunteren en de directe omgeving kent niet zo'n specifieke dubbelbestemming. Mede vanwege de geschiedenis van het perceel van de afgelopen 25 jaar (voorheen agrarisch bedrijf, thans niet-agrarisch bedrijf) kan ervan worden uitgegaan dat de bovenste grondlaag reeds verstoord is en is de archeologische verwachtingswaarde laag.

Onderhavige planherziening ziet enkel op het positief bestemmen van een specifieke hoeveelheid bestaande bebouwing binnen het bestaande bouwvlak. Er vinden geen grondwerkzaamheden plaats.

#### Conclusie

Vanuit archeologisch oogpunt zijn er geen overwegende bezwaren tegen de voorgenomen bestemmingsplanwijziging.

## **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor deze planwijziging.

## **Ecologie**

De planlocatie maakt geen deel uit van een beschermd gebied en/of locatie betreffende: Natura 2000 en Gelders NatuurNetwerk (GNN). Omdat deze planwijziging enkel betrekking heeft op de legalisatie van een reeds lang bestaande situatie en er verder geen ontwikkelingen plaatsvinden zijn er ook geen negatieve effecten te verwachten op beschermde natuurgebieden. Nader onderzoek is dan ook niet nodig. Om diezelfde redenen zijn er ook geen negatieve effecten te verwachten op eventueel aanwezige beschermde soorten.

#### Conclusie

De Wet natuurbescherming en de omgevingsvisie van de Provincie Gelderland vormen geen belemmering voor de voorgenomen wijziging van het bestemmingsplan.

## **Water**

Met het verdwijnen van de bedrijfsbestemming en de sloop van de bedrijfsbebouwing neemt het verharde oppervlak op het perceel af. Dit is positief voor het aspect water. Hemelwater kan weer daar waar het valt in de bodem infiltreren. De voorgenomen herbestemming van onderhavig perceel vormt daarom geen belemmeringen voor het aspect water.

# **4.28 Seringstraat 18 in Ederveen**

# **Huidige situatie**

Het perceel Seringstraat 18 te Ederveen ligt in het agrarisch buitengebied van de gemeente Ede, zo'n 300 meter ten oosten van de bebouwde kom van Ederveen. Kadastraal is het perceel bekend als Ede, sectie H, nr. 3564.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen' met de aanduiding 'specifieke vorm van wonen - agrarische nevenactiviteit'. Het perceel ligt in het verwevingsgebied.

## **Toekomstige situatie**

Onderhavige planwijziging betreft het veranderen van de huidige bestemming "Wonen (met agrarische nevenactiviteiten)" naar een reguliere woonbestemming met 200 m² aan bijgebouwen en overkappingen. Op het perceel vinden al geruime tijd geen bedrijfsmatige agrarische activiteiten meer plaats en er zijn ook geen plannen voor dergelijke bedrijvigheid in de toekomst.

Alle aanwezige bebouwing wordt gesaneerd, met uitzondering van een (niet-vergunde) schuur aan de zuidwestelijke zijde van het perceel van 108 m². De woning wordt op dezelfde locatie herbouwd, samen met nog een nieuw bijgebouw van 92 m².

Na deze planwijziging is er - binnen het op de verbeelding aangegeven bestemmingsvlak - één woning van maximaal 660 m³ toegestaan met daarbij in totaal 200 m² aan bijgebouwen en overkappingen voor privégebruik en noodzakelijke verharding. Er kan dan (onder voorwaarden) met terugwerkende kracht een vergunning worden aangevraagd voor het bestaande bijgebouw en de gewenste nieuwbouw.

*fragment van de verbeelding van het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

In het geldende bestemmingsplan is een afwijkingsmogelijkheid opgenomen op basis waarvan het mogelijk is in totaal 200 m2 aan bijgebouwen en overkappingen te realiseren, artikel 15.4.2. Deze herbouwmogelijkheid bestaat echter alleen voor percelen met een reguliere woonbestemming. Onderhavige bestemmingsplanwijziging is er daarom op gericht om de specifieke aanduiding voor 'agrarische nevenactiviteiten' te verwijderen.

Dit levert de gemeente de nodige milieuwinst op nu bedrijfsmatige agrarische activiteiten op deze locatie niet meer mogelijk zijn. Voor initiatiefnemer biedt deze planherziening allereerst nieuwe gebruiksmogelijkheden (via een omgevingsvergunning voor kleinschalige niet-agrarische bedrijvigheid, artikel 15.6.1). Daarnaast ontstaat de mogelijkheid om sloopmeters te verkopen.

Op het perceel is 347 m² aan vergunde bijgebouwen en overkappingen aanwezig. Niet legale bebouwing is buiten beschouwing gelaten, evenals 75 m² aan bijgebouwen en overkappingen voor privégebruik die immers altijd herbouwd kunnen worden. Deze bebouwing wordt volledig gesloopt en de sloopmeters zijn inzetbaar conform beleid. Een deel hiervan wordt ter plaatse ingezet om een grotere oppervlakte aan bijgebouwen en overkappingen te kunnen behouden. Concreet gaat het om 200 m², 125 m² meer dan bij een reguliere woonbestemming. Hiervoor is sloopcompensatie vereist in de verhouding 1:2 oftewel 250 m².

Daarmee resteert er nog (347-250=) 97 m² aan sloopmeters die verkocht kunnen worden om in te zetten voor ontwikkelingen elders binnen het plangebied.

Herbouw van deze sloopmeters is uitgesloten omdat de huidige bestemming wordt veranderd in een reguliere woonbestemming met bijpassend bouwvlak en een specifieke aanduiding op de verbeelding voor de afwijkende oppervlakte aan bijgebouwen en overkappingen (200 m²). Verder wordt een voorwaardelijke verplichting in de planregels opgenomen waarin bepaald is dat voor de realisatie van een woning of bijgebouw op dit perceel eerst alle te slopen bebouwing volledig moet zijn geamoveerd, voordat een omgevingsvergunning voor die nieuwbouw kan worden afgegeven.

## **Bodem**

Uit het bodemonderzoek (zie bijlage 'Bodem- en asbestonderzoek') is gebleken dat de bodemopbouw uit donkerbruin tot lichtbruin matig fijn zand bestaat en de grondwaterstand zich op 1,55 m-mv bevindt. In de bodem is een concentratie PAK 10 aangetroffen dat hoger is dan de achtergrondwaarde, maar lager dan de interventiewaarde. In het grondwater is een concentratie Zink aangetroffen die hoger is dan de streefwaarde, maar lager dan de interventiewaarde. De aangetroffen concentraties zijn echter van lichte aard en geven daarom geen aanleiding tot nader onderzoek.

In de bodem is een concentratie asbest van 14 mg/kg ds. aangetroffen. Dit blijft ruim onder de maximaal toegestane concentratie van 100 mg/kg ds. Aangezien in de fractie <0,5 mm asbestvezels zijn aangetroffen, zijn door middel van SEM analyse de losse vezels bepaald. Het aangetroffen gehalte bedraagt 0,3 mg/kg ds. Dit is (aanzienlijk) lager dan de risiconorm van 10 mg/kg ds.

## Conclusie

De aangetroffen concentraties PAK 10, Zink en ds. zijn van lichte aard en geven daarom geen aanleiding tot nader onderzoek. Het aspect bodem vormt geen belemmering voor de beoogde ontwikkeling.

# **Landschap**

Dit plan is getoetst aan de geldende kaders voor het buitengebied, waaronder het 'Beeldkwaliteitsplan Buitengebied Ede' en het 'Programma Buitengebied'. Het perceel ligt in het veenontginningslandschap en is reeds goed ingepast. Naast de bestaande landschappelijke elementen draagt het herstel van de houtsingels, aanleg van een gaard en het herstel van twee boomsingels bij aan een goede landschappelijke inpassing van het perceel.

*landschappelijke inpassing Seringstraat 18 te Ederveen* 

Op deze wijze is het erf op verantwoorde wijze in het omliggende landschap ingepast. De toekomstige inrichting van het nieuwe erf is weergegeven op bovenstaande tekening. In dit bestemmingsplan is een voorwaardelijke verplichting opgenomen waardoor de realisatie van dit inrichtingsplan is geborgd, evenals de duurzame instandhouding ervan.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

## Conclusie

Het aspect externe veiligheid vormt geen belemmering voor dit plan.

#### **Milieu**

#### *Bedrijven en milieuzonering*

Er wordt met dit plan een bestemming 'wonen met agrarische nevenactiviteit' opgeheven en daarvoor in de plaats komt de bestemming 'wonen' met maximaal 200 m² aan bijgebouw(en). Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de directe omgeving liggen vooral woonbestemmingen en enkele bedrijfsbestemmingen waaronder agrarisch.

#### *Geur veehouderijen*

Bij de voorbereiding van een bestemmingsplan toetst het bevoegde gezag enerzijds of ter plaatse een acceptabel woon- en leefklimaat gegarandeerd is. Anderzijds is het uitgangspunt dat vanwege het plan de omliggende bedrijven niet worden belemmerd in hun bedrijfsvoering inclusief de ontwikkelingsmogelijkheden daarvan.

Uitgangspunt voor de toetsing zijn de normen en afstanden zoals die in de Wet geurhinder en veehouderij (Wgv) zijn vastgelegd. Veel bedrijven hebben geen omgevingsvergunning milieu meer nodig maar vallen onder algemene milieuregels zoals vastgelegd in het Activiteitenbesluit milieubeheer. Aangezien de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

Met dit plan wordt een nieuw geurgevoelig object geïntroduceerd, namelijk de nieuwe vervangende woning die op een iets andere locatie komt op het perceel. Agrarische bedrijven in de wijdere omgeving worden eerder beperkt door bestemmingen `wonen` in de directe omgeving van het perceel Seringstraat 18 in Ederveen. In de bijgebouwen mag geen geur- en of geluidsgevoelige activiteit worden uitgevoerd en deze behoeven daarom ook geen bescherming. De omliggende agrarische bedrijven worden niet belemmerd in hun bedrijfsvoering inclusief de ontwikkelingsmogelijkheden daarvan.

## *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen. De achtergrondbelasting op de nieuwe woning zal evenmin te hoog zijn, omdat er in de directe omgeving geen veehouderijen met een relevante geuremissie zijn gelegen.

## *Belemmeringen omliggende bedrijven*

Omdat de afstanden tot nabijgelegen bedrijfsbestemmingen aan de Seringstraat niet wijzigen zullen er voor de omliggende bedrijven geen extra belemmeringen ontstaan.

## Conclusie

Aan de Seringstraat 18 in Ederveen is het mogelijk de bestemming te wijzigen naar 'wonen' met maximaal 200 m² aan bijgebouwen.

## **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen.

#### Conclusie

Vanuit verkeerskundig perspectief zijn er geen belemmeringen voor deze planwijziging.

## **Geluid** *(Wet geluidhinder, verkeerslawaai)*

Met voorliggend plan worden geen nieuwe geluidsgevoelige bestemmingen toegevoegd of wegen gereconstrueerd. Er is voorzien in nieuwbouw van de woning, waarbij deze niet is gelegen binnen de zone van een relevante verkeersweg. Zonder verdere berekeningen kan geconcludeerd worden dat ter plaatse de vervangende woning zal worden voldaan aan de wettelijke voorkeurswaarde.

#### Conclusie

Het aspect verkeerslawaai vormt geen belemmering voor dit plan.

# **Luchtkwaliteit**

Voor woningbouwlocaties geldt een NIBM-grens van 1.500 woningen. Binnen het plangebied is sprake van vervangende nieuwbouw van één woning. De ontwikkeling valt daarmee ruimschoots binnen de NIBM-grens. Ook zijn er volgens de monitoringsresultaten van het Nationaal Samenwerkingsprogramma Luchtkwaliteit geen (dreigende) overschrijdingen van de grenswaarden van de maatgevende stoffen stikstofdioxide (NO2) en fijn stof (PM10) langs de wegen in de omgeving van het plangebied.

## Conclusie

Het aspect luchtkwaliteit vormt geen belemmering voor dit plan.

## **Archeologie**

Vanwege de hoge verwachting op de Cultuurhistorische Waardenkaart13 is in het kader van de bestemmingsplanwijziging een bureau- een booronderzoek uitgevoerd14. De roestvlekken in de bodem tonen aan dat het gebied in het verleden te nat was voor landbouw. Vanwege het ontbreken van een intacte A- horizont, worden resten uit het mesolithicum en het vroege Neolithicum niet verwacht. Historische kaarten laten zien dat er in het plangebied in de Nieuwe Tijd een (historisch) erf aanwezig is geweest. Het is echter waarschijnlijk dat deze door bebouwing in de 20e deels verstoord is.

In en in de directe omgeving (straal 250 m) van het onderhavige bestemmingsplangebied bevinden zich geen archeologische monumenten, waardevolle archeologische terreinen en vindplaatsen.

## Conclusie

Het onderhavige bestemmingsplan voorziet in een directe mogelijkheid tot realisatie van de geplande her- en nieuwbouw. Op basis van de resultaten van het booronderzoek, is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Een beschermende planologische regeling is niet noodzakelijk.

<sup>13</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historischbouwkundig en -stedenbouwkundig erfgoed in de gemeente Ede. RAAP-rapport 2500, Weesp.

<sup>14</sup> Zee, R.M. van der, 2018: Seringstraat 18, Ederveen (gemeente Ede). Een bureauonderzoek en inventariserend veldonderzoek in de vorm van een verkennend booronderzoek. ADC Rapport 4684, Amersfoort.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

# **Cultuurhistorie en archeologie**

De integrale cultuurhistorische waardenkaart geeft aan het erf een middelhoge waarde. Deze is gebaseerd op een middelhoge waarde cultuurlandschap en een hoge verwachtingswaarde met waarschijnlijk een goede conservering voor archeologie. Landschappelijk ligt het erf in het kleinschalige Utrechts-Gelders type veenkolonie met bebouwing. De thema's archeologie, historische (steden)bouwkunde en cultuurlandschap zijn hieronder uitgewerkt.

## **Historische (steden)bouwkunde en cultuurlandschap**

Het erf aan de Seringenstraat 18 in Ederveen gaat tenminste terug tot de vroege 19de eeuw. De kadastrale minuut van 1832 vermeldt Teunis van Hoevelaken als eigenaar van 490 m² huis en erf. Ten zuiden van het erf lagen boomgaard en tuin.

*Kadastrale minuut 1832. Perceel 138: boerderij en erf, perceel 139: boomgaard en perceel 140: (moes)tuin*

## *Historische (steden)bouwkunde*

De exacte ouderdom van de huidige opstallen is niet bekend. In hun huidige verschijningsvorm gaan deze waarschijnlijk terug tot het begin van de 20ste eeuw. De boerderij, een typerende hallehuisboerderij met wolfseinden, heeft mogelijk een oudere kern. Het gehele erf is een karakteristiek compact erf met eenvoudige agrarische opstallen. Door zijn opzet en situering heeft het een historischfunctionele samenhang met het ontginningslandschap waarin het is gelegen. Boerderij en erf bezitten positieve cultuurhistorische waarden. De opstallen zijn echter niet beschermd als rijks- of gemeentelijk monument. Evenmin is de boerderij op dit moment aangemerkt als karakteristiek pand. Geadviseerd wordt om de opstallen voorafgaand en tijdens de sloop te documenteren d.m.v. een fotorapportage.

## *Historisch landschap*

De boerderij ligt in het laagliggende, waterrijke veengebied van de Gelderse Vallei. Ederveen vormt hier een veenkolonie op de plek van een afgegraven (hoog)veenmoeras. Het afsteken van turf vanuit paralel gegraven sloten zorgde voor langerekte percelen. De afgegraven percelen, die vaak langere tijd braak bleven liggen, werden in de 19e eeuw door keuterboeren in gebruik genomen. Het erf Seringweg 18 dankt waarschijnlijk zijn ontstaan aan deze ontwikkeling. De typische strokenstructuur is nog steeds aanwezig en zichtbaar in het land.

De nieuwe ontwikkeling voegt zich binnen de landschappelijke structuur. Wel is ook historisch landschappelijk de groene inpassing van het nieuwe erf van belang. Zie hiervoor de toelichting bij landschap.

*Topografische kaart 1927 Topografische kaart 2017*

#### Conclusie

Historisch landschappelijk is de groene inpassing van het nieuwe erf van belang. Zie hiervoor de toelichting bij landschap. Wat betreft de historische bouwkunde bezit de boerderij weliswaar een positieve cultuurhistorische waarde, maar deze is niet beschermd als rijks- of gemeentelijk monument of aangemerkt als karakteristiek pand. Onderhavig bestemmingsplan voorziet in een directe mogelijkheid tot realisatie van de geplande her- en nieuwbouw. Op basis van de cultuurhistorische analyse lijkt er geen sprake van dat de beoogde werkzaamheden leiden tot een onevenredige aantasting van cultuurhistorische waarden. Vanuit cultuurhistorie zijn er geen belemmeringen.

# **Ecologie**

## *Soortenbescherming*

Tijdens de quickscan (zie bijlage 'Quickscan ecologie') zijn er bij verschillende panden op het terrein mogelijke verblijfslocaties voor beschermde diersoorten aangetroffen. Om vast te stellen of de steenmarter, bunzing, wezel, hermelijn, steenuil en kerkuil essentieel leefgebied hebben in het plangebied, en welke soorten vleermuizen zomer-, paar- of kraamverblijfplaatsen in het plangebied hebben, is nader onderzoek uitgevoerd.

Uit het nader onderzoek (zie bijlage 'Notitie nader onderzoek ecologie') volgt dat in het plangebied geen vaste verblijfplaatsen aanwezig zijn van vleermuizen en marters. Ook is geen belangrijk foerageergebied of een belangrijke vliegroute van vleermuizen aanwezig binnen het plangebied. De voorgenomen plannen en werkzaamheden hebben geen negatief effect op vleermuizen of marters en daarom ook geen overtreding van de Wet natuurbescherming tot gevolg. Verder is door onderzoek aangetoond dat het voorkomen van dreps kan worden uitgesloten binnen het plangebied en dat de werkzaamheden geen effect hebben op de soort.

## *Gebiedsbescherming*

Het plangebied is niet gelegen in een Natura 2000-gebied. Het dichtst bijgelegen Natura 2000-gebied 'De Veluwe' ligt op een ruime afstand van ca. 4,5 kilometer van het plangebied. Ten opzichte van de bestaande situatie voorziet het plan niet in meer verkeersbewegingen. Er zijn daarom geen effecten te verwachten op dit natuurgebied.

#### *Omgevingsvisie en -verordening GNN/GO*

Het plangebied is niet gelegen in het GNN of GO. Er zijn ook geen effecten te verwachten door de voorgenomen ontwikkeling op de kernkwaliteiten en de ontwikkelingsopgaven van de omgevingsvisie van de provincie Gelderland. Verdere toetsing aan de omgevingsvisie en omgevingsverordening is daarom niet noodzakelijk.

#### Conclusie

De Wet natuurbescherming en de omgevingsvisie van de provincie Gelderland vormen geen belemmering voor de voorgenomen ingreep.

# **Water**

Het plangebied ligt niet in een beschermingszone voor riooltransportleidingen, waterbergingsgebieden of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone. Het kadastrale perceel ligt wel binnen een beschermingszone van een leggerwatergang (A-watergang) van het waterschap, de Poelbeek. Indien werkzaamheden plaatsvinden binnen de beschermingszone dient hiervan melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de algemene regels van de Keur. Daarnaast grenst het perceel aan C-watergangen die op de Legger van het waterschap zijn opgenomen.

*A-watergang (blauw) en C-watergangen (oranje) op de legger van Waterschap Vallei en Veluwe* 

Ter plaatse van het plangebied is drukriolering aanwezig waarop de bestaande bebouwing is aangesloten. De vervangende nieuwbouw moet het afvalwater hiervan ook op de drukriolering afvoeren. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor A- en C-watergangen die op de Legger van het waterschap staan. De verharding op het perceel neemt met sloop van opstallen en de bouw van een nieuwe woning met bijgebouw niet toe. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Vanuit water bestaat er geen bezwaar tegen dit plan.

# **4.29 Steenbeekweg 3 in Lunteren**

# **Huidige situatie**

Het perceel Steenbeekweg 3 te Lunteren ligt in het agrarisch buitengebied van de gemeente Ede, circa 4 kilometer ten noordoosten van de bebouwde kom van Lunteren. Kadastraal is het perceel bekend als gemeente Lunteren, sectie G, nummer 2234 en 2235.

*luchtfoto van het perceel (schaal 1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch bedrijf groot' met de functieaanduiding 'intensieve veehouderij'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

# **Toekomstige situatie**

Deze bestemmingsplanwijziging betreft de legalisatie van een gesplitste bedrijfswoning (woongebouw). Volgens het geldende bestemmingsplan is er één bedrijfswoning toegestaan. Gebleken is dat deze woning al vóór 9 mei 1995 in twee volledig zelfstandige wooneenheden is gesplitst die tot op heden onafgebroken bewoond zijn geweest. Aangezien hiertegen door de gemeente nooit handhavend is opgetreden valt deze woonruimte onder de beschermende werking van het overgangsrecht. Conform de Nota van Uitgangspunten bij het achterliggende bestemmingsplan (vastgesteld 15 december 2011) wordt deze gesplitste bedrijfswoning positief bestemd als 'woongebouw' met de bestaande en in dit geval ook vergunde inhoud. Voor het overige blijft het bestemmingsplan ongewijzigd.

Na deze planwijziging is - binnen het op de verbeelding aangegeven bouwvlak - een agrarisch bedrijf mogelijk met 5000 m² aan bedrijfsbebouwing. Daarnaast is één bedrijfswoning toegestaan in de vorm van een woongebouw (maximaal 660 m³) met daarbij in totaal 100 m² aan bijgebouwen en overkappingen voor privégebruik.

Er blijft dus sprake van een (gesplitste) agrarische bedrijfswoning die dus enkel mag worden bewoond door huishoudens die een directe, functionele band hebben met het bijbehorende bedrijf. Verkoop of verhuur aan of gebruik door derden blijft dus niet toegestaan.

*fragment van de verbeelding bij het toekomstige bestemmingsplan*

## **Onderbouwing**

Deze planwijziging is globaal getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Aangezien er feitelijk niets verandert en enkel een bestande situatie positief wordt bestemd zijn er vanuit deze aandachtsgebieden geen belemmeringen voor deze planherziening naar voren gekomen.

#### **Beleid**

Deze planherziening betreft feitelijk een verzoek om de bestaande gesplitste bedrijfswoning te legaliseren door deze planologisch aan te duiden als 'woongebouw'. Volgens het geldende bestemmingsplan is er één bedrijfswoning toegestaan.

Wij hebben onderzocht of er sprake is geweest van twee wooneenheden en of deze twee wooneenheden zijn gelegaliseerd op basis van het gebruiksovergangsrecht of op basis van een positieve bestemming in het bestemmingsplan. Hierbij is aansluiting gezocht bij de 'Nota van Uitgangspunten voor de eerste Algehele herziening van het bestemmingsplan Agrarisch Buitengebied 2012' die als bijlage bij de toelichting is gevoegd van het bestemmingsplan 'Agrarisch Buitengebied Ede 2012'.

De voorheen geldende bestemmingsplannen 'Agrarisch Buitengebied' uit 1994 en 'Artikel 30-herziening Agrarisch Buitengebied' uit 2002 stonden maximaal één bedrijfswoning toe, dan wel het bestaande aantal. In dit geval is van belang dat het perceel Steenbeekweg 3 in Lunteren is meegenomen in de plankaart van het bestemmingsplan 'Artikel 30-herziening Agrarisch Buitengebied' uit 2002. Beoordeeld is of de tweede wooneenheid kan worden aangetoond als bestaand geval bij de inwerkingtreding van dit bestemmingsplan. De peildatum voor de inwerkingtreding van het bestemmingsplan 'Artikel 30 herziening Agrarisch Buitengebied' uit 2002 is 7 december 2004.

Uit ons onderzoek (naar o.a. belastinggegevens en persoonsgegevens) en het onderzoek van de bewoners is gebleken dat de tweede wooneenheid vóór de peildatum (7 december 2004) aanwezig en bewoond was en dat de tweede wooneenheid sindsdien ook onafgebroken permanent bewoond is geweest. Conform de Nota van Uitgangspunten bij het achterliggende bestemmingsplan (vastgesteld 15 december 2011) wordt deze gesplitste bedrijfswoning positief bestemd als 'woongebouw' met de bestaande en in dit geval ook vergunde inhoud van 660 m³. Voor het overige blijft het bestemmingsplan ongewijzigd.

# **4.30 Veendersteeg 4c in Bennekom**

# **Huidige situatie**

Het perceel Veendersteeg ongenummerd te Bennekom ligt in het agrarisch buitengebied van de gemeente Ede, tussen de percelen 4a en 4b. Het perceel ligt in het buurtschap De Kraats, circa 1.7 kilometer ten westen van de bebouwde kom van Bennekom. Kadastraal is het perceel bekend als gemeente Bennekom, sectie F, nummers 1648 en 1710.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel een reguliere woonbestemming. Het aangrenzende perceel heeft een agrarische bestemming zonder concrete bouwmogelijkheden met de dubbelbestemmingen 'Archeologie 2' en 'Cultuurhistorische Landschapswaarde'. Het perceel ligt in het verwevingsgebied.

*fragment van de verbeelding bij het huidige bestemmingsplan*

## **Toekomstige situatie**

Recent is een omgevingsvergunning (kenmerk 2019W0538) verleend voor het herinrichten van de achtertuin bij het perceel Veendersteeg 4c in Bennekom. Daarbij is tevens wat kleinschalige bijbehorende bebouwing en verharding vergund met gebruikmaking van de afwijkingsmogelijkheid uit artikel 2.12 lid 1 sub A onder 2 van de Wet algemene bepalingen omgevingsrecht (Wabo).

Via die bepaling kan echter alleen een vergunning voor een beperkte periode worden verleend, terwijl de herinrichting van het betreffende perceel een permanent karakter heeft. Vanwege de beperkte omvang van het perceel en de omliggende woningen is bedrijfsmatig gebruik van deze agrarische gronden in de toekomst immers niet meer realistisch.

Met deze planwijziging wordt de vergunde situatie daarom nu ook planologisch verwerkt. De agrarische bestemming wordt verwijderd en onderdeel van het bestaande bestemmingsvlak van de woning Veendersteeg 4c Bennekom. De bestaande bouw- en gebruiksmogelijkheden veranderen hierdoor niet, het betreft met name een technische aanpassing. Na de aanpassing van het bestemmingsplan is er binnen het op de verbeelding aangegeven bouwvlak - één woning (maximale inhoud 660 m³) toegestaan met daarbij in totaal 75 m² aan bijgebouwen en overkappingen (exclusief eventuele vergunningvrije bouwmogelijkheden).

Om onevenredige aantasting van mogelijk aanwezige archeologische waarden te voorkomen zijn de bestaande dubbelbestemmingen 'Archeologie 2' en 'Cultuurhistorische Landschapswaarde' gehandhaafd. Dat houdt in dat voor bodemingrepen groter dan 250 m² en dieper dan 50 cm beneden maaiveld een omgevingsvergunning aangevraagd moet worden. Aan de bijbehorende vergunning kunnen dan zonodig voorwaarden voor archeologisch onderzoek worden verbonden.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om een technische correctie van een reeds eerder goedgekeurd plan zijn er vanuit deze aandachtsgebieden geen belemmeringen naar voren gekomen.

## **Landschap**

Voor deze planwijziging is een landschappelijk inpassingsplan gemaakt dat ook ten grondslag heeft gelegen bij de eerdere vergunningverlening. Het plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede (2011) en het Programma Buitengebied (2016). Het perceel ligt in het buurtschap De Kraats en vormt de achterzijde van enkele woningen aan de Veendersteeg, en tegelijkertijd de voorzijde vanaf de Dijkgraaf.

Het perceel wordt ingezet om een beperkte aanpassing van het bouwvlak van Veendersteeg 4c te realiseren; om een 'achterkantsituatie' aan de Dijkgraaf te voorkomen blijft het overige perceel agrarisch. Dit agrarische deel wordt met een haag gescheiden van het woonvlak en niet vanaf de Dijkgraaf ontsloten. Het wordt ingericht op een manier die past bij een agrarisch perceel in een buurtschap: een moestuin, een boomgaard en een lage haag vormen een goede landschappelijke inpassing van het perceel.

*landschappelijke inpassing Veendersteeg 4c Bennekom*

# **Milieu**

#### *Bedrijven en milieuzonering*

Het woon- en leefklimaat ter plaatse van de nieuwe bestemming en de mogelijke belemmeringen voor omliggende bedrijven worden getoetst aan de brochure 'Bedrijven en milieuzonering'. In de directe omgeving liggen vooral woonbestemmingen en enkele (agrarische) bedrijfsbestemmingen.

#### *Geur veehouderijen*

Bij de voorbereiding van een bestemmingsplan toetst het bevoegde gezag dan enerzijds of ter plaatse een acceptabel woon- en leefklimaat gegarandeerd is. Anderzijds is het uitgangspunt dat vanwege het plan de omliggende bedrijven niet worden belemmerd in hun bedrijfsvoering inclusief de ontwikkelingsmogelijkheden daarvan.

Met dit plan wordt geen nieuw geurgevoelig object geïntroduceerd. De agrarische bedrijven zijn verder weg gelegen en alle agrarische bestemmingen worden eerder beperkt in hun mogelijkheden door de al aanwezige woonbestemmingen nabij Dijkgraaf ongenummerd. Deze bedrijven worden door deze bestemmingsplanwijziging niet belemmerd in hun (toekomstige) bedrijfsvoering.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen. Deze toetsing is bij onderhavige planwijziging niet noodzakelijk.

Voor de wat verder gelegen omliggende bedrijven zullen geen extra belemmeringen ontstaan.

#### Conclusie

Tegen de voorgestelde bestemmingsplanwijziging bestaan geen milieutechnische bezwaren.

## **Bodem**

## *Beleid*

De gemeente Ede heeft specifiek bodembeleid. Met een bodemkwaliteitskaart wordt de chemische bodemkwaliteit weergegeven binnen de zone van 0-2 meter beneden maaiveld. Uit deze kaart blijkt dat de bodem van Ede in het algemeen van een goede milieuhygiënische kwaliteit is.

Daarnaast kent de gemeente een vrijstellingsregeling. Het college kan vrijstelling verlenen van de bodemonderzoeksplicht bij vergunningverlening of bestemmingsplanwijziging als er al voldoende gegevens zijn over de bodemkwaliteit, bijvoorbeeld een bodemkwaliteitskaart met een bodembeheersplan. Voorwaarde is dat uit historisch onderzoek is gebleken dat het terrein niet verdacht is van bodemverontreiniging door bedrijfsactiviteiten of calamiteiten.

## *Historisch onderzoek bodem*

Bij eerder onderzoek op het terrein van Veendersteeg 4 t/m Veendersteeg 4A in 2001 (rapportnummer M01053, 27-2-2001), is slechts lichte verontreiniging van het geconstateerd. De boven- en ondergrond zijn schoon bevonden. Gezien het huidige gebruik is er geen reden om aan te nemen dat de bodemkwaliteit er sinds dit onderzoek op achteruit is gegaan.

De locatie is onverdacht. Dit betekent dat er vrijstelling van bodemonderzoek kan worden verleend.

# **Archeologie**

#### *Situatie plangebied*

Op de Cultuurhistorische Waardenkaart, kaartbijlage archeologie15, heeft het plangebied een hoge archeologische verwachting. In het kader van een eerdere bestemmingsplanwijziging voor een perceel in de directe omgeving is een booronderzoek uitgevoerd. Hieruit bleek dat de bodem grotendeels intact is en de hoge verwachting gehandhaafd blijft.

In de directe omgeving (straal 250 m) van het onderhavige plangebied bevinden zich geen archeologische monumenten, waardevolle archeologische terreinen en vindplaatsen. Ten westen van het onderhavige plangebied, aan de Veendersteeg 4c, is in het verleden een archeologisch proefsleuvenonderzoek uitgevoerd. Hierbij is geen behoudenswaardige vindplaats aangetroffen.

#### Conclusie

Gelet op de resultaten van het in het plangebied uitgevoerde booronderzoek is de trefkans op archeologische resten in het plangebied hoog, indien er dieper gegraven zal worden dan 50 cm. Om onevenredige aantasting van mogelijk aanwezige archeologische waarden te voorkomen zijn de bestaande dubbelbestemmingen 'Archeologie 2' en 'Cultuurhistorische Landschapswaarde' gehandhaafd. Dat houdt in dat voor bodemingrepen groter dan 250 m² en dieper dan 50 cm beneden maaiveld een omgevingsvergunning aangevraagd moet worden. Aan de bijbehorende vergunning kunnen dan zonodig voorwaarden voor archeologisch onderzoek worden verbonden.

# **Cultuurhistorie**

## *Beleidskader*

De Cultuurhistorische Waardenkaart is de basis voor de cultuurhistorische inbreng bij het opstellen van ruimtelijke plannen. Het plangebied valt binnen Cultuurhistorisch Waardevolle Zone 1 van deze kaart. Voor dit gebiedstype geldt de volgende beleidsstrategie:

*"Dit zijn de cultuurhistorische parelgebieden die identiteit geven aan Ede. De historische situatie is bovengronds goed herkenbaar of ondergronds bijzonder gaaf. De historische zeggingskracht is daardoor zeer hoog. Op nationaal niveau zijn deze cultuurhistorische gebieden relatief zeldzaam. Ontwikkelingen zijn toegestaan als ze tenminste beogen cultuurhistorische waarden in stand te houden dan wel te versterken. Een historisch-ruimtelijke analyse is hierbij noodzakelijk. Het dagelijkse beheer dient mede gericht te zijn op instandhouding."* 

Voor het plangebied geldt dat in het huidige bestemmingsplan een dubbelbestemming 'Cultuurhistorische Landschapswaarde' is opgenomen. Gronden met deze aanduiding zijn naast de andere geldende bestemmingen mede bestemd voor het behoud, versterking en ontwikkeling van cultuurhistorische landschapswaarden.

<sup>15</sup> Keunen, L.J., L.M.P. van Meijel, J. Neefjes, N.W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

#### *Situatie*

De locatie ligt in het buurtschap De Kraats, dat is ontstaan in de middeleeuwen op de dekzandrug ten westen van het dorp Bennekom. Bij de inpoldering van het gebied is de Dijkgraaf als kaarsrechte ontginningsweg vanaf de oudere Kraatsweg aangelegd. De Kraats heeft een kleinschalig landelijk en informeel karakter.

Het gebiedje tussen de Veenderweg, Kraatsweg en Dijkgraaf werd in de loop van de 20ste eeuw geleidelijk bebouwd, waardoor zich hier een klein bebouwingscluster ontwikkelde, met een halfopen nederzettingsstructuur. Het plangebied betreft thans een open weiland. Van oudsher was dit een open deel van het buurtschap (akker).

#### Conclusie

Onderhavige planwijziging sluit aan bij het beleidsuitgangspunt om de aanwezige landschapswaarden te behouden, versterken en ontwikkelen. De inrichting van het agrarisch deel past bij het kleinschalig landelijk en informeel karakter van het buurtschap. Vanuit cultuurhistorisch perspectief wordt geadviseerd wordt om een meidoornhaag toe te passen.

## **Ecologie**

De planlocatie maakt geen deel uit van een beschermd gebied en/of locatie betreffende: Natura 2000 en GNN. Negatieve effecten op deze beschermde natuurgebieden zijn uitgesloten.

Het plangebied bestaat momenteel uit agrarische grond en zal worden omgezet naar een kleinschalige tuin met boomgaard. Er worden daarom geen effecten verwacht op beschermde soorten in het kader van de Wet natuurbescherming.

#### Conclusie

De Wet natuurbescherming vormt geen belemmering voor onderhavige planwijziging.

## **Externe veiligheid**

In de directe omgeving van het plangebied zijn geen risicobronnen gelegen. Het aspect externe veiligheid vormt geen belemmering voor dit plan.

#### **Geluidhinder** *(wegverkeerslawaai)*

Met voorliggend plan worden geen nieuwe geluidsgevoelige bestemmingen mogelijk gemaakt. Toetsing aan de grenswaarden uit de Wet geluidhinder is dan ook niet aan de orde. Het aspect verkeerslawaai vormt geen belemmering voor dit plan.

# **4.31 Veldhuizerweg 3 in Lunteren**

# **Huidige situatie**

Het perceel Veldhuizerweg 3 in Lunteren ligt in het agrarisch buitengebied van de gemeente Ede. Het perceel ligt circa 2 kilometer ten noordoosten van de kern Lunteren. Kadastraal is het perceel bekend als gemeente Lunteren, sectie H, nummer 2341.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Wonen', 'Agrarisch' en de gebiedsaanduiding 'reconstructiewetzone - extensiveringsgebied.

*fragment van de verbeelding bij het huidige bestemmingsplan*

## **Toekomstige situatie**

De eigenaar van het perceel heeft op 4 oktober 2018 een omgevingsvergunningaanvraag ingediend voor de realisatie van een bijgebouw in zijn achtertuin. Het bijgebouw heeft een oppervlakte van ca. 40,4 m², een hoogte van 5 meter en een dakvoet van ca. 2,6 meter. Dit bijgebouw ligt echter buiten de bestemming 'Wonen', waardoor het bijgebouw niet in het achtererfgebied ligt. Daarom kan het bijgebouw niet vergunningvrij worden gerealiseerd volgens bijlage II, artikel 2, lid 3 of bijlage II, artikel 3, lid 1 van het Besluit omgevingsrecht (Bor). Als gevolg hiervan wil de initiatiefnemer tevens het bestemmingsvlak van de bestemming 'Wonen' wijzigen, zodat het bijgebouw vergunningvrij kan worden gerealiseerd.

Na de realisatie van het bijgebouw is ca. 109,6 m² aan bijbehorende bouwwerken aanwezig op het perceel. Om 109,6 m² aan bijbehorende bouwwerken vergunningvrij te kunnen realiseren is een achtererfgebied van 496 m² vereist. Daarnaast moet het bijbehorende bouwwerk in het achtererfgebied liggen. Het huidige achtererfgebied heeft een oppervlakte van ca. 510,5 m². Door de bestemming 'Wonen' aan de achterkant te verlengen met ca. 10 meter over een breedte van ca. 42,5 meter, wordt het achtererfgebied ruim groter dan 496 m². Daarnaast valt het bijgebouw dan binnen het bestemmingsvlak 'Wonen'. Hierdoor zou het bijgebouw vergunningvrij zijn *na* de wijziging van het bestemmingsvlak 'Wonen'.

Vooruitlopend op de bestemmingsvlakwijziging is voor de bouw van het bijgebouw op 10 januari 2019 een omgevingsvergunning verleend met een buitenplanse kleine afwijking van het bestemmingsplan (kenmerk 2018W2383). Dit wordt ook wel een kruimelafwijking genoemd. De vorm van het bestemmingsvlak 'Wonen' wordt aangepast conform deze verleende omgevingsvergunning.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

#### **Milieu**

#### *Toetsing woon- en leefklimaat*

De woning aan de Veldhuizerweg 3 in Lunteren is in de bestaande situatie reeds gelegen binnen een woonbestemming. De nieuwe situatie brengt hierin geen verandering. De bestemmingsvlakwijziging is mogelijk gemaakt voor de realisatie van een bijgebouw in de achtertuin. Dit bijgebouw is geen geurgevoelig of geluidsgevoelig object. Een toets aan een goed woon- en leefklimaat is daarom niet aan de orde.

#### *Belemmeringen omliggende bedrijven*

Het beoogde bestemmingsvlak ligt deels binnen 50 meter van het bestemmingsvlak 'Wonen' met de aanduiding 'specifieke vorm van wonen - agrarische nevenactiviteit' aan de Veldhuizerweg 5. Voor de agrarische nevenactiviteit wordt een vaste afstand van 50 meter aangehouden. Het bedrijf met de agrarische nevenactiviteiten aan de Veldhuizerweg 5 wordt echter al eerder beperkt door de bestemming 'Wonen' aan de Hessenweg 120 in Lunteren. Kortom, door de ontwikkeling worden omliggende bedrijven niet belemmerd in hun bedrijfsvoering.

#### **Landschap**

Er is geen bezwaar tegen een vormwijziging om een bijgebouw te realiseren. De positie van het bijgebouw is akkoord. De achtergevel van het bijgebouw vormt een goede grens voor de achtergrens van het nieuwe bestemmingsvlak. Er is geen reden om het huidige bouwvlak te versmallen. Het erf is reeds goed ingepast, aanvullende inpassing is niet noodzakelijk.

#### **Archeologie**

Het bijgebouw heeft een beperkte omvang en zal de vrijstellingsgrenzen conform het archeologiebeleid niet overschrijden. Het aspect archeologie vormt daarom geen belemmering voor dit plan.

# **4.32 Westenengerdijk 24 in Harskamp**

#### **Huidige situatie**

Het perceel Westenengerdijk 24 in Harskamp ligt in het agrarisch buitengebied van Ede, nabij het kruispunt met de Laarweg, circa 1 kilometer ten zuidwesten van de bebouwde kom van Harskamp. Kadastraal is het perceel bekend als gemeente Otterlo, sectie E, nummers 2781 en 2937.

Op deze locatie is in 2002 een bouwvergunning (kenmerk 20001197) verleend voor een paardenstal annex werkplaats en opslag. Op de verdiepingsruimte was daarbij een beperkte ruimte vergund voor een dagverblijf met kantoorruimte ten behoeve van een dierenartsenpraktijk. Deze praktijk is inmiddels opgeheven, maar de stalruimte, werkplaats en opslagruimte zijn nog aanwezig en als zodanig in gebruik. Deze situatie wordt nu ook planologisch vastgelegd.

*luchtfoto van het betreffende perceel (1:5000)*

*fragment van de verbeelding bij het huidige bestemmingsplan*

## **Toekomstige situatie**

Deze planherziening betreft het herstellen van een omissie. Aan de huidige bestemming 'Agrarisch' wordt een specfiek bouwvlak toegevoegd met de nadere aanduiding 'paardenstal'. De bestaande bouwen gebruiksmogelijkheden veranderen hierdoor niet, het bestemmingsplan wordt enkel in overeenstemming gebracht met een reeds lang vergunde situatie.

Op deze locatie kunnen, conform de eerder vergunde situatie, alleen hobbymatig paarden worden gehouden. Een bedrijfsmatige exploitatie zou in strijd zijn met provinciaal en gemeentelijk beleid ten aanzien van de nieuwvestiging van agrarische bedrijven en is ook vanuit milieuhygiënisch oogpunt niet mogelijk vanwege de korte afstand tot omliggende percelen.

Na deze planwijziging is er - binnen het op de verbeelding aangegeven bouwvlak - een paardenstal van 150 m² met bijbehorende voorzieningen mogelijk, inclusief noodzakelijke verharding. Buiten dit vlak is in principe geen bebouwing toegestaan, behoudens bestaande afwijkingsmogelijkheden in het huidige bestemmingsplan, zoals een paardenbak (800 m²) of een mestplaat. Hiervoor kan - onder voorwaarden - een omgevingsvergunning worden verleend.

*fragment van de verbeelding bij het toekomstige bestemmingsplan*

#### **Onderbouwing**

Deze wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, water, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Omdat het enkel gaat om het planologisch verwerken van een reeds lang vergunde situatie zijn er vanuit deze aandachtsgebieden geen belemmeringen naar voren gekomen.

# **4.33 Willinkhuizersteeg 2B in Wekerom**

# **Huidige situatie**

Het perceel Willinkhuizersteeg 2B te Wekerom ligt in het agrarisch buitengebied van de gemeente Ede, circa 400 meter ten noorden van de bebouwde kom van Wekerom. Kadastraal is het perceel bekend als gemeente Ede, sectie B, nummers 523, 4863 en 4864.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het perceel de bestemming 'Agrarisch' met de functieaanduidingen 'intensieve veehouderij' en 'agrarisch bedrijf groot'. Het perceel ligt in het landbouwontwikkelingsgebied.

*fragment van de verbeelding bij het huidige bestemmingsplan*

# **Toekomstige situatie**

Via deze bestemmingsplanwijziging wordt een functiewisseling van een agrarische bedrijfsbestemming naar een reguliere woonbestemming mogelijk gemaakt conform het functieveranderingsbeleid. Alle voormalige agrarische bedrijfsbebouwing op het perceel wordt gesloopt en de agrarische bestemming wordt gewijzigd naar twee reguliere woonbestemmingen met extra oppervlakte aan bijgebouwen en overkappingen (200 m2 per woning). De bestaande voormalige bedrijfswoning blijft hierbij behouden en er wordt een woning toegevoegd volgens het functieveranderingsbeleid.

De vrijkomende (inzetbare) sloopmeters worden deels ingezet voor extra oppervlakte aan bijgebouwen en overkappingen op delocatie zelf en deels voor andere ontwikkelingen elders binnen het plangebied.

Na deze bestemmingsplanwijziging is er - binnen het op de verbeelding aangegeven bouwvlakken - één woning (maximale inhoud 660 m³) toegestaan met daarbij elk in totaal 200 m² aan bijgebouwen en overkappingen.

*fragment van de verbeelding bij het toekomstige bestemmingsplan*

## **Onderbouwing**

De wijziging van het bestemmingsplan is getoetst aan het geldende ruimtelijke beleid en aan de sectorale wetgeving op het gebied van landschap, milieu, bodem, luchtkwaliteit, externe veiligheid, geluidhinder, verkeer, archeologie, ecologie en cultuurhistorie. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen. Voor zover er vanuit deze aandachtsvelden reden is tot extra toelichting is dat hieronder weergegeven.

# **Beleid**

Het beleid rond de functiewisseling van een agrarisch bedrijf naar een reguliere woonbestemming is deels gebaseerd op het Functieveranderingsbeleid Regio Food Valley 2016. Het betreft dan met name het beleid ten aanzien van vrijkomende voormalige agrarische bedrijfsbebouwing en de bijhorende sloopstimuleringsregeling.

Hierin is aangegeven dat voor de nieuwbouw van woningen in het buitengebied in het kader van een functiewisseling de volgende sloopvoorwaarden gelden:

- voor de bouw van één extra woning van maximaal 660 m³ met 75 m² aan bijgebouwen/overkappingen moet tenminste 1.290 m² aan voormalige (legale) agrarische bedrijfsbebouwing worden gesloopt;
- een bouwvlak voor een nieuwe woning of woongebouw mag niet groter zijn dan 1500 m²;
- voor het vergroten van bijgebouwen en overkappingen (tot maximaal 200 m2 ) bij een reguliere woonbestemming is er in tweevoud compensatie van sloopmeters vereist.

Het beleid geeft bovendien aan dat zo'n functiewijziging moet leiden tot een kwaliteitsverbetering van het buitengebied. Naast de landschappelijke inpassing dient daarom verevend te worden. Een deel van deze verevening kan via een bijdrage aan het Landschapsfonds, zoals beschreven in de Structuurvisie Buitengebied gemeente Ede. Deze bijdrage bedraagt € 10,- per m³ van de te bouwen woning of woongebouw. Dit fonds wordt gebruikt voor investeringen in de kwaliteit van het landelijk gebied.

Dit plan voorziet in het toevoegen van één woning van 660 m³. Daarmee is de bijdrage aan het landschapsfonds vastgesteld op (660x10=) € 6.600,-. Het plan voldoet daarmee aan de randvoorwaarden uit het Regiobeleid voor een functieverandering naar Wonen.

#### *Extra oppervlakte bijgebouwen en overkappingen*

Om ongewenste verstening van het buitengebied tegen te gaan hanteert de gemeente Ede een strikt beleid ten aanzien van bijgebouwen en overkappingen voor privégebruik. In beginsel wordt 75 m² aan bijgebouwen en overkappingen bij een woongebouw toegestaan. Uitbreiding tot maximaal 200 m² wordt nog als passend bij een woonbestemming beschouwd, daarboven ontstaat vaak een erf met een ongewenste meer industriële aanblik. Voor zo'n uitbreiding moet dan wel ruimtelijke kwaliteitswinst worden behaald. Hiervoor is aangesloten bij de sloopcompensatie-mogelijkheden zoals die zijn beschreven in het 'Functieveranderingsbeleid Regio Food Valley'. In het geldende bestemmingsplan is deze regeling verwerkt als wijzigingsbevoegdheid:

#### **15.8.2 Vergroten oppervlak bijgebouw**

Burgemeester en wethouders zijn bevoegd dit plan te wijzigen ten aanzien van de maximaal toegestane oppervlakte aan bijgebouwen, met inachtneming van de volgende bepalingen:

- a. de totale oppervlakte aan bijgebouwen per woonbestemming mag maximaal 200 m² bedragen;
- b. de wijzigingsbevoegdheid kan uitsluitend worden toepast ten behoeve van percelen zonder nadere
- aanduiding als bedoeld in artikel 15.1 sub b t/m f;
- c. voor elke extra vierkante meter dient twee maal zoveel te worden gesloopt (…);
- d. in het wijzigingsplan wordt een verplichting opgenomen dat de sloopverplichting (…) wordt gerealiseerd;
- e. er is sprake van een zorgvuldige landschappelijke inpassing op basis van een
- landschapsinpassingsplan;
- f. de wijziging leidt niet tot onevenredige aantasting van gebruiks- en ontwikkelingsmogelijkheden van naastgelegen percelen.

Er wordt bij beide woonbestemmingen - binnen het nieuwe bouwvlak - in totaal 200 m² aan bijgebouwen en overkappingen mogelijk gemaakt. Om de hoeveelheid bijgebouwen en overkappingen met 125 m² te vergroten is er in tweevoud compensatie met sloopmeters benodigd. Dit betekent dat er per woonbestemming (125 x 2=) 250 m2 aan compenserende sloopmeters aangeleverd dient te worden. Voor de beide woonbestemmingen samen is er 500 m2 aan compenserende sloopmeters nodig.

## *Sloopmeters*

In totaal is er voor deze planwijziging dus (1290+500=) 1790 m2 sloopcompensatie vereist. Van eigen perceel zijn 1394 m2 aan compenserende sloopmeters zijn afkomstig van het eigen perceel. De overige 396 m2 aan sloopmeters zijn afkomstig van het perceel Meikade 6 te Ede. Hiermee wordt aan de sloopcompensatie voldaan.

Herbouw van deze sloopmeters is uitgesloten. De huidige agrarische bedrijfsbestemming van dit perceel wordt gewijzigd in twee reguliere woonbestemmingen met een aanzienlijk kleiner bouwvlak en zeer beperkte bouwmogelijkheden. Naast één woning (660 m³) per bouwvlak is er volgens de planregels 75 m² aan bijgebouwen en overkappingen toegestaan.

Voor deze locatie wordt bovendien een specifieke voorwaardelijke verplichting in de planregels opgenomen waarbij wordt bepaald dat voor realisatie van de nieuwe woning de te slopen bebouwing aan de Meikade 6 Ede volledig moet zijn geamoveerd, voordat een omgevingsvergunning kan worden afgegeven.

# **Landschap**

Dit plan is getoetst aan de geldende kaders voor het buitengebied, waaronder het Beeldkwaliteitsplan Buitengebied Ede en het Programma Buitengebied. Het perceel ligt in het heide- en broekontginningenlandschap en is reeds goed ingepast. Er worden één woning en twee bijgebouwen toegevoegd, allen met de nokrichting haaks op de weg. Naast de instandhouding van bestaande landschappelijke elementen draagt het toevoegen van bomen langs de Willinkhuizersteeg, een bosje ten zuiden van het bouwvak en aanplant van een inheemse haag aan de oostzijde van het bouwvlak bij aan een zorgvuldige landschappelijke inpassing.

*landschappelijke inpassing Willinkhuizersteeg 2b te Wekerom*

De toekomstige inrichting van het nieuwe erf is weergegeven op bovenstaande tekening. In de voorschriften bij het bestemmingsplan is een voorwaardelijke verplichting opgenomen waardoor de aanleg van deze groenvoorzieningen en de duurzame instandhouding ervan voldoende is geborgd.

## **Milieu**

#### *Bedrijven en milieuzonering*

Dit plan betreft een functiewisseling van agrarisch naar wonen. Er wordt een agrarische bestemming opgeheven, de bedrijfsbebouwing wordt gesloopt en daarvoor in de plaats op het perceel een extra woning geïntroduceerd. Voor dit plan zijn twee aspecten van belang: er moet ter plaatse van de nieuwe te introduceren woning een voldoende goed woon- en leefklimaat gegarandeerd zijn en de omliggende bedrijven mogen vanwege het plan geen belemmeringen ondervinden voor hun bedrijfsvoering, inclusief de ontwikkelingsmogelijkheden daarvan. In de omgeving ligt alleen aan de Willinkhuizersteeg 1 een (agrarisch) bedrijf welke invloed kan hebben of ondervinden van het plan.

## *Geur veehouderijen*

Met dit plan wordt een nieuw geurgevoelig object geïntroduceerd, namelijk de nieuwe woning. Uitgangspunt voor de toetsing zijn de normen en afstanden zoals die in de Wet geurhinder en veehouderij (Wgv) zijn vastgelegd. Veel bedrijven hebben geen omgevingsvergunning milieu meer nodig maar vallen onder algemene milieuregels zoals vastgelegd in het Activiteitenbesluit milieubeheer. Aangezien de geurnormen uit de Wgv vrijwel één op één zijn overgenomen in het Activiteitenbesluit, kunnen bedrijven die onder dit besluit vallen ook gewoon worden meegenomen in de Wgv-toets.

#### *Toetsing woon- en leefklimaat*

Voor het woon- en leefklimaat bij woningen in het buitengebied is de geurbelasting van omliggende veehouderijen veelal bepalend. Zowel de voorgrondbelasting (vanwege een nabijgelegen bedrijf) als de achtergrondbelasting (vanwege alle bedrijven in de omgeving samen) en de vereiste vaste afstanden kunnen een rol spelen.

Omdat er sprake is van een functiewisseling van agrarisch naar wonen valt de te handhaven bedrijfswoning onder het overgangsrecht van artikel 14 van de Wgv.

Concreet betekent dit dat er een afstand van 50 meter beschikbaar moet zijn tussen een emissiepunt van geur en de gevel van de woning. Deze afstand is beschikbaar zodat de situatie in dat opzicht acceptabel is (zie ook onderstaande afbeelding). In theorie kan een emissiepunt op de rand van het agrarisch bouwperceel liggen. Om deze reden is de afstand gemeten vanaf de rand.

Er is namens de initiatiefnemer in een eerder stadium een berekening gemaakt van de achtergrondbelasting geur. Dit is de geurhinder die alle bedrijven in de omgeving samen veroorzaken op de nieuwe woning. De hoogte van de achtergrondbelasting is een goede graadmeter voor het te verwachten woon- en leefklimaat ter plaatse van de nieuwe woning.

Uit de berekening blijkt een achtergrondbelasting van ongeveer 15 OudourUnits per kubieke meter lucht (Ou/m³). Op basis van deze waarde is uit de volgende tabel de kwalificatie van het woon- en leefklimaat te herleiden.

| Achtergrondbelasting | Mogelijke     | Beoordeling        |
|----------------------|---------------|--------------------|
| geur                 | kans          | leefklimaat        |
|                      | op geurhinder |                    |
| ouE/m³               | %             |                    |
| 1 –<br>3             | < 5           | Zeer goed          |
| 8<br>4 –             | 10<br>5 –     | Goed               |
| 9<br>13<br>–         | 10<br>15<br>- | Redelijk<br>goed   |
| 20<br>14 -           | 20<br>15 –    | Matig              |
| 21<br>28<br>–        | 20<br>25<br>– | Tamelijk<br>slecht |
| 29<br>38<br>–        | 25<br>30<br>– | Slecht             |
| 39<br>50<br>–        | 30<br>35<br>– | Zeer slecht        |
| 51 –<br>65           | 35<br>- 40    | Extreem slecht     |

# Tabel: Referentiewaarden

Uit de tabel volgt dat het woon- en leefklimaat is te typeren als 'matig'. Voor deze omgeving (landelijk gebied met veel intensieve veehouderijen) achten wij dit een acceptabele waarde. Door stoppende bedrijven in de omgeving is trend voor de achtergrondbelasting bovendien neerwaarts, zodat naar verwachting het woon- en leefklimaat in de toekomst verder zal verbeteren.

## *Belemmeringen omliggende bedrijven*

Omdat de minimaal vereiste afstand ruimschoots beschikbaar is, zal er voor het tegenovergelegen bedrijf geen extra belemmeringen ontstaan.

## Conclusie

Aan de Willinkhuizersteeg 2B is het mogelijk de bestemming te wijzigen naar 'Wonen' met toevoeging van een extra woning.

## **Luchtkwaliteit**

Er is geen sprake van uitbreiding van activiteiten die in betekenende mate bijdragen aan verslechtering van de lokale luchtkwaliteit. Het aspect luchtkwaliteit vormt geen belemmering voor dit plan.

## **Bodem**

Het bodem- en asbestonderzoek uitgevoerd door Hunneman geeft een afdoende beeld van de bodemkwaliteit. Er zijn geen bezwaren voor de functiewijziging van en de nieuwbouw op de locatie. Uit het onderzoek blijken geen belemmeringen op het gebied van Bodem voor deze planherziening.

# **Externe veiligheid**

Volgens de risicokaart van de provincie Gelderland liggen geen risicobronnen in de directe omgeving van het plangebied. Over de rond het plangebied gelegen wegen worden geen relevante hoeveelheden gevaarlijke stoffen vervoerd.

## Conclusie

Het aspect externe veiligheid vormt geen belemmering voor dit plan.

## **Geluid** *(Wet geluidhinder, verkeerslawaai)*

Het plan voorziet in het toevoegen van een geluidgevoelige bestemming (woning) binnen de geluidszone van de Willinkhuizersteeg. Daarom dient getoetst te worden aan de grenswaarden uit de Wet geluidhinder. Aangezien de verkeersintensiteit over de Willinkhuizersteeg zeer beperkt is (minder dan 2.000 motorvoertuigen per etmaal), kan zonder verdere berekeningen geconcludeerd worden dat ter plaatse de nieuwe woning zal worden voldaan aan de wettelijke voorkeurswaarde. Het aspect wegverkeerslawaai vormt derhalve geen belemmering voor dit plan.

## Conclusie

Het aspect verkeerslawaai vormt geen belemmering voor dit plan.

# **Verkeer**

Door deze aanpassing zal het aantal verkeersbewegingen niet toe nemen. Verder heeft men op eigen terrein voldoende gelegenheid om het parkeren op te vangen. Vanuit verkeerskundig perspectief zijn er geen belemmeringen voor deze planwijziging.

## **Archeologie**

In onderstaande figuur is het plangebied te zien, zoals weergegeven op de Cultuurhistorische Waardenkaart, kaartbijlage archeologie (2013). De gele kleur geeft aan dat de trefkans op archeologische resten in het plangebied middelhoog is. Volgens deze kaart heeft het plangebied een lage integrale cultuurhistorische betekenis.

*Figuur: Uitsnede CHW, kaartblad archeologie, met het plangebied in de zwarte cirkel* 

In de directe omgeving (straal 250 m) van het onderhavige plangebied bevinden zich geen archeologische monumenten, waardevolle archeologische terreinen en vindplaatsen. Eveneens zijn geen archeologische onderzoeken uitgevoerd in de directe omgeving van het bestemmingsplangebied.

#### Conclusie

Het onderhavige bestemmingsplan voorziet in een directe mogelijkheid tot realisatie van de bestemmingswijziging. Op basis van de informatie op de Cultuurhistorische Waardenkaart Ede is de kans klein dat tijdens de beoogde werkzaamheden belangrijke archeologische resten worden geraakt. Uitvoering van de bestemming zal niet leiden tot onevenredige aantasting van archeologische waarden. Gezien de middelhige archeologische verwachting en de lage integrale cultuurhistorische betekenis van het plangebied is een beschermende planologische regeling niet noodzakelijk.

De meldingsplicht bij de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (Erfgoedwet 2016, artikel 5.10).

#### **Cultuurhistorie**

Het kader voor de doorwerking van cultuurhistorie in ruimtelijke plannen wordt bepaald door wetgeving en beleid op verschillende niveaus, waaronder de Cultuurhistorische Waardenkaart (CHW) Ede. De CHW betreft een uitwerking van het gemeentelijke erfgoed- en archeologiebeleid. Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-) bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

De cultuurhistorische waardenkaart is de basis voor de cultuurhistorische inbreng bij het opstellen van ruimtelijke plannen. Het plangebied valt gedeeltelijk binnen Cultuurhistorisch Waardevolle Zone 3, waarvoor de volgende beleidsstrategie van toepassing is: *"Het aanwezige erfgoed is een weerslag van de plaatselijke historische ontwikkeling en als zodanig onderdeel van het cultuurlandschap van Ede. Het gebied draagt bij aan de lokale identiteit, maar de samenhang is op onderdelen vertroebeld. Ontwikkelingen bieden een kans om de kwaliteit te verbeteren. Bij deze transformaties dient een basiszorgvuldigheid te worden betracht, met aandacht voor de historische kenmerken van het gebied."*

*fragment Integrale waarderingskaart van de Cultuurhistorische Waardenkaart.*

In de navolgende paragraaf worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen voor de aanwezige cultuurhistorische waarden.

## **Cultuurhistorische analyse**

# *Ontwikkelingsgeschiedenis*

Het plangebied ligt ten noorden van het buurtschap Willinkhuizen, direct ten zuiden van de Laar- of Werftbeek. De gronden binnen het plangebied waren vanouds in gebruik als akkerland. Het plangebied maakt onderdeel uit van een zogenaamde 'droge kampontginning': een landbouwenclave op een hoger gelegen zandrug die gesitueerd was temidden van een relatief natte dekzandvlakte. Kenmerkend voor het cultuurlandschap is het onregelmatige verkavelingspatroon, dat samenhangt met het natuurlijk reliëf. Langs de kavelgrenzen kwamen vroeger beplantingsstructuren voor.

*Fragment Chromotopografische kaart 1900 – het plangebied is geel omcirkeld (bron: www.topotijdreis.nl)*

Uit bovenstaande kaart blijkt dat het plangebied omstreeks 1900 onbebouwd was. Het agrarisch erf is gesticht aan het begin van de jaren tachtig van de vorige eeuw. Het merendeel van de bebouwing op het erf dateert uit deze periode.

## **Cultuurhistorische waarden**

#### *Historisch-ruimtelijke structuren*

Blijkens de deelkaart 'Cultuurlandschap en historische landschapselementen' van de Cultuurhistorische Waardenkaart Ede komen binnen en nabij het plangebied enkele cultuurhistorisch waardevolle structuren voor. De Willinkhuizersteeg is een oude weg, die al vóór 1832 voorkwam (paarse lijn). Deze zandweg heeft ter hoogte van het plangebied een slingerend beloop en wordt aan weerszijden begeleid door een greppel. Een andere waardevolle historisch-ruimtelijke structuur is de Laar- of Werftbeek (blauwe lijn).

Ten oosten en ten zuiden van het agrarisch erf komen liggen historische kavelgrenzen, die vóór 1832 reeds aanwezig waren (oranje lijnen). Langs voornoemde historisch-ruimtelijke structuren komen oude beplantingsstructuren voor (groene bolletjeslijn). Het toponiem 'De Stomphorst' duidt op een met kreupelhout of hakhout begroeid, hoger stuk grond (= 'horst').

*deelkaart 'Cultuurlandschap en historische landschapselementen' van de Cultuurhistorische Waardenkaart Ede.*

#### *Rijksmonumenten, gemeentelijke monumenten en karakteristieke panden*

Het pand Willinkhuizersteeg 2b heeft geen beschermde status als rijksmonument of gemeentelijk monument. Evenmin staat de bebouwing op de lijst van potentiële karakteristieke panden.

#### *Effecten van het plan op de aanwezige cultuurhistorische waarden*

Gelet op de beleidsstrategie die behoort bij Cultuurhistorische Waardevolle Zone 3 van de Cultuurhistorische Waardenkaart is het uitgangspunt voor onderhavig planvoornemen dat bij een transformatie rekening gehouden wordt met de historische kenmerken van het gebied. Ten aanzien van de historisch-ruimtelijke structuren geldt dat het planvoornemen geen negatieve effecten heeft. Deze structuren blijven gehandhaafd. De bebouwing die in het kader van de functiewisseling geamoveerd zal worden heeft geen cultuurhistorische waarde. Tot slot zal de nieuwe woning gebouwd worden op de plek van de te verwijderen agrarische bedrijfsgebouwen, waardoor het ruimtelijk beeld van de droge kampontginning niet aangetast zal worden.

#### Conclusie

Vanuit cultuurhistorisch perspectief bestaat er geen bezwaar tegen het plan.

# **Ecologie**

In juni 2019 heeft er op de locatie ecologische onderzoek plaatsgevonden waarbij met name is gekeken naar te slopen bebouwing. Hieronder volgen kort de conclusies uit dit onderzoek.

De te slopen bebouwing heeft geen essentiële betekenis voor beschermde soorten. De planlocatie is mogelijk geschikt leefgebied voor algemene zoogdieren, foeragerende vleermuizen, amfibieën, insecten en broedvogels. De planlocatie maakt geen onderdeel uit van een Natura 2000-gebied of het Gelders natuurnetwerk. Gelet op de aard van de werkzaamheden, de afstand tot de gebieden en de beoogde situatie is van externe werking op omliggende Natura 2000-gebieden geen sprake. Op de planlocatie zijn geen houtopstanden aanwezig waarvoor bij kap een melding- of vergunningplicht geldt in het kader van de Wet natuurbescherming.

Te treffen maatregelen:

• Tijdens de werkzaamheden moet voorzichtig worden gehandeld met alle voorkomende flora en fauna (Zorgplicht).

• Wanneer ondanks zorgvuldig handelen, onderzoek en advies schade lijkt te ontstaan voor beschermde flora en fauna, dient direct contact opgenomen te worden met een ter zake deskundige.

• Er wordt gelegenheid gegeven aan dieren, die tijdens de werkzaamheden worden gevonden, te vluchten of zich te verplaatsen naar een schuilplaats buiten het bereik van de werkzaamheden.

• Ten aanzien van mogelijk foeragerende vleermuizen dient de planlocatie tijdens de werkzaamheden en in de nieuwe situatie bij voorkeur minimaal verlicht te worden en een vleermuisvriendelijke verlichtingswijze toe te passen (amberkleurig licht, lichtbundel nederwaarts richten, geconvergeerde lichtbundel toe passen) of de werkzaamheden in de periode april-oktober tussen zonsopgang en zonsondergang uit te voeren (buiten schemerperiodes).

• De werkzaamheden opstarten/uitvoeren buiten het broedseizoen van vogels (medio maart t/m medio juli). Indien de werkzaamheden in het broedseizoen worden uitgevoerd dient voor de aanvang door een ter zake deskundig gecontroleerd te worden of er broedvogels aanwezig zijn. E.e.a. op aanwijzing van deskundige. Indien dit niet mogelijk is dienen de potentiële nestlocaties buiten het broedseizoen ongeschikt gemaakt te worden.

#### *Programma biodiversiteit*

In het plangebied is momenteel veel verharding en bebouwing aanwezig. Deze wordt met de ontwikkeling voor een groot deel weggehaald. In de plaats daarvan komt er aanzien wat groene structuren bij. Er word bomenrij geplant langs de weg en bij de poel wordt een bomengroep aangeplant. Daarnaast wordt er als erfafscheiding hagen gebruikt. Hiermee wordt de natuurwaarde in het plangebied verhoogd en voldoet dit plan aan de doelstelling van het programma biodiversiteit

#### Conclusie

Vanuit de wet Natuurbescherming zijn er geen belemmeringen voor de uitvoering van dit bestemmingsplan mits bovenstaande voorwaarden in acht worden genomen**.**

# **Water**

Het plangebied ligt niet in een beschermingszone voor riooltransportleidingen, waterbergingsgebieden, watergangen of waterkeringen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

In de noordoostelijke punt grenst het perceel aan een A-watergang met beschermingszone, opgenomen op de Legger van waterschap Vallei en Veluwe. Rondom het perceel liggen C-watergangen. Indien wijzigingen plaatsvinden aan de watergangen die op de Legger staan dient hiervan een melding te worden gedaan bij het waterschap dan wel een keurvergunning te worden aangevraagd, tenzij wordt voldaan aan de Algemene regels van de Keur. Er vinden in het kader van dit plan geen wijzigingen plaats aan de watergangen.

*A-watergang (blauw, met beschermingszone in groen en rood) en C-watergangen (oranje) op de legger van Waterschap Vallei en Veluwe (bron: Waterschap Vallei en Veluwe)*

Ter plaatse van het plangebied is drukriolering aanwezig waarop het huishoudelijk afvalwater van de bestaande bebouwing is aangesloten. De nieuwe woning op het perceel moet het huishoudelijk afvalwater hiervan ook op de drukriolering afvoeren. Het regenwater mag per se niet worden aangesloten op de drukriolering, maar moet op eigen terrein worden verwerkt. Rondom het perceel liggen hiervoor C-watergangen. Er is een afname van verharding in het kader van dit plan. Er hoeft geen compensatie plaats te vinden in de vorm van extra waterberging in oppervlaktewater (dit hoeft pas bij meer dan 0,4 ha extra verhard oppervlak).

#### Conclusie

Geconcludeerd wordt dat er ten aanzien van het aspect water geen belemmeringen zijn voor de uitvoering van de bestemmingsplanwijziging.

# **4.34 Zwetselaarseweg 6 in Lunteren**

# **Huidige situatie**

Het perceel Zwetselaarseweg 6, Lunteren ligt in het agrarisch buitengebied van de gemeente Ede, in de directe nabijheid van het kruispunt Zwetselaarseweg en Krommeweg, circa 1 kilometer ten noordoosten van de bebouwde kom van Renswoude. Kadastraal staat het perceel bekend als gemeente Lunteren, sectie D, nummer 943.

*luchtfoto van het betreffende perceel (1:5000)*

In het geldende bestemmingsplan 'Agrarisch Buitengebied Ede 2012' heeft het betreffende perceel deels de bestemming 'Wonen' en deels de bestemming 'Agrarisch'. Het verzoek heeft betrekking op het deel met de bestemming 'Wonen'.

*fragment van de verbeelding bij het huidige bestemmingsplan*

## **Toekomstige situatie**

Deze planwijziging betreft het vergroten van de bestaande woning naar een inhoudsmaat van 660 m3 (passend binnen de bestaande regels van het geldende bestemmingsplan) en het realiseren van bijgebouwen bij de woning tot een maximaal 200 m2 . Op het perceel staan enkele oude bijgebouwen welke gesloopt zullen worden (gebouwen E, F, en G). Daarnaast zal een nieuwe overkapping (Z) gebouwd worden. Deze overkapping krijgt een oppervlakte van 32 m2 . Samen met de reeds bestaande bijgebouwen komt de totale oppervlakte op 200 m2 .

Om een en ander mogelijk te maken worden compenserende sloopmeters (100 m²) ingezet die afkomstig zijn van andere locaties binnen de regio.

Na deze bestemmingsplanwijziging is er - binnen het op de verbeelding aangegeven bouwvlak - één woning (maximale inhoud 660 m³) toegestaan met daarbij in totaal 200 m² aan bijgebouwen en overkappingen.

*fragment van de verbeelding bij het toekomstige bestemmingsplan* 

## **Onderbouwing**

Deze bestemmingsplanwijziging is getoetst aan het geldende ruimtelijke beleid (zie hieronder onder het kopje beleid) en aan de sectorale wetgeving op het gebied van landschap, ecologie, milieu, bodem, luchtkwaliteit, externe veiligheid, geluidhinder, verkeer, archeologie, cultuurhistorie en water. Vanuit deze aandachtsgebieden zijn geen belemmeringen voor de bestemmingsplanwijziging naar voren gekomen.

# **Beleid**

In het huidige bestemmingsplan is in atikel 15.8.3 een wijzigingsbevoegdheid opgenomen voor het vergroten van de oppervlak voor het bijgebouw. Hierbij moeten dan wel de volgende bepalingen in acht worden genomen:

- de totale oppervlakte aan bijgebouwen per woonbestemming mag maximaal 200 m² bedragen;
- de wijzigingsbevoegdheid kan uitsluitend worden toepast ten behoeve van percelen zonder nadere aanduiding als bedoeld in artikel 15.1 sub b t/m f;
- voor elke extra vierkantenmeter dient twee maal zoveel te worden gesloopt (…);
- in het wijzigingsplan wordt een verplichting opgenomen dat de sloopverplichting (…) wordt gerealiseerd;
- er is sprake van een zorgvuldige landschappelijke inpassing op basis van een landschapsinpassingsplan;
- de wijziging leidt niet tot onevenredige aantasting van gebruiks- en ontwikkelingsmogelijkheden van naastgelegen percelen.

Het voorliggende verzoek voldoet aan bovenstaande voorwaarden. Het perceel heeft een reguliere woonbestemming zonder specifieke aanduiding. Op het perceel kan tot 150 m2 aan vergunningsvrije bouwwerken worden gerealiseerd. Hierdoor moet het dubbele van 50 m2 (200-150) via sloopmeters worden gecompenseerd.

Op het perceel wordt niets gesloopt wat aangemerkt kan worden aan sloopmeters. De sloopmeters zijn dan ook elders opgekocht. Het gaat hierbij om 3 adressen, te weten Helweg 19 in de Glind (48 m2 ), Scheivoor 5 in Ederveen (40 m2 ) en Woutersweg 8 in Ede (12 m2 ). In het totaal leveren deze drie adressen de noodzakelijke 100 m2 aan sloopmeters op. De bestemmingen op deze percelen zijn reeds in een eerder stadium aangepast waardoor herbouw van deze sloopmeters is uitgesloten.

Gezien de geringe aanpassing is een landschappelijke inpassing niet noodzakelijk. Ook zorgt dit plan niet voor een onevenredige aantasting van de gebruiks- en ontwikkelingsmogelijkheden in de omgeving. Met het verzoek wordt de woonbestemming niet vergroot. De afstand ten opzichte van de bestaande (agrarische) bedrijven in de directe omgeving wordt met dit verzoek dus niet verkleind.

# **5. Economische uitvoerbaarheid**

## **5.1 Exploitatieplan**

Volgens artikel 6.12 van de Wet ruimtelijke ordening (Wro) is de gemeente verplicht een exploitatieplan op te stellen voor gronden waarop een bouwplan als bedoeld in artikel 6.2.1 van het bij deze wet horende Besluit ruimtelijke ordening (Bro) wordt voorbereid én er kosten te verhalen zijn, tenzij deze kosten anderszins verzekerd zijn. De Wro geeft de gemeente de mogelijkheid om eventuele gemaakte kosten voor de uitvoering van het plan op de aanvrager te verhalen.

Bij de voorbereiding van een ontwerp-bestemmingsplan dient op grond van artikel 3.1.6 lid 1 onder f van het Bro onderzoek plaats te vinden naar de uitvoerbaarheid van het plan.

# **5.2 Conclusie**

In dit bestemmingsplan wordt een aantal nieuwe ontwikkelingen opgenomen. Voor deze ontwikkelingen is indien noodzakelijk een privaatrechtelijke overeenkomst tot kostenverhaal gesloten, en zijn leges betaald conform de gemeentelijke Legesverordening. Hierdoor is het plan economisch uitvoerbaar en behoeft evenmin een exploitatieplan te worden vastgesteld, omdat de kosten anderszins verzekerd zijn.

# **6. Juridische planbeschrijving**

## **6.1 Inleiding**

Voor dit bestemmingsplan is gebruik gemaakt van in de Wet ruimtelijke ordening opgenomen standaardvorm van de Standaard Vergelijkbare Bestemmingplannen 2012 (SVBP 2012). De kern van de voorgestelde regeling volgt uit twee uitgangspunten: zoveel mogelijk informatie op de verbeelding en zo eenvoudig mogelijke planregels.

De planregels zijn onderverdeeld in vier hoofdstukken. Hoofdstuk I bevat de inleidende bepalingen voor het hele plangebied. Hoofdstuk II regelt de bestemmingen en het daarop toegestane gebruik. In hoofdstuk III zijn de algemene regels opgenomen, waaronder algemene bouwregels en algemene aanduidingsregels. Ten slotte regelt Hoofdstuk IV de overgangs- en slotbepalingen. In de volgende paragraaf zijn alle bestemmingen uitgebreid behandeld.

## **6.2 Bestemmingsplanregels**

Met de komst van de Wet ruimtelijke ordening kent een bestemmingsplan regels. Hierna zijn de planregels toegelicht, waarvoor een nadere toelichting noodzakelijk is.

#### **Inleidende bepalingen**

Dit hoofdstuk bevat alle bepalingen die nodig zijn om de overige regels goed te kunnen hanteren.

#### *Begripsomschrijvingen (artikel 1)*

In dit artikel zijn de begrippen gedefinieerd, die in de regels zijn gehanteerd. Alleen de begrippen die, in aanvulling op het dagelijks spraakgebruik, nadere toelichting behoeven, zijn opgenomen. Bij de toetsing aan het bestemmingsplan wordt uitgegaan van de in dit artikel aan de betreffende begrippen toegekende betekenis.

#### *Wijze van meten (artikel 2)*

Dit artikel geeft aan hoe de lengte, breedte, hoogte, diepte en oppervlakte en dergelijke van gronden en bouwwerken wordt gemeten of berekend. Alle begrippen waarin maten en waarden voorkomen worden in dit artikel verklaard. Hieronder valt tevens de wijze van peilbepaling.

#### **Bestemmingsbepalingen**

In dit hoofdstuk van de regels komen de verschillende bestemmingen aan de orde. Per bestemming is kort aangegeven waarvoor deze bedoeld is.

#### *Agrarisch*

Binnen deze bestemming zijn in beginsel alleen grondgebonden agrarische bedrijven toegestaan. Bestaande niet-grondgebonden agrarische bedrijven (intensieve veehouderijen en glastuinbouwbedrijven) zijn voorzien van een specifieke functieaanduiding. Een aantal bestaande (legale) niet-agrarische nevenactiviteiten, die groter zijn dan de uitgangspunten uit het regiobeleid, zijn voorzien van een specifieke functieaanduiding. Voor nevenactiviteiten worden in beginsel geen aanduidingen op de verbeelding opgenomen, omdat deze tot 350 m2 via een afwijkingsbevoegdheid kunnen worden toegestaan. Slechts wanneer een nevenactiviteit groter is dan 350 m2 wordt gewerkt met een specifieke aanduiding.

#### *Bedrijf*

Deze bestemming is toegekend vanwege de bestaande bedrijvigheid op deze gronden. Het betreft hier bedrijvigheid anders dan agrarische bedrijvigheid, ofwel niet agrarische bedrijvigheid. Bedrijven behorende tot milieucategorie 1 en 2 zijn binnen de bestemming zonder meer toegestaan en uitwisselbaar. Zwaardere milieucategorieën zijn specifiek voor het bestaande gebruik bestemd met een aanduiding. Via een omgevingsvergunning kunnen andere bedrijven worden toegelaten.

#### *Natuur*

Deze bestemming is onder andere toegekend aan de gronden die zijn aangewezen als beschermd natuurmonument, dan wel in eigendom zijn van terreinbeherende natuurbeschermingsorganisaties en als natuurgebied worden beheerd. Ook voormalige agrarische percelen die door particulieren op basis van subsidie als natuur zijn ingericht, hebben deze bestemming gekregen.

#### *Wonen (inclusief agrarische nevenactiviteit bij de woonfunctie)*

Deze bestemming betreft de verschillende burgerwoningen binnen het plangebied, niet zijnde (agrarische) bedrijfswoningen. Het betreft hier het hoofdgebouw en eventueel aangebouwde en/of vrijstaande bijgebouwen. In de planregels wordt een onderscheid gemaakt tussen 'woningen' en 'woongebouwen'. Een woning is bestemd voor de huisvesting van één huishouden (inclusief het bieden van mantelzorg); in een woongebouw zijn doorgaans twee zelfstandige wooneenheden toegestaan. In de planregels zijn de maximale bouwmogelijkheden vermeld.

Verder wordt binnen deze bestemming de 'agrarische nevenactiviteit' ondergebracht met een specifieke aanduiding.

#### *Recreatie*

Deze bestemming is toegekend aan gronden die een recreatieve functie hebben (verblijfsrecreatie en dagrecreatie). Binnen het plangebied zijn verschillende recreatieve functies aanwezig. In het voorgaande bestemmingsplan waren enkele recreatiewoningen specifiek bestemd met beperkte bouwmogelijkheden. Vanwege de gehanteerde uitgangspunten in dit bestemmingsplan (conserverend), hebben deze woningen een specifieke aanduiding 'recreatiewoning' gekregen binnen deze bestemming.

#### *Waarde – Archeologie*

Met de dubbelbestemming "Waarde – Archeologie" worden gebieden beschermd met een hoge archeologische waarde. Voor een uitgebreide toelichting wordt verwezen naar paragraaf 4.7 van het bestemmingsplan Agrarisch Buitengebied Ede 2012.

Voordat er ten behoeve van een samenvallende bestemming (bijvoorbeeld Wonen) een omgevingsvergunning kan worden verleend, moet eerst worden nagegaan of daardoor geen onevenredige schade aan de archeologische waarden wordt toegebracht. Om deze afweging mogelijk te maken, is de voorwaarde opgenomen dat er een archeologisch onderzoek moet worden ingediend bij de aanvraag om omgevingsvergunning, tenzij op voorhand duidelijk is dat dit niet noodzakelijk is.

Voor andere werkzaamheden dan bouwen (bijvoorbeeld graven) is een vergunningenstelsel opgenomen. Een omgevingsvergunning voor het uitvoeren van werken, geen gebouwen zijnde, en werkzaamheden wordt niet verleend, indien daardoor in onevenredige mate schade aan de archeologische waarde wordt of kan worden toegebracht. Slechts onder bepaalde voorwaarden is geen omgevingsvergunning noodzakelijk.

#### *Waarde – Natuur en Ecologie*

De dubbelbestemming 'Waarde – Natuur en Ecologie' heeft tot doel het behoud, de versterking en de ontwikkeling van de gemeentelijke groenverbinding (natuur, landschapselementen en ecologische zones). In de planregels is hiervoor bepaald dat het bevoegd gezag nadere eisen kan stellen aan de plaats, vorm en afmeting van de bouwwerken ter bescherming van bovenvermelde waarden. Veder is een vergunningstelsel opgenomen voor het uitvoeren van werken, geen bouwwerk zijnde of van werkzaamheden. Hierbij moet o.a. worden gedacht aan het ophogen, afgraven van gronden, het verwijderen van landschapselementen etc. Ook is binnen deze bestemming de beschermingszone natte natuur opgenomen uit het provinciaal beleid. Deze beschermingszone is met een specifieke aanduiding op de verbeelding aangegeven.

#### *Waarde – Ecologische Hoofdstructuur*

De dubbelbestemming 'Waarde – Ecologische Hoofdstructuur' heeft tot doel het behoud, de versterking en de ontwikkeling van ecologische hoofdstructuur. In de planregels is hiervoor bepaald dat het bevoegd gezag nadere eisen kan stellen aan de plaats, vorm en afmeting van de bouwwerken ter bescherming van bovenvermelde waarden. Veder is een vergunningstelsel opgenomen voor het uitvoeren van werken, geen bouwwerk zijnde of van werkzaamheden. Hierbij moet o.a. worden gedacht aan het ophogen, afgraven van gronden, het verwijderen van landschapselementen etc.

#### *Waarde – Waardevol Open Landschap*

De dubbelbestemming 'Waarde – Waardevol Open Landschap' heeft tot doel het behoud, de versterking en de ontwikkeling van het waardevol open landschap. In de planregels is hiervoor bepaald dat het bevoegd gezag nadere eisen kan stellen aan de plaats, vorm en afmeting van de bouwwerken ter bescherming van bovenvermelde waarden. Veder is een vergunningstelsel opgenomen voor het uitvoeren van werken, geen bouwwerk zijnde of van werkzaamheden. Hierbij moet o.a. worden gedacht aan het aanleggen of aanplanten van houtige gewassen en houtopstanden.

#### *Waarde – Cultuurhistorische Landschapswaarde*

De bestemming 'Waarde – Cultuurhistorische Landschapswaarde' betreft eveneens een zogenaamde dubbelbestemming. De regeling heeft tot doel het behoud, de versterking en de ontwikkeling van (cultuurhistorische) landschapswaarden. De specifieke waarden van de te onderscheiden gebieden zijn verwoord in paragraaf 2.3 van de toelichting van het bestemmingsplan Agrarisch Buitengebied 2012.

#### *Verkeer*

Deze bestemming betreft de in het plangebied aanwezige interregionale, interlokale, lokale verharde wegen. Er is in principe geen onderverdeling gemaakt.

#### *Leidingen (Brandstof, gas, hoogspanningsverbinding en riool)*

Het betreft hier een dubbelbestemming ter bescherming van de binnen het plangebied aanwezige (hoofdtransport)leidingen. De (hoofdtransport)leidingen zijn overeenkomstig hun bestaande situatie bestemd en als zodanig beschermd. In het gebied bevinden zich een brandstofleiding, een gasleiding, bovengrondse hoogspanningsverbindingen en een rioolwaterpersleiding. Hiervoor zijn specifieke bestemmingen opgenomen, te weten: "Leiding - Brandstof en Gas", Leiding - Hoogspanningsverbinding" en "Leiding – Riool".

# **6.3 Algemene regels**

#### **Anti-dubbeltelbepaling**

Deze bepaling wordt in elk bestemmingsplan opgenomen, om te voorkomen dat in feite meer kan worden gebouwd dan in het bestemmingsplan bedoeld is. Dit kan zich voordoen bij woningbouw wanneer (onderdelen van) bouwpercelen van eigenaar wisselen. In een dergelijk geval worden de nieuw verworven gronden niet meegeteld bij de berekening van de bouwmogelijkheden, als dat al voor een in het verleden verleende bouwvergunning gebeurd is.

#### **Algemene bouwregels**

#### *Bestaande afmetingen, afstanden en percentages*

In deze bepaling is een regeling opgenomen voor bestaande afwijkende afmetingen, afstanden en percentages. Uiteraard gaat het dan wel om legale situaties. Het opnemen van een regeling voor afwijkende bestaande maten, teneinde deze positief te bestemmen, moet voldoende transparant zijn. Een bestemmingsplan is namelijk het burgers bindende plan en moet rechtszekerheid bieden. Vanwege de omvang van dit bestemmingsplan en het actueel houden van afwijkende bestaande maten, is gekozen voor een algemene regeling in het bestemmingsplan zonder juridisch bindende inventarisatie. Op basis van de verleende bouwvergunning moet de afwijkend maatvoering worden beoordeeld. Voor een praktische uitvoering van dit bestemmingsplan is indicatief een inventarisatie opgenomen in bijlage 2. Op basis van deze inventarisatie kan een eerste beoordeling worden gemaakt. Ingeval van twijfel en/of discussie kan de bouwvergunning worden geraadpleegd.

#### *Ondergronds bouwen*

In dit artikel is een regeling opgenomen voor ondergronds bouwen. Ondergronds bouwen is alleen toegestaan binnen de fundering van gebouwen, sleufsilo's en mestbassins. Ter bescherming van de landschappelijke uitstraling, mogen ondergrondse bouwwerken uitsluitend toegankelijk zijn vanuit het hoofdgebouw.

#### **Algemene aanduidingsregels**

Indien een dubbelbestemming niet tot de mogelijkheden behoort en er –bijvoorbeeld op grond van sectorale wetgeving- toch aanleiding bestaat om extra mogelijkheden of beperkingen in het plan op te nemen, kan van gebiedsaanduidingen gebruik worden gemaakt. Een gebiedsaanduiding is een aanduiding die verwijst naar een gebied waarvoor bij de toepassing van het bestemmingsplan specifieke regels gelden of waar nadere afwegingen moeten worden gemaakt, hetzij ter beperking van de gebruiksmogelijkheden hetzij ter verruiming daarvan. Gebiedsaanduidingen overlappen meestal meerdere bestemmingen. Bij gebiedsaanduidingen gaat het veelal om zones en (deel)gebieden die aan sectorale regelgeving zijn ontleend. In het voorliggende bestemmingsplan wordt gebruik gemaakt van de volgende gebiedsaanduidingen:

#### *Reconstructiewetzone- extensiveringsgebied*

Gedeelte van het reconstructiegebied waarin het primaat ligt bij wonen of natuur, en waar uitbreiding, hervestiging en nieuwvestiging van in ieder geval intensieve veehouderij onmogelijk is of in het kader van het reconstructieplan onmogelijk zal worden.

#### *Reconstructiewetzone – landbouwontwikkelingsgebied*

Gedeelte van het reconstructiegebied waarin het primaat ligt bij de landbouw, en dat geheel of gedeeltelijk voorziet, of in het kader van het Reconstructieplan zal voorzien, in de mogelijkheid tot uitbreiding, hervestiging en nieuwvestiging van intensieve veehouderij. Daarbij wordt een bouwvlak dat gedeeltelijk is gelegen binnen het landbouwontwikkelingsgebied beschouwd als een volledige zone landbouwontwikkelingsgebied.

#### *Reconstructiewetzone – verwevingsgebied*

Gedeelte van het reconstructiegebied dat gericht is op verweving van landbouw, wonen en natuur, waar hervestiging of uitbreiding van de intensieve veehouderij mogelijk is, mits de ruimtelijke kwaliteit of functies van het gebied zich daar niet tegen verzetten.

#### **Algemene afwijkingsregels**

In dit bestemmingsplan is een algemene ontheffingsregeling opgenomen die ziet in algemeen voorkomende bouwwerken en afwijkingen van het bestemmingsplan.

# **6.4 Algemene wijzigingsbevoegdheid**

#### *Functieverandering naar wonen*

Ter uitvoering van het regiobeleid 'functieverandering' is in dit bestemmingsplan een wijzigingsbevoegdheid opgenomen voor functieverandering naar wonen. Dit is de meest voorkomende situatie. Vanwege de complexiteit van andere geboden functieveranderingen in het regiobeleid, is gekozen om deze niet als wijzigingsbevoegdheid op te nemen.

#### *Monument*

Als aanvulling op sectorale wetgeving is in dit bestemmingsplan de mogelijkheid opgenomen om nadere eisen te stellen aan de plaats, vorm en afmeting van bouwwerken nabij monumenten. Via deze wijzigingsbevoegdheid kan het college van burgemeester de 'specifieke bouwaanduiding – monument' laten vervallen dan wel toekennen aan nieuwe beschermde monumenten.

#### **Overige regels**

In de overige regels is een regeling opgenomen voor de wettelijke regelingen waarnaar in de regels wordt verwezen, geldend zoals deze luiden op het moment van vaststelling van het plan.

#### **6.5 Overgangs- en slotbepalingen**

#### **Overgangsbepalingen**

Op basis van de Wet ruimtelijke ordening (Wro) en het daarbij behorende Besluit ruimtelijke ordening (Bro), moet een bestemmingsplan overgangsrecht bevatten zoals verwoord in het Bro. Op basis van deze regeling mogen bestaande (legale) bouwwerken blijven staan indien dit in het voorliggende bestemmingsplan niet positief is bestemd. Ook bestaand (legaal gebruik) mag worden gecontinueerd indien dit niet mogelijk is in het voorliggende bestemmingsplan.

#### **Slotbepaling**

Deze bepaling geeft de exacte naam van het bestemmingsplan aan:

"Partiële herziening 2019, 1e ronde, Agrarisch Buitengebied Ede 2012 en Natuurgebied Veluwe gemeente Ede 2013".

# **7. Inspraak en vooroverleg**

#### **7.1 Vooroverleg**

Op basis van artikel 3.1.1. van het Besluit ruimtelijke ordening dient het bestuursorgaan dat een bestemmingsplan in voorbereiding heeft te overleggen met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening.

Met de betrokken instanties en organen is de werkafspraak gemaakt dat alleen vooroverleg noodzakelijk is voor zover sprake is van een te behartigen belang. Naar onze mening speelt er enkel een provinciaal belang bij de vaststelling van dit bestemmingsplan. Hierover heeft afstemming plaatsgevonden met de provincie Gelderland.

# **7.2 Zienswijzen**

Het ontwerpbestemmingsplan ligt ter inzage gedurende zes weken van 26 september 2019 tot 6 november 2019 voor eventuele zienswijzen. In deze periode is het voor een ieder mogelijk om een zienswijze in te dienen.

*PM: Na inzageperiode verwerken of zienswijzen zijn ingediend en wat gemeentelijke reactie daarop is.*

# **8. Handhaving**

Het is van groot belang dat de gemeente toezicht houdt op de naleving van het bestemmingsplanbeleid. Daarom dienen de regels van het nieuwe bestemmingsplan consistent te worden gehandhaafd.

# **8.1 Fasen**

Handhaving bestaat uit 3 fasen. Handhaving start bij het bieden van de noodzakelijke informatie. Immers: onbekend maakt onbemind; Bij concrete overtredingen zal primair in overleg worden getracht om tot een oplossing te komen; als het minnelijk overleg niet tot het gewenste doel leidt, zal feitelijk optreden onontkoombaar zijn. De gemeente zal dan een keuze maken uit het opleggen van een dwangsom of het uitvoeren van bestuursdwang.

## **8.2 Handhavingsprocedure**

Handhaving vindt plaats aan de hand van controles. Deze inspecties vinden op verschillende manieren en momenten plaats:

- nadat een bouwaanvraag bij de gemeente is ingediend, wordt de plaatselijke situatie gecontroleerd;
- via controle achteraf op verleende bouwvergunningen;
- via controles vanaf de openbare weg, luchtfoto's en aan de hand van klachten/meldingen van burgers.

Zodra een overtreding is geconstateerd, zal worden nagegaan of een oplossing (legalisatie) mogelijk is. Kan geen vergunning worden verleend (bijvoorbeeld de overtreding is in strijd met het bestemmingsplan of de welstandseisen) dan vindt een gesprek plaats tussen de overtreder en de gemeente. De bedoeling van dit gesprek is om gezamenlijk tot een oplossing te komen. Zo nodig treedt de gemeente op en kan er een dwangsom of bestuursdwang worden toegepast.