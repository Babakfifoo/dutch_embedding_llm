Crijns Rentmeesters BV

Witvrouwenbergweg 12

5711 CN Someren

T: 0493 – 47 17 77

E: info@crijns-rentmeesters.nl

I: www.crijns-rentmeesters.nl

### WIJZIGINGSPLAN **HASPELWEG ONG. (NAAST 14)** GEMEENTE DEURNE

NL.IMRO.0762.BPW201902-C001

Crijns Rentmeesters bv

26 november 2019

# **PLANGEGEVENS**

| Naam wijzigingsplan: | Haspelweg ong. (Naast 14) Deurne |
|----------------------|----------------------------------|
| IMRO idn:            | NL.IMRO.0762.BPW201902-C001      |
| Versie concept:      | April 2019                       |
| Versie ontwerp:      | 11 september 2019                |
| Versie vastgesteld:  | 26 november 2019                 |
| Opgesteld door:      | Guido Bosmans                    |

# **INHOUDSOPGAVE**

| 1.    | INLEIDING________________________________________________________7                  |  |
|-------|-------------------------------------------------------------------------------------|--|
| 1.1   | Aanleiding __________________________________________________________ 7             |  |
| 1.2   | Ligging van het plangebied ____________________________________________ 7           |  |
| 1.3   | Kadastrale situatie____________________________________________________ 7           |  |
| 1.4   | Juridische status van het plangebied ____________________________________ 8         |  |
|       |                                                                                     |  |
| 1.5   | Leeswijzer___________________________________________________________ 9             |  |
| 2.    | HUIDIGE EN<br>BEOOGDE SITUATIE___________________________________10                 |  |
| 2.1   | Huidige situatie _____________________________________________________ 10           |  |
| 2.2   | Beoogde situatie ____________________________________________________ 11            |  |
| 2.2.1 | Invulling van het plangebied _________________________________________________ 11   |  |
| 2.2.2 | Stedenbouwkundige aspecten _______________________________________________ 11       |  |
| 2.2.3 | Verkeer en parkeren _______________________________________________________ 13      |  |
| 3.    | WIJZINGSBEVOEGDHEID__________________________________________14                     |  |
| 3.1   | Opgenomen wijzigingsbevoegdheid ____________________________________ 14             |  |
| 3.2   | Toets aan wijzigingsbevoegdheid ______________________________________ 14           |  |
| 3.2.1 | Geen milieuhygiënische belemmeringen _______________________________________ 14     |  |
| 3.2.2 | Verzekering financiële uitvoerbaarheid _________________________________________ 14 |  |
| 3.2.3 | Voorgevel gebouwd aan bestaande weg _______________________________________ 14      |  |
| 3.2.4 | Passend binnen gemeentelijk woningbouwprogramma ____________________________ 14     |  |
| 3.2.5 | Voldoen aan regels bestemming 'Woongebied' __________________________________ 15    |  |
| 3.2.6 | Conclusie _______________________________________________________________ 15        |  |
| 4.    | BELEIDSKADER<br>_________________________________________________16                 |  |
| 4.1   | Rijksbeleid _________________________________________________________ 16            |  |
| 4.1.1 | Ladder voor duurzame verstedelijking _________________________________________ 16   |  |
| 4.2   | Provinciaal beleid ___________________________________________________ 16           |  |
| 4.2.1 | Structuurvisie Ruimtelijke Ordening ___________________________________________ 16  |  |
| 4.2.2 | Verordening ruimte Noord-Brabant ____________________________________________ 17    |  |
| 4.3   | Gemeentelijk beleid__________________________________________________ 19            |  |
| 4.3.1 | Structuurvisie Deurne 2030__________________________________________________ 19     |  |
| 4.3.2 | Woonvisie 2015-2030 ______________________________________________________ 19       |  |
| 5.    | TOETS AAN MILIEU-/PLANOLOGISCHE ASPECTEN____________________21                      |  |
| 5.1   | Bedrijven en milieuzonering___________________________________________ 21           |  |
| 5.1.1 | Inleiding_________________________________________________________________ 21       |  |
| 5.1.2 | Beoordeling van het plangebied ______________________________________________ 21    |  |

| 5.2    | Externe veiligheid ___________________________________________________ 21           |  |
|--------|-------------------------------------------------------------------------------------|--|
| 5.2.1  | Inleiding_________________________________________________________________ 21       |  |
| 5.2.2  | Risico's _________________________________________________________________ 22       |  |
| 5.2.3  | Risicovolle inrichting _______________________________________________________ 22   |  |
| 5.2.4  | Vervoer van gevaarlijke stoffen_______________________________________________ 22   |  |
| 5.2.5  | Buisleidingen_____________________________________________________________ 23       |  |
| 5.2.6  | Verantwoording groepsrisico_________________________________________________ 23     |  |
| 5.2.7  | Conclusie _______________________________________________________________ 23        |  |
| 5.3    | Bodem_____________________________________________________________ 23               |  |
| 5.4    | Waterhuishouding ___________________________________________________ 24             |  |
| 5.4.1  | Inleiding_________________________________________________________________ 24       |  |
| 5.4.2  | Beleidskader _____________________________________________________________ 25       |  |
| 5.4.3  | Waterparagraaf ___________________________________________________________ 27       |  |
| 5.5    | Luchtkwaliteit_______________________________________________________ 27            |  |
| 5.5.1  | Inleiding_________________________________________________________________ 27       |  |
| 5.5.2  | Uitstoot van schadelijke stoffen_______________________________________________ 28  |  |
| 5.5.3  | Blootstelling aan verontreiniging ______________________________________________ 28 |  |
| 5.6    | Geluid _____________________________________________________________ 29             |  |
| 5.6.1  | Inleiding_________________________________________________________________ 29       |  |
| 5.6.2  | Akoestisch onderzoek railverkeerslawaai _______________________________________ 29  |  |
| 5.7    | Geur ______________________________________________________________ 31              |  |
| 5.8    | Gezondheid ________________________________________________________ 31              |  |
| 5.9    | Archeologie ________________________________________________________ 32             |  |
| 5.9.1  | Beleidskader _____________________________________________________________ 32       |  |
| 5.9.2  | Archeologisch vooronderzoek________________________________________________ 32      |  |
| 5.10   | Cultuurhistorie______________________________________________________ 32            |  |
| 5.11   | Natuur _____________________________________________________________ 33             |  |
| 5.11.1 | Inleiding_________________________________________________________________ 33       |  |
| 5.11.2 | Gebiedsbescherming ______________________________________________________ 33        |  |
| 5.11.3 | Soortenbescherming_______________________________________________________ 33        |  |
| 5.11.4 | Flora en fauna onderzoek ___________________________________________________ 33     |  |
| 5.12   | M.e.r-beoordeling ___________________________________________________ 35            |  |
| 5.12.1 | Aanleiding _______________________________________________________________ 35       |  |
| 5.12.2 | Vormvrije m.e.r.-beoordeling_________________________________________________ 37    |  |
| 5.12.3 | Conclusies en advies ______________________________________________________ 40      |  |
| 6.     | UITVOERBAARHEID<br>______________________________________________41                 |  |
| 6.1    | Economische uitvoerbaarheid _________________________________________ 41            |  |
| 6.2    | Maatschappelijke uitvoerbaarheid______________________________________ 41           |  |
| 7.     | PROCEDURE<br>____________________________________________________42                 |  |
|        |                                                                                     |  |

| 7.1 | Procedure__________________________________________________________ 42       |  |
|-----|------------------------------------------------------------------------------|--|
| 7.2 | Overleg ex artikel 3.1.1. Bro ___________________________________________ 42 |  |
| 7.3 | Zienswijzen_________________________________________________________ 42      |  |

### **BIJLAGEN**

- Bijlage 1: Verkennend bodemonderzoek
- Bijlage 2: Flora en fauna onderzoek
- Bijlage 3: Akoestisch onderzoek weg- en railverkeer

# <span id="page-6-0"></span>**1. INLEIDING**

# <span id="page-6-1"></span>**1.1 Aanleiding**

Dit wijzigingsplan is opgesteld voor herbestemming van de locatie aan Haspelweg ongenummerd (ong.) te Deurne, hierna ook het plangebied genoemd. De initiatiefnemer is de eigenaar van deze locatie. Beoogd wordt binnen het plangebied één woning te realiseren.

Voor het plangebied is het bestemmingsplan 'De Vennen/Kleine Bottel e.o.' het vigerende bestemmingsplan. In artikel 11.6 van dit bestemmingsplan is een wijzigingsbevoegdheid opgenomen ten behoeve van de bouw van één nieuwe woning. Het College van burgemeester en wethouders van de gemeente Deurne heeft bij besluit van 15 januari 2019 ingestemd met de beoogde ontwikkeling. In dit wijzigingsplan wordt aangetoond dat de beoogde ontwikkeling voldoet aan de gestelde wijzigingsvoorwaarden.

# <span id="page-6-2"></span>**1.2 Ligging van het plangebied**

Het plangebied is gelegen in de kern van Deurne. Navolgend is de ligging van het plangebied in de omgeving weergegeven op luchtfoto.

Figuur 1: Luchtfoto met de ligging van het plangebied

# <span id="page-6-3"></span>**1.3 Kadastrale situatie**

Het plangebied is gelegen aan Haspelweg ongenummerd te Deurne, ten zuiden van Haspelweg 14. Het plangebied is kadastraal bekend als gemeente Deurne, sectie M, nummers 1829 (deels) en 1833. Het plangebied kent een oppervlakte van 718 m². Navolgende figuur geeft een kadastraal overzicht van het plangebied en de omgeving hiervan, geprojecteerd op luchtfoto. Het plangebied is hierbij omkaderd met de zwarte bolletjeslijn.

Figuur 2: Kadastrale kaart van het plangebied, waarbij het plangebied met een bolletjeslijn is aangeduid

# <span id="page-7-0"></span>**1.4 Juridische status van het plangebied**

Het plangebied is gelegen binnen het bestemmingsplan 'De Vennen/Kleine Bottel e.o.' van de gemeente Deurne. Dit bestemmingsplan is door de raad vastgesteld op 6 september 2011 en is voor het plangebied onherroepelijk.

Het plangebied is bestemd als 'Woongebied'. Tevens is de gebiedsaanduiding 'wro-zone – wijzigingsgebied' 1 opgenomen. Navolgende figuur betreft een uitsnede van het bestemmingsplan waarop de ligging van het plangebied is aangeduid.

Figuur 3: Uitsnede van het bestemmingsplan 'De Vennen/Kleine Bottel e.o.' waarop de ligging van het plangebied is aangeduid

# <span id="page-8-0"></span>**1.5 Leeswijzer**

In hoofdstuk 2 van deze toelichting is een beschrijving van de huidige en de beoogde situatie opgenomen. In hoofdstuk 3 wordt de beoogde ontwikkeling getoetst aan de van toepassing zijnde wijzigingsvoorwaarden. In hoofdstuk 4 worden de uitgangspunten van het geldende beleid verwoord die betrekking hebben op de beoogde herbestemming. Hoofdstuk 5 gaat in op de overige relevante milieu-planologische aspecten. In hoofdstuk 6 is een beschrijving van de uitvoerbaarheid opgenomen. In hoofdstuk 7 wordt ten slotte in de procedure beschreven.

# <span id="page-9-0"></span>**2. HUIDIGE EN BEOOGDE SITUATIE**

# <span id="page-9-1"></span>**2.1 Huidige situatie**

Het plangebied is als tuin in gebruik bij de woning aan Haspelweg 14, eveneens in eigendom van initiatiefnemer. Navolgende figuren geven een overzicht van de huidige situatie aan Haspelweg ong. te Deurne.

Figuur 4: Luchtfoto met daarop het plangebied aangeduid

Figuur 5: Huidige situatie binnen het plangebied met zicht op de Haspelweg

# <span id="page-10-0"></span>**2.2 Beoogde situatie**

### <span id="page-10-1"></span>**2.2.1 Invulling van het plangebied**

Beoogd wordt om binnen het plangebied één woning te realiseren door toepassing van de wijzigingsbevoegdheid die hiervoor is opgenomen in het vigerende bestemmingsplan. Aan het plangebied wordt de aanduiding 'maximum aantal wooneenheden - 1' toegekend. Binnen het plangebied kan dan één vrijstaande woning met bijgebouwen gerealiseerd worden. Navolgende figuur geeft een overzicht van de beoogde planologische situatie. De verbeelding op schaal maakt deel uit van onderhavig wijzigingsplan.

<span id="page-10-2"></span>Figuur 6: Beoogde planologische situatie

### **2.2.2 Stedenbouwkundige aspecten**

Het plangebied aan de Haspelweg heeft een breedte van 18 meter en kent een diepte van circa 33 meter. De nieuwe woning is geprojecteerd op een bouwvlak van 12 bij 15 m, zodat aan weerszijden van de woning een vrije zone van 3 m open blijft. Het perceel wordt middels één oprit ontsloten aan de Haspelweg. Navolgende figuur geeft een overzicht van de beoogde situering op de kavel.

Figuur 7: Beoogde situering op de kavel

Het karakter van de Haspelweg is door de jaren heen gevormd, de bebouwing is zeer divers, zowel qua functie, vorm, architectuur als ouderdom. Deze nieuwe woning zal zich voegen in het straatbeeld. De goot- en nokhoogte van de woning zoeken aansluiting met de belendende woningen. Navolgende figuur geeft een overzicht van de beoogde verschijningsvorm.

Figuur 8: Beoogde situatie aan Haspelweg ongenummerd

In de regels van het vigerende bestemmingsplan, die zijn overgenomen in de regels van dit wijzigingsplan is verankerd dat de navolgende beeldkwaliteitseisen in acht worden genomen.

#### Beeldkwaliteitseisen:

- − *de vormgeving van de woningen dient te passen in de typologie van de woningen in de omgeving, waarbij voor de woningen aan de zuidzijde van de Helmondseweg* (waaronder het plangebied) *een landelijke uitstraling wordt voorgeschreven;*
- − *bij de inrichting van de bouwpercelen aan de zuidzijde van de Helmondseweg wordt een groene uitstraling noodzakelijk geacht.*

### <span id="page-12-0"></span>**2.2.3 Verkeer en parkeren**

De ontsluiting van de woning vindt plaats op de Haspelweg. De toevoeging van één woning levert vanuit verkeerskundig oogpunt geen belemmeringen op. De gemeente Deurne heeft het parkeerbeleid vastgelegd in de Nota Parkeernormen 2013. Parkeren bij de eigen woning en werkplek dient reeds zoveel mogelijk op eigen terrein plaats te vinden. Het plangebied biedt voldoende ruimte voor parkeren op eigen terrein. Binnen het plangebied worden twee parkeerplaatsen gerealiseerd. Daarmee wordt voldaan wordt aan de eisen uit de Nota Parkeernormen 2013.

# <span id="page-13-0"></span>**3. WIJZINGSBEVOEGDHEID**

# <span id="page-13-1"></span>**3.1 Opgenomen wijzigingsbevoegdheid**

Aan het plangebied is in het vigerende bestemmingsplan de gebiedsaanduiding 'wro-zone – wijzigingsbevoegdheid 1' toegekend. Hiermee is de wijzigingsbevoegdheid die is opgenomen in artikel 11.6 van toepassing. Dit betreft de navolgende wijzigingsbevoegdheid.

### *"11.6 Wijzigingsbevoegdheid*

*Burgemeester en wethouders zijn bevoegd de bestemming 'Woongebied' te wijzigen:*

- *a. ter plaatse van de aanduiding 'wro-zone wijzigingsgebied 1' ten behoeve van de bouw van één nieuwe woning, mits:*
	- *1. er geen sprake is van milieu-hygiënische belemmeringen;*
	- *2. de financiële uitvoerbaarheid voldoende verzekerd is;*
	- *3. de nieuwe woning met de voorgevel wordt gebouwd aan een bestaande weg;*
	- *4. de woning dient te passen binnen het gemeentelijke woningbouwprogramma;*
	- *5. voldaan wordt aan de overige regels van dit artikel (Woongebied)."*

Uit deze toelichting blijkt dat met de beoogde ontwikkeling voldaan wordt aan de genoemde wijzigingsvoorwaarden. Dit wordt hierna toegelicht.

# <span id="page-13-2"></span>**3.2 Toets aan wijzigingsbevoegdheid**

### <span id="page-13-3"></span>**3.2.1 Geen milieuhygiënische belemmeringen**

Uit deze toelichting en de bijbehorende onderzoeken blijkt dat er geen milieu-hygiënische belemmeringen zijn bij toepassing van de opgenomen wijzigingsbevoegdheid. Dit is nader uitgewerkt in hoofdstuk [5](#page-20-0) van deze toelichting.

### <span id="page-13-4"></span>**3.2.2 Verzekering financiële uitvoerbaarheid**

In het kader van de Grondexploitatiewet en de Nota kostenverhaal 2018 van de gemeente Deurne wordt zorggedragen voor kostenverhaal bij de beoogde herbestemming. Hiermee is de financiële uitvoerbaarheid van het plan verzekerd.

### <span id="page-13-5"></span>**3.2.3 Voorgevel gebouwd aan bestaande weg**

De beoogde woning wordt met de voorgevel naar de Haspelweg opgericht. Dit is verankerd in dit wijzigingsplan.

### <span id="page-13-6"></span>**3.2.4 Passend binnen gemeentelijk woningbouwprogramma**

De beoogde woning past binnen het gemeentelijk woningbouwprogramma. Met toepassing van de wijzigingsbevoegdheid kan medewerking worden verleend aan de bouw van een vrijstaande woning. In de geldende bestemmingsplannen is voor een beperkt aantal locaties een wijzigingsbevoegdheid opgenomen voor de realisatie van een woning. De hiermee te realiseren woningen passen binnen de flexibele plancapaciteit.

### <span id="page-14-0"></span>**3.2.5 Voldoen aan regels bestemming 'Woongebied'**

In dit wijzigingsplan zijn de regels van de bestemming 'Woongebied' overgenomen. Aan het plangebied is de aanduiding 'maximaal aantal wooneenheden – 1' toegevoegd, zodat binnen het plangebied een vrijstaande woning kan worden toegevoegd.

### <span id="page-14-1"></span>**3.2.6 Conclusie**

De beoogde ontwikkeling past binnen de in artikel 11.6 van het vigerende bestemmingsplan 'De Vennen/Kleine Bottel e.o' opgenomen wijzigingsbevoegdheid voor realisatie van één woning.

# <span id="page-15-0"></span>**4. BELEIDSKADER**

# <span id="page-15-1"></span>**4.1 Rijksbeleid**

### <span id="page-15-2"></span>**4.1.1 Ladder voor duurzame verstedelijking**

Sinds 1 oktober 2012 is het op grond van artikel 3.1.6, tweede lid, Bro, verplicht om in het geval dat een bestemmingsplan een nieuwe stedelijke ontwikkeling mogelijk maakt, in de toelichting de zogenoemde ladder voor duurzame verstedelijking op te nemen. Per 1 juli 2017 is een wijziging van de 'Ladder voor duurzame verstedelijking' in werking getreden. De kern van de gewijzigde 'Ladder' is terug gebracht tot navolgende tekst:

*'De toelichting van een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan de voorgenomen stedelijke ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.'*

Artikel 1.1.1 Bro definieert een stedelijke ontwikkeling als een "ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen." Met de beoogde herontwikkeling wordt één woning toegevoegd binnen het bestaand stedelijk gebied. Op basis van jurisprudentie blijkt dat de realisatie één of enkele woningen niet gezien wordt als een stedelijke ontwikkeling. Er dient wel sprake te zijn van behoefte aan de beoogde woning. In paragraaf [4.3](#page-18-0) van deze toelichting is gemotiveerd dat er behoefte is aan de beoogde woning. Derhalve is toetsing van onderhavige ontwikkeling aan de ladder voor duurzame verstedelijking niet noodzakelijk.

# <span id="page-15-3"></span>**4.2 Provinciaal beleid**

### <span id="page-15-4"></span>**4.2.1 Structuurvisie Ruimtelijke Ordening**

De provincie Noord-Brabant geeft in de Structuurvisie Ruimtelijke Ordening de hoofdlijnen van het ruimtelijk beleid tot 2025, met een doorkijk naar 2040. De visie is bindend voor het ruimtelijk handelen van de provincie. Het is de basis voor de wijze waarop de provincie de instrumenten inzet die de Wet ruimtelijke ordening biedt. De visie geeft een ruimtelijke vertaling van de opgaven en doelen uit de Agenda van Brabant. Daarnaast ondersteunt de structuurvisie het beleid op andere provinciale beleidsterreinen, zoals het economisch-, mobiliteits-, sociaal-, cultureel-, milieu- en natuurbeleid.

Provinciale Staten hebben op 7 februari 2014 de partiële herziening 2014 van de Structuurvisie Ruimtelijke Ordening 2010 vastgesteld. De ruimtelijke keuzes die in deze Structuurvisie zijn opgenomen zijn van provinciaal belang en zijn geformuleerd als:

- het versterken van regionale contrasten tussen klei-, zand- en veenontginningen;
- de ontwikkeling van een vitaal en divers platteland;
- het creëren en behouden van een robuust water- en natuursysteem;
- het realiseren van een betere waterveiligheid door preventie;
- de koppeling van waterberging en droogtebestrijding;
- het geven van ruimte voor duurzame energie;
- de concentratie van verstedelijking;
- het ontwikkelen van een sterk stedelijk netwerk: Brabantstad;
- het creëren van groene geledingszones tussen steden;
- het ontwikkelen van goed bereikbare recreatieve voorzieningen;
- het ontwikkelen van economische kennisclusters;
- internationale bereikbaarheid;
- de beleefbaarheid van stad en land vanaf de hoofdinfrastructuur.

De Structuurvisie Ruimtelijke Ordening is opgebouwd uit twee onderdelen. In onderdeel A wordt de kern van de visie verwoord op ruimtelijke ontwikkelingen binnen de provincie Noord-Brabant. Het landschap en de wijze waarop dit moet worden versterkt, staan in dit onderdeel voorop. Deel B van de Structuurvisie Ruimtelijke Ordening beschrijft de wijze waarop de provincie de visie uitwerkt in vier robuuste ruimtelijke structuren: 'Groenblauwe structuur', 'Landelijk gebied', 'Stedelijke structuur' en 'Infrastructuur'. Het plangebied is gelegen binnen de 'stedelijke structuur'. De Verordening ruimte Noord-Brabant geeft nadere regels voor ontwikkelingen binnen de provincie Noord-Brabant.

### <span id="page-16-0"></span>**4.2.2 Verordening ruimte Noord-Brabant**

#### **4.2.2.1 Inleiding**

De Verordening ruimte Noord-Brabant is een planologische verordening als uitwerking van de Structuurvisie Ruimtelijke Ordening, waarin eisen gesteld worden aan de door de gemeente op te stellen ruimtelijke plannen en vormt een direct toetsingskader bij ruimtelijke ontwikkelingen. In de Verordening ruimte Noord-Brabant zijn bindende regels opgenomen die een gemeente in acht moet nemen bij een ruimtelijke ontwikkeling. De Verordening ruimte Noord-Brabant bevat onder andere de volgende onderwerpen:

- bevordering van de ruimtelijke kwaliteit;
- stedelijke ontwikkeling;
- cultuurhistorie;
- agrarische ontwikkeling en windturbines;
- water;
- natuur en landschap.

In navolgende subparagrafen wordt ingegaan op de aanduidingen van het plangebied in de Verordening ruimte Noord-Brabant en wordt de beoogde herontwikkeling getoetst aan de regels van deze verordening.

#### **4.2.2.2 Aanduiding plangebied in Verordening ruimte Noord-Brabant**

Het plangebied is binnen de Verordening ruimte gelegen binnen de structuur 'Bestaand stedelijk gebied – kern in landelijk gebied'. Daarnaast is het plangebied voorzien van de aanduiding 'Stalderingsgebied'. Navolgende figuur geeft een uitsnede uit de Verordening ruimte Noord-Brabant van de waarop de ligging van het plangebied is aangeduid.

Figuur 9: Uitsnede kaart uit de Verordening ruimte Noord-Brabant waarop het plangebied is aangeduid met een bolletjeslijn

Het plangebied is aangeduid als 'Stalderingsgebied'. Binnen deze aanduiding gelden extra randvoorwaarden aan ontwikkeling van veehouderijen. Dit is niet relevant voor de herbestemming van het plangebied.

#### **4.2.2.3 Artikel 3: Bevordering ruimtelijke kwaliteit**

De provincie Noord-Brabant wil de ruimtelijke kwaliteit van Brabant bevorderen. In het algemeen houdt ruimtelijke kwaliteit in dat gebruikers van een gebied rekening houden met het karakter, de grootte en de functie ervan. Iedere ontwikkeling moet passen in de omgeving. De omgeving bestaat uit zowel aanwezige waarden als uit omliggende functies.

De provincie vraagt gemeenten om het principe van zorgvuldig ruimtegebruik toe te passen. Het doel hierbij is om bestaand bebouwd gebied zo goed mogelijk te benutten. Pas als dat niet kan, wordt gezocht naar de beste plek in het buitengebied om nieuwe ruimte te gebruiken. Daarnaast wil de provincie verouderde locaties in stedelijk gebied opnieuw invullen en ongewenste functies in het buitengebied saneren. De beoogde herbestemming ziet toe op inbreiding in het stedelijk gebied, met één woning. Hiermee is sprake van zuinig ruimtegebruik. De ontwikkeling past binnen de regels voor bevordering van de ruimtelijke kwaliteit.

#### **4.2.2.4 Artikel 4.3: regels voor nieuwbouw van woningen**

De provincie verwacht van gemeenten dat zij bij de bouw van woningen, en het opstellen van gemeentelijke ruimtelijke plannen daarvoor, rekening houden met de afspraken in het regionaal ruimtelijk overleg.

Regels:

- *1. De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:*
	- *a. de afspraken die daarover zijn gemaakt in het regionaal ruimtelijk overleg bedoeld in artikel [39.4,](https://www.ruimtelijkeplannen.nl/documents/NL.IMRO.9930.VrNBrgecons-0119/r_NL.IMRO.9930.VrNBrgecons-0119.html#_39.4_Takenregionaalruimtelijkoverleg) onder b (taken regionaal ruimtelijk overleg), worden nagekomen;*
- *b. de beoogde nieuwbouw zich verhoudt tot de afspraken bedoeld onder a, en tot de beschikbare harde plancapaciteit voor woningbouw.*
- *2. Onder harde plancapaciteit voor woningbouw als bedoeld in het eerste lid, onder b, wordt verstaan de capaciteit voor nieuw te bouwen woningen waarover een gemeente beschikt, die:*
	- *a. wordt uitgedrukt in aantallen woningen;*
	- *b. is opgenomen in een vastgesteld bestemmingsplan waarvan de bestemming nog niet is verwezenlijkt.*

De afspraken die zijn gemaakt in het regionaal ruimtelijk overleg zijn uitgewerkt in het gemeentelijk woningbouwprogramma en de Woonvisie 2015-2030. Dit wordt in paragraaf [4.3](#page-18-0) nader uitgewerkt. De bouw van de woning aan de Haspelweg past binnen het Regionaal woningbouwprogramma 2014 - 2024. De beoogde herbestemming past binnen de regels in de Verordening ruimte Noord-Brabant.

# <span id="page-18-0"></span>**4.3 Gemeentelijk beleid**

### <span id="page-18-1"></span>**4.3.1 Structuurvisie Deurne 2030**

De gemeenteraad heeft de Structuurvisie Deurne 2030 vastgesteld. Deze structuurvisie vormt de leidraad voor de uitnodigende houding van de gemeente Deurne. De Structuurvisie geeft inzicht in de kwaliteiten van de gemeente Deurne en laat zien waar de kansen liggen. Het landelijk gebied, landschap, natuur, woon- en werkgebieden en recreatie: elk thema biedt aanknopingspunten voor nieuwe initiatieven.

Voor wat betreft woningbouw is het uitgangspunt dat het toevoegen van passende kwaliteit en een beperkte kwantitatieve uitbreiding van de woningvoorraad mogelijk kan zijn. Voor de structuurvisie betekent dit een nadrukkelijke keuze voor inbreiding in de bestaande kernen. Daarnaast worden bestaande, maar nog niet gerealiseerde woningbouwtitels en woningbouwbestemmingen, bij de actualisatie van bestemmingsplannen kwantitatief en kwalitatief heroverwogen door de gemeente. Het doel hiervan is het behoud van flexibiliteit om ook op de langere termijn omzettingen van leegstaand vastgoed, goede initiatieven en kleinschalige oplossingen van actieve inwoners en ontwikkelaars mogelijk te maken. Omzettingen/projecten komen alleen van de grond als er behoefte (vraag) is naar deze extra woningen. Als dit niet het geval is en ze toch gerealiseerd worden, ontstaat elders leegstand. Uitgangspunt is en blijft balans tussen vraag en aanbod.

In navolging van vaststelling van de structuurvisie is tijdens behandeling van de gemeentebegroting voor 2018 geconstateerd dat er grote vraag is naar woonruimte binnen de gemeente Deurne en de wens om in eigen beheer te bouwen. De beoogde ontwikkeling door de initiatiefnemer betreft een dergelijke wens. In de Structuurvisie Deurne zijn geen bijzondere kwaliteiten toegekend aan het plangebied.

### <span id="page-18-2"></span>**4.3.2 Woonvisie 2015-2030**

De gemeente Deurne wil haar positie als aantrekkelijke woongemeente voor alle doelgroepen versterken met behoud van de Deurnese identiteit. Het uitgangspunt is dat woningen er zijn om de bevolking te huisvesten. De woningvoorraad moet daarmee aansluiten bij de huidige en toekomstige behoeften van de Deurnese bevolking. De uitdaging van de gemeente Deurne is een goede balans te vinden tussen ambitie en realisme in beleid en uitvoeringsafspraken. De gemeente Deurne wil binnen kaders faciliterend en stimulerend zijn voor burgers en (sociale) ondernemers. De noodzakelijke toevoeging aan de woningvoorraad in de gemeente Deurne is beperkt en eindig. Het is voor de gemeente Deurne in de periode tot 2030 dan ook van belang om zorgvuldig met de nog noodzakelijke toevoeging van circa 1.230 woningen om te gaan. Welke locaties moeten afgerond worden, hoe worden kernen afgerond, welke panden moeten behouden blijven en een woonfunctie krijgen en hoe wordt leegstand voorkomen. De gemeente gaat realisatie van vrijstaande woningen niet meer toestaan tenzij aangetoond kan worden dat de bouw van de nieuwe vrijstaande woningen niet concurrerend is voor de bestaande woningbouwvoorraad.

Het beleidskader in de woonvisie geeft de gemeente Deurne de mogelijkheid om afwegingen zorgvuldig te kunnen maken en flexibiliteit te garanderen. Voor alle kernen wordt ruimte binnen de toegestane plancapaciteit gereserveerd om mee te werken aan gewenste ruimtelijke ontwikkelingen. Daarnaast moeten de sterke punten van de gemeente zoals het voorzieningenniveau (centrum), het station en de binding van bewoners met kernen en wijken gekoppeld blijven/worden aan woningbouw. Dit betekent bouwen binnen bestaand stedelijk gebied, realisatie van woningbouw bij voorkeur nabij voorzieningen en aansluiten op behoeften van wijken en kernen.

Zolang niet alle 'beschikbare' woningen conform de regionale woningbouwafspraken (10 jaar) vastgelegd zijn in bestemmingsplannen kan meegewerkt worden aan gewenste ontwikkelingen. In het woningbouwkader is een reservering van 30% opgenomen voor het behoud van flexibiliteit. Dit betreft een reservering van 370 woningen tot 2030, 20 tot 25 woningen per jaar. Deze capaciteit kan onder meer ingevuld worden door nog resterende particuliere woningbouwmogelijkheden in geldende bestemmingsplannen. Op basis van de huidige bestemmingsplannen, afspraken en locaties is er binnen het basisprogramma in principe geen ruimte voor nieuwe initiatieven in de kern Deurne. Alleen wanneer in het kader van de structuurvisie of bestemmingsplannen andere keuzes worden gemaakt kan ruimte ontstaan. De locaties, bestemmingsplannen en afspraken die zijn toegerekend aan het basisprogramma voor de kern Deurne zijn de afbouw van De Rijtse Vennen en realisatie van het Middengebied Spoorzone. Hiervoor zijn circa 280 woningen noodzakelijk. Voor deze locaties/woningen zijn reeds bestemmingsplannen onherroepelijk.

De toevoeging van de beoogde woning binnen het plangebied past binnen de resterende flexibele plancapaciteit.

# <span id="page-20-0"></span>**5. TOETS AAN MILIEU-/PLANOLOGISCHE ASPECTEN**

# <span id="page-20-1"></span>**5.1 Bedrijven en milieuzonering**

### <span id="page-20-2"></span>**5.1.1 Inleiding**

De (indicatieve) lijst 'Bedrijven en milieuzonering' uitgegeven door de Vereniging van Nederlandse Gemeenten geeft de richtafstanden weer voor milieubelastende activiteiten. In de lijst Bedrijven en milieuzonering worden richtafstanden gegeven voor de aspecten geur, stof, geluid en gevaar. De richtafstanden gelden tussen de grens van de bestemming en de uiterste grens van de gevel van een woning die volgens het bestemmingsplan of via vergunningvrij bouwen mogelijk is.

De richtlijnafstanden zijn opgesteld voor een 'rustige woonwijk'. De richtlijnafstanden mogen met één afstandsstap verminderd worden als er sprake is van een gemengd gebied. Een gemengd gebied is een gebied waarin naast woonbestemmingen ook andere bestemmingen als bedrijfsbestemmingen gelegen zijn, of als een gebied gelegen is nabij een belangrijke infrastructuur lijn, zoals in het geval van het plangebied, de spoorlijnverbinding tussen Venlo en Eindhoven.

### <span id="page-20-3"></span>**5.1.2 Beoordeling van het plangebied**

In de directe omgeving van het plangebied is een aantal maatschappelijke functies en bedrijven gesitueerd.

Ten noordoosten van het plangebied is een maatschappelijke functie gesitueerd. Tot 2010 werd het pand gebruikt door het Hub van Doornecollege. Ter plaatse is momenteel een turnvereniging gevestigd. Dergelijke sportverenigingen vallen in milieucategorie 2, waarvoor een richtstafstand geldt van 30 meter. De beoogde woning wordt opgericht op een afstand van circa 35 meter.

Ten westen van het plangebied is een begraafplaats gesitueerd. In het kader van 'Bedrijven en milieuzonering dient een afstand aangehouden te worden van 10 meter. Het plangebied bevind zich op een afstand van meer dan 60 meter.

Ten zuidoosten van het plangebied liggen enkele bedrijfsbestemmingen variërend in milieucategorie 2, 3.1, en 3.2. De beoogde woning wordt opgericht op een afstand van 50 meter tot het bedrijf in milieucategorie 2 en op een afstand van meer dan 100 meter tot de bedrijven met milieucategorie 3.1 en 3.2. Daarmee wordt ruimschoots voldaan aan de aan te houden richtlijnafstanden. Het aspect bedrijven en milieuzonering vormt geen belemmering.

# <span id="page-20-4"></span>**5.2 Externe veiligheid**

### <span id="page-20-5"></span>**5.2.1 Inleiding**

Onder externe veiligheid verstaat men het beheersen van risico's die direct of indirect voortvloeien uit de opslag, de productie, het gebruik en het vervoer van gevaarlijke stoffen. Het risico is daarbij gedefinieerd als 'de kans op overlijden' voor personen. De aanwezige risico's zijn zeer afhankelijk van

het brontype. De relevante typen zijn: bedrijven, vervoer van gevaarlijke stoffen (per spoor, over de weg en het water) en kabels en leidingen. Deze aspecten worden in de navolgende (sub)paragrafen nader toegelicht.

### <span id="page-21-0"></span>**5.2.2 Risico's**

Ten aanzien van risico's wordt onderscheid gemaakt tussen het plaatsgebonden risico (PR) en het groepsrisico (GR). Het plaatsgebonden risico geeft de kans, op een bepaalde plaats, om te overlijden als gevolg van een ongeval met gevaarlijke stoffen. De kans heeft betrekking op een fictief persoon die continu op die plaats aanwezig is. De wetgever schrijft voor hoe moet worden omgegaan met de PR 10-6/jaar contour. Binnen deze contour heeft iemand die hier continu aanwezig is de kans van 1 op één miljoen om te overlijden als gevolg van een ongeval met gevaarlijke stoffen.

Het groepsrisico drukt de kans per jaar uit dat een groep mensen (minimaal 10) overlijdt, als direct gevolg van een ongeval met gevaarlijke stoffen. Het groepsrisico is daarmee een maat voor de maatschappelijke ontwrichting bij een calamiteit. Het groepsrisico wordt bepaald binnen het invloedsgebied van een risicovolle activiteit. Dit invloedsgebied wordt begrensd door de 1% letaliteitsgrens (tenzij anders bepaald): de afstand waarop niet meer dan 1% van de blootgestelde mensen in de omgeving komt te overlijden bij een calamiteit met gevaarlijke stoffen.

## <span id="page-21-1"></span>**5.2.3 Risicovolle inrichting**

Het totale plangebied van het vigerende bestemmingsplan 'De Vennen/Kleine Bottel e.o.' is niet gelegen binnen het invloedsgebied van een risicovolle inrichting, waarop het besluit externe veiligheid van toepassing is. Daarnaast sluit het vigerende plan de vestiging van risicovolle inrichtingen uit. Er is geen sprake van de aanwezigheid van een risico-contour over het plangebied.

### <span id="page-21-2"></span>**5.2.4 Vervoer van gevaarlijke stoffen**

### **5.2.4.1 Inleiding**

Het plangebied is gelegen in de omgeving van de spoorlijn Venlo-Eindhoven. Over dit traject vindt vervoer van gevaarlijke stoffen plaats. Er zijn geen waterwegen of wegen in de omgeving aanwezig waarover vervoer van gevaarlijke stoffen plaatsvindt. Het transport van gevaarlijke stoffen brengt risico's met zich mee door de mogelijkheid dat bij een ongeval gevaarlijke lading kan vrijkomen. Voor het transport van gevaarlijke stoffen over de weg, het spoor en het binnenwater is een risiconormering vastgesteld.

### **5.2.4.2 Plaatsgebonden risico**

Ten behoeve van de mogelijke realisatie van in totaal 14 woningen op basis van het vigerende bestemmingsplan De Vennen/Kleine Bottel e.o., waaronder ook de beoogde woning binnen het plangebied is een onderzoek naar het plaatsgebonden risico verricht.

Volgens de regeling Basisnet is het plaatsgebonden risico (10-6/jaar) 0 meter op dit traject. Om te voorkomen dat ten aanzien van het plaatsgebonden risico het plan een mogelijke saneringssituatie creëert, wordt in de gemeente Deurne binnen 24 meter, gemeten vanuit hart spoor, geen woonbebouwing toegestaan. Het plangebied is gesitueerd op een afstand van circa 80 meter tot het spoor. Het plaatsgebonden risico vormt derhalve geen belemmering voor de toevoeging van één woning binnen het plangebied.

### <span id="page-22-0"></span>**5.2.5 Buisleidingen**

In de omgeving van het plangebied zijn geen buisleidingen gelegen. Dit aspect vormt derhalve geen bezwaar.

### <span id="page-22-1"></span>**5.2.6 Verantwoording groepsrisico**

De gemeente Deurne heeft de ambitie om haar inwoners een veilige omgeving te bieden. De beleidsvisie is erop gericht om de risico's waaraan burgers in hun leefomgeving worden blootgesteld door activiteiten met gevaarlijke stoffen tot een aanvaardbaar minimum te beperken.

Het plangebied ligt binnen het invloedsgebied van het spoor. Derhalve dient het groepsrisico te worden verantwoord. Volgens artikel 8, lid 2 van het Bevt kan een volledige verantwoording achterwege blijven als het groepsrisico onder de 0,1 orientatiewaarde ligt of niet meer dan 10% toeneemt en de oriëntatiewaarde niet wordt overschreden. Gelet op de ontwikkeling zal het groepsrisico niet meer toenemen dan 10%. Ook ligt het groepsrisico niet boven de oriëntatiewaarde.

Er kan derhalve volstaan worden met een beperkte verantwoording. Dit houdt in dat advies van de Veiligheidsregio moet worden gevraagd en dat moet worden ingegaan op de zelfredzaamheid en bestrijdbaarheid. Conform artikel 7 van het Bevt dient advies te worden gevraagd aan de Veiligheidsregio over de bereikbaarheid en bestrijdbaarheid en zelfredzaamheid.

Op 1 januari 2019 heeft de Veiligheidsregio voor ontwikkelingen op grote afstand van risicobronnen en voor kleine ontwikkelingen, zoals een kleine toevoeging in bebouwing een standaard advies opgesteld. Samengevat luidt dit advies:

- *Pas de beleidsregels Bereikbaarheid en Bluswatervoorziening toe;*
- *Pas risicocommunicatie toe*.

### Beleidsregels

Het betreft een bestaand perceel, waar middels een wijzigingsbevoegdheid één woning wordt mogelijk gemaakt. Aan de bereikbaarheid of bluswatervoorziening vinden geen aanpassingen plaats.

#### Risicocommunicatie

<span id="page-22-2"></span>Deurne sluit zich aan bij de landelijke risicocommunicatie.

### **5.2.7 Conclusie**

De ontwikkeling heeft geen consequenties in het kader van het aspect externe veiligheid.

## <span id="page-22-3"></span>**5.3 Bodem**

Bij een ruimtelijke ontwikkeling dient te zijn aangetoond dat de bodem geschikt is voor de beoogde functie. Ten behoeve van de beoogde herbestemming is een bodemonderzoek conform de NEN 5740 uitgevoerd. Dit onderzoek behoort als bijlage bij deze toelichting. De conclusie en aanbevelingen uit dit onderzoek zijn hierna opgenomen.

#### *"Resultaten*

*In de zintuiglijk schone bovengrond van de vaste bodem (BG1) zijn gehaltes aan zink en lood gemeten boven de achtergrondwaarden. De licht verhoogde gehaltes aan zware metalen zijn mogelijk gerelateerd aan de zinkassen op de naastgelegen openbare weg. De gehaltes vormen geen aanleiding voor nader onderzoek.*

*In de zintuiglijk schone ondergrond van de vaste bodem (OG1) zijn geen gehaltes aan onderzochte stoffen gemeten boven de achtergrondwaarden.*

*In het grondwater ter plaatse van peilbuis 1 zijn gehaltes aan zink, cadmium, barium en naftaleen gedetecteerd boven de streefwaarden. De verhogingen aan metalen zijn toe te schrijven aan regionaal verhoogde achtergrondwaardes. Voor het licht verhoogde gehalte aan naftaleen bestaat op basis van dit onderzoek geen verklaring. De overschrijding is marginaal en behoeft geen nader onderzoek.*

#### *Conclusie en advies*

*De resultaten van het onderzoek stemmen niet geheel overeen met de hypothese. De resultaten vormen echter geen aanleiding tot aanpassing van de onderzoeksstrategie. Ter plaatse van de onderzoekslocatie zijn geen verontreinigingen aangetoond die aanleiding vormen voor het uitvoeren van nader of aanvullend bodemonderzoek.*

*De bodemkwaliteit ter plaatse van de onderzoekslocatie vormt, ons inziens, geen belemmering voor de beoogde nieuwbouw van een woning.*

*De eventueel bij werkzaamheden vrijkomende grond is op of buiten het onderzoeksterrein herbruikbaar. Indien vrijkomende grond van de locatie afgevoerd dient te worden, dient men rekening te houden met de regels van het vigerende Besluit Bodemkwaliteit.*

Het aspect bodemkwaliteit is geen bezwaar voor de beoogde herontwikkeling.

## <span id="page-23-0"></span>**5.4 Waterhuishouding**

### <span id="page-23-1"></span>**5.4.1 Inleiding**

Het doel van de watertoets is te waarborgen dat waterhuishoudkundige doelstellingen expliciet en op evenwichtige wijze in beschouwing worden genomen bij alle waterhuishoudkundig relevante plannen en besluiten. Een watertoets maakt de mogelijke negatieve invloeden van het initiatief inzichtelijk. Tevens geeft de watertoets oplossingsrichtingen aan waarmee mogelijke optredende negatieve invloeden beperkt of ongedaan gemaakt kunnen worden. Het waterschap heeft een aantal principes gestileerd, die van belang zijn als vertrekpunt van het overleg tussen initiatiefnemer en waterbeheerder. Het plangebied valt onder het beheer van waterschap Aa en Maas.

### <span id="page-24-0"></span>**5.4.2 Beleidskader**

### **5.4.2.1 Waterbeheerplan 2016-2021**

In het Waterbeheerplan (WBP) is beschreven welke doelstellingen door Waterschap Aa en Maas worden nagestreefd in de periode 2016-2021 en hoe zij die doelstellingen gaan halen. Dit is geformuleerd aan de hand van vier programma's:

- 1. Veilig en Bewoonbaar beheergebied
Bij dit programma gaat het er om het beheergebied zo goed mogelijk te beschermen tegen overstromingen van de Maas en het regionale watersysteem. Goede dijken om overstromingen vanuit de Maas te voorkomen. Voldoende ruimte voor water om overlast uit het regionale systeem te beperken en een goede calamiteitenorganisatie om als er toch problemen dreigen te ontstaan, zo adequaat mogelijk te kunnen handelen.

- 2. Voldoende water en Robuust watersysteem
Dit programma gaat over het zorgen voor een adequate en duurzame watervoorziening in ons beheergebied voor de diverse gebruiksfuncties in hun onderlinge samenhang. Dit doen we door het optimale peil en debiet na te streven in beken, kanalen, sloten én in de ondergrond (voorraadbeheer). Droogteperioden hebben daardoor nu en in de toekomst een zo kort en klein mogelijke impact.

- 3. Gezond en Natuurlijk water
Dit programma gaat in op alle activiteiten van het waterschap die bijdragen aan het bereiken van de doelstellingen op het gebied van gezond en natuurlijk water. Toegewerkt wordt naar een watersysteem met een goede waterkwaliteit, dat ecologisch goed functioneert en waar de inwoners en bezoekers van het beheergebied van kunnen genieten.

4. Schoon water

Dit programma gaat over de doelen en activiteiten met betrekking tot de afvalwaterketen met daarbinnen een centrale plek voor het zuiveren van afvalwater. Het programma vertoont een grote samenhang met het programma gezond en natuurlijk water. Immers, transporteren en zuiveren van afvalwater is een belangrijke activiteit om tot een gezond en natuurlijk watersysteem te komen.

### **5.4.2.2 Keur**

Voor waterhuishoudkundige ingrepen binnen het plangebied is de Keur waterschap Aa en Maas van toepassing. De Keur is een waterschapsverordening die gebods- en verbodsbepalingen bevat met betrekking tot ingrepen die consequenties hebben voor de waterhuishouding en het waterbeheer. Op grond van de Keur is het onder andere verboden om handelingen te verrichten waardoor onderhoud, aanvoer, afvoer en/of berging van water kan worden belemmerd, zonder een ontheffing van het waterschap.

Het plangebied is op de kaart behorende bij de Keur waterschap Aa en Maas niet aangewezen als gelegen in beschermd gebied of attentiegebied.

### **5.4.2.3 Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen**

De drie Brabantse waterschappen, Aa en Maas, De Dommel en Brabantse Delta hanteren sinds 1 maart 2015 dezelfde (beleids)uitgangspunten voor het beoordelen van plannen waarbij het verhard oppervlak toeneemt. Deze (beleids)uitgangspunten zijn geformuleerd in de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen'.

Bij een toename en afkoppelen van het verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. De waterschappen maken bij het beoordelen van plannen met een toegenomen verhard oppervlak onderscheid tussen grote en kleine plannen. Hoewel er relatief veel kleine plannen zijn, veroorzaken deze op deelstroomgebiedsniveau nauwelijks een toename van de maatgevende afvoer. Het waterschap maakt grofweg onderscheid in projecten met een toename van verhard oppervlak van maximaal 2.000 m², 2.000 m² tot 10.000 m² en meer dan 10.000 m².

Op basis van de Keur en de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen' wordt geen compensatie vereist voor plannen met een toename van verhard oppervlak van minder dan 2.000 m². Het hemelwater afkomstig van het toegenomen verhard oppervlak mag naar bestaand oppervlaktewater worden afgevoerd. Op vrijwillige basis is de aanleg van een infiltratievoorziening toegestaan, mits daarbij in voldoende mate met de omgeving rekening gehouden wordt en geen wateroverlast op eigen terrein of bij derden ontstaat.

### <span id="page-25-0"></span>**5.4.2.4 Gemeentelijk Rioleringsplan – Onweerstaanbaar Deurne**

De gemeente Deurne heeft het Gemeentelijk Rioleringsplan (GRP) van de gemeente Deurne voor de planperiode 2019 tot en met 2023 vastgesteld. In dit GRP heeft de gemeente Deurne de ambitie voor de planperiode verwoord in de navolgende speerpunten:

ambitie via een aantal speerpunten:

- − Een duurzame afvalwaterketen;
- − Een klimaatbestendige afvalwaterketen;
- − Grondwaterhuishouding in balans;
- − Verder professionaliseren van onze watertaken;
- − Samen aan de slag.

Nieuwbouw kan tot een toename leiden van afvoerend oppervlak en daardoor versnelde afvoer van regenwater. Het risico op wateroverlast neemt hierdoor toe. Bij nieuwbouw is er vaak nog voldoende ruimte en flexibiliteit om water te bergen en de openbare ruimte waterproof in te richten. De gemeente Deurne streeft naar robuuste watersystemen, waarbij het regenwater bij voorkeur zoveel als mogelijk zichtbaar en bovengronds wordt verwerkt. Waar mogelijk wordt de bodem benut voor het infiltreren van regenwater. Als beleidsregel wordt bij nieuwbouw gehanteerd: 60 mm berging van regenwater in de boven- en/of ondergrond en, binnen het plangebied, over het totaal aanwezige verhard oppervlak. Het uitgangspunt is dat deze voorziening binnen het plangebied wordt gerealiseerd. De voorziening moet aan de volgende eisen voldoen:

- − Controleerbaar op werking.
- − Mogelijkheid tot reinigen, inspectie en onderhoud.
- − De voorziening moet binnen twee dagen leeggelopen zijn (bij maximaal 2 mm neerslag per etmaal).
- − De bodem van de voorziening ligt boven de gemiddelde hoogste grondwaterstand (GHG).
- − De aanwezigheid van een overloopvoorziening voor de afvoer van water bij hevige buien als de voorziening vol is, bij voorkeur bovengronds.

### <span id="page-26-0"></span>**5.4.3 Waterparagraaf**

### **5.4.3.1 Bodemgebruik en grondwaterstand**

De bodem ter plaatse van het plangebied bestaat uit hoge zwarte enkeerdgronden bestaand uit leemarm en zwaklemig zand (bodemtype zEZ21). De gemiddelde hoogste grondwaterstand (GHG) ter plaatse in het plangebied bedraagt tussen de 60-80 centimeter beneden maaiveld. Ter plaatse vindt geen grondwateronttrekking plaats.

#### **5.4.3.2 Hydrologisch neutraal ontwikkelen**

Het waterschap en de gemeente Deurne streven naar een robuust watersysteem. Voor ontwikkelingen die dit negatief kunnen beïnvloeden, wordt daarom uitgegaan van de trits "vasthoudenbergen-afvoeren". Dat wil zeggen dat water zoveel mogelijk in een gebied wordt vastgehouden door infiltratie en waar dit niet mogelijk is water tijdelijk wordt geborgen (retentie). Door water lokaal te infiltreren of te bergen in een voorziening wordt het versneld afvoeren van overtollig hemelwater naar het bestaande oppervlaktewatersysteem zoveel mogelijk voorkomen.

Op basis van gemeentelijke voorwaarden wordt voor nieuwe verharding een compensatie verlangd voor het bergen van hemelwater. Binnen het plangebied vindt toename van verharding plaats ten behoeve van één woning met bijgebouwen en erfverharding. In de bouwaanvraag dient te worden aangetoond waar de infiltratievoorzieningen worden gerealiseerd en wat de capaciteit hiervan bedraagt, rekening houdend met de voorwaarden van de gemeente Deurne als genoemd in [5.4.2.4.](#page-25-0)

Bij de bouw van de woning kan bijvoorbeeld gekozen worden voor een infiltratietransportriool, een wadi of andere maatregelen. Een mogelijkheid voor infiltreren van hemelwater is het opvangen in infiltratiekratten of grindkoffers. Manieren van infiltreren zijn weergeven in navolgende figuur.

Figuur 10: Voorbeelden van infiltratiemogelijkheden

# <span id="page-26-1"></span>**5.5 Luchtkwaliteit**

### <span id="page-26-2"></span>**5.5.1 Inleiding**

Het beleid om tot een goede luchtkwaliteit te komen volgt twee sporen:

- 1. beperken van de uitstoot van schadelijke stoffen en;
- 2. voorkomen dat mensen langdurig worden blootgesteld aan verontreiniging.

De belangrijkste regels over de luchtkwaliteit staan in hoofdstuk 5 van de Wet milieubeheer (Wm).

### <span id="page-27-0"></span>**5.5.2 Uitstoot van schadelijke stoffen**

De borging van de luchtkwaliteit vindt onder andere plaats middels een gebiedsgerichte aanpak van de luchtkwaliteit via het Nationaal Samenwerkingsprogramma (NSL). Binnen het samenwerkingsprogramma werken het Rijk, de provincies en gemeenten samen om de Europese eisen voor luchtkwaliteit te realiseren. De daarin opgenomen programma-aanpak zorgt voor een flexibele koppeling tussen ruimtelijke activiteiten en milieugevolgen.

Van bepaalde projecten met getalsmatige grenzen is vastgesteld dat deze 'niet in betekenende mate' (NIBM) bijdragen aan de luchtverontreiniging als de 3% grens niet wordt overschreden. In de 'Regeling niet in betekenende mate bijdragen' wordt aangeven op welke manier snel kan worden vastgesteld of de bijdrage van een nieuwbouwproject op de luchtkwaliteit valt onder de term 'niet in betekenende mate'. De regeling geeft een harde omschrijving van het aantal gevallen. Voor woningbouw geldt bij 1 ontsluitingsweg een aantal van 1.500 nieuwe woningen netto. Bij twee ontsluitingswegen geldt een aantal van 3.000 woningen netto. Aangezien dit wijzigingsplan de toevoeging van één woning mogelijk maakt, valt dit plan onder het begrip 'niet in betekenende mate' en de hoeft de luchtkwaliteit niet verder te worden onderzocht in het kader van de Wet luchtkwaliteit.

### <span id="page-27-1"></span>**5.5.3 Blootstelling aan verontreiniging**

In de Wet milieubeheer is de Europese richtlijn luchtkwaliteit geïmplementeerd. Het doel van de wet is mensen te beschermen tegen risico's van luchtverontreiniging. De richtlijn geeft de volgende grenswaarden voor fijn stof:

- de grenswaarde jaargemiddelde concentratie van PM10 is 40 µg/m³.
- de grenswaarde daggemiddelde concentratie van PM10 is 50 µg/m³. De concentratie fijn stof mag maximaal 35 dagen per kalenderjaar hoger zijn dan deze waarde .
- de grenswaarde jaargemiddelde concentratie van PM2,5 is 25 µg/m³.

Navolgende figuren geven de jaargemiddelde concentratie van PM10 en PM2,5 ter plaatse van het plangebied en directe omgeving weer.

Figuur 11 Fijnstof 2016 PM10 (bron: Atlas leefomgeving)

Figuur 12: Fijnstof 2016 PM2,5 (bron: Atlas leefomgeving)

Ter plaatse van het plangebied is sprake van jaargemiddelde concentratie PM10 van 18-19 µg/m³. De jaargemiddelde concentratie PM2,5 bedraagt 11-12 µg/m³. De grenswaarde van maximaal 35 dagen boven een daggemiddelde concentratie PM10 van 50 µg/m³ is sinds 2011 op geen enkele meetlocatie meer overschreden. Geconcludeerd kan worden dan de beoogde ontwikkeling in het kader van de blootstelling aan luchtverontreiniging niet bezwaarlijk is.

## <span id="page-28-0"></span>**5.6 Geluid**

### <span id="page-28-1"></span>**5.6.1 Inleiding**

Bij een nieuwe ruimtelijke ontwikkeling dient getoetst te worden aan de Wet geluidhinder. Het hoofddoel van de Wet geluidhinder is het beschermen van de mens tegen geluidhinder. In de Wet geluidhinder is geregeld dat bepaalde wegen, spoorwegen en bedrijven(terreinen) een geluidzone hebben. Bij een ruimtelijke ontwikkeling waarbij sprake is van de ontwikkeling van een geluidgevoelig object binnen een geluidszone, dient een onderzoek te worden uitgevoerd naar de geluidsbelasting op deze gebouwen of terreinen.

### <span id="page-28-2"></span>**5.6.2 Akoestisch onderzoek railverkeerslawaai**

Ten behoeve van de ontwikkeling van de beoogde woning is een akoestisch onderzoek uitgevoerd ten behoeve van toets aan weg- en spoorweglawaai. Dit onderzoek, uitgevoerd door Tritium Advies met documentkenmerk 1905/022/SH-01 behoort als bijlage bij deze toelichting. De conclusie uit dit onderzoek is hierna samengevat opgenomen.

*"In opdracht van de initiatiefnemer is een akoestisch onderzoek wegverkeers- en spoorweglawaai uitgevoerd ten behoeve van de beoogde nieuwbouw aan Haspelweg ong. (ten zuiden van nummer 14) te Deurne. Het plan betreft de realisatie van één nieuwe woning. Het onderzoek dient te worden uitgevoerd ten behoeve van de hiervoor noodzakelijke juridisch-planologische procedure.*

*Voor wegverkeerslawaai is het plan gelegen binnen de geluidzone van de Textielstraat. Deze weg is echter een zandpad. Derhalve wordt deze weg als akoestisch niet relevant beschouwd. Het plan is gelegen aan de Haspelweg met een snelheidsregime van 30 km/uur.*

*Voor spoorweglawaai is het plan gelegen binnen de geluidzone van de spoorlijn Helmond - Deurne.*

*Voor de 30 km/uur Haspelweg geldt dat de geluidbelasting op de gevels van de nieuwe woning de richtwaarde van 48 dB op geen enkel toetspunt overschrijdt.*

*Voor de spoorlijn Helmond - Deurne geldt dat de voorkeursgrenswaarde voor spoorweglawaai van 55 dB op meerdere locaties wordt overschreden. De maximale ontheffingswaarde wordt echter niet overschreden. Derhalve is het mogelijk om een beschikking hogere waarde aan te vragen bij de gemeente indien er overwegende bezwaren zijn de geluidbelasting door bron- en overdrachtsmaatregelen terug te brengen.*

*Nabij het plangebied is reeds een geluidscherm langs het spoor aanwezig. Het ophogen of verlengen van het bestaande scherm kent overwegende bezwaren van financiële aard. Het vergroten van de afstand tussen geluidbron en ontvanger is niet doeltreffend in onderhavige situatie. Op het spoortraject nabij het plangebied zijn reeds raildempers toegepast. Het is niet mogelijk de geluidbelasting verder te reduceren. Derhalve wordt onderbouwd verzocht hogere waarde te verlenen conform artikel 110a, lid 5 van de Wet geluidhinder.*

*Aangezien in onderhavige situatie sprake is van een procedure hogere waarde, is voor de woning een aanvullend onderzoek ter bepaling van de geluidwering van de gevels nodig. Bij toepassing van de juiste geluidwerende materialen en maatregelen (conform een nader onderzoek) is vervolgens een goed akoestisch woon- en leefklimaat gewaarborgd.*

*Ten behoeve van het akoestisch onderzoek is tevens rekening gehouden met de beleidsnota voor de vaststelling van hogere waarden van de gemeente Deurne. Conform dit beleidsstuk kan er pas een hogere waarde worden verleend als voldaan wordt aan de hoofdcriteria uit de Wet geluidhinder en aan ten minste één van de in het beleidsstuk genoemde subcriteria. In onderhavige situatie is er sprake van het opvullen van een open plaats tussen bebouwing. En wordt derhalve voldaan aan één van de subcriteria uit het gemeentelijk geluidbeleid.*

*De woning beschikt over een geluidluwe noord- en oostgevel. Tevens zijn de west- en zuidgevel op de begane grond geluidluw. Bij het ontwerpen van de plattegronden dient rekening te worden gehouden dat de verblijfsruimten en de tot de woning behorende buitenruimte aan deze geluidluwe gevels gesitueerd worden. Wanneer wordt voldaan aan voornoemde voorwaarde wordt voldaan aan de eisen uit het gemeentelijk geluidbeleid."*

Ten behoeve van wegverkeerslawaai vindt geen overschrijding van de voorkeursgrenswaarde plaats. Wel vindt overschrijding van de voorkeursgrenswaarde voor railverkeerplaats. Er is geen sprake van overschrijding van de maximale ontheffingswaarde. Er is een ontheffing hogere grenswaarde verleend.

## <span id="page-30-0"></span>**5.7 Geur**

Bij besluitvorming omtrent de (her)ontwikkeling van een locatie dient in het kader van het aspect 'geur' antwoord gegeven te worden op de vragen:

- − Is ter plaatse een goed woon- en verblijfklimaat gegarandeerd? (belang geurgevoelig object).
- − Wordt niet iemand onevenredig in zijn belangen geschaad? (belangen veehouderij en derden).

De Wet geurhinder en veehouderij vormt het toetsingskader voor vergunningverlening bij een agrarisch bedrijf als het gaat om geurhinder vanwege dierverblijven van veehouderijen. De wet geeft onder andere normen voor de voor- en achtergrondbelasting die een veehouderij mag veroorzaken op een geurgevoelig object, bijvoorbeeld een woning. Indirect heeft de Wet geurhinder en veehouderij hiermee consequenties voor de totstandkoming van geurgevoelige objecten. Een geurnorm beoogt namelijk mensen te beschermen tegen overmatige geurhinder. Omgekeerd moet een bevoegd gezag dan ook niet toestaan dat mensen zichtzelf blootstellen aan die overmatige hinder, bijvoorbeeld door zich in de directe nabijheid van een veehouderij te vestigen.

Binnen 'De Vennen/Kleine Bottel e.o.', waarin het plangebied gelegen is, zijn geen inrichtingen gelegen die vergunningplichtig zijn op grond van de Wet geurhinder en veehouderij. In een zone van circa 1.300 meter rondom dit plangebied zijn geen geurhindercontouren meer aanwezig.

De achtergrondbelasting is een maat voor het leefklimaat. Onder de achtergrondbelasting wordt de geurbelasting als gevolg van de veelheid aan veehouderijen in de omgeving van een geurgevoelig object verstaan. De achtergrondbelasting is voor het plangebied doorgerekend met behulp van het programma V-Stacks gebied. Ten behoeve van de berekening van de achtergrondbelasting dienen de veehouderijen binnen een straal van 2 kilometer rondom de onderzoekslocatie beoordeeld te worden. Hiertoe zijn alle bedrijven binnen de gemeente Deurne ingevoerd (d.d. maart 2019). De invoergegevens van deze bedrijven zijn afkomstig uit de database van het Bestand Veehouderijbedrijven van de provincie Noord-Brabant. De achtergrondbelasting is hierbij berekend op de hoekpunten van het plangebied. Navolgende tabel geeft de gemeten achtergrondbelasting weer.

| Cumulatieve geurbelasting op receptorpunten, zoals berekend |                           |  |  |  |  |
|-------------------------------------------------------------|---------------------------|--|--|--|--|
| RecepID X-coor Y-coor                                       | Geurbelasting [OU/m3<br>] |  |  |  |  |
| 1001 182304 385655                                          | 3,398                     |  |  |  |  |
| 1002 182336 385659                                          | 3,393                     |  |  |  |  |
| 1003 182338 385641                                          | 3,366                     |  |  |  |  |
| 1004 182302 385637                                          | 3,363                     |  |  |  |  |

Tabel 1: Achtergrondbelasting ter plaatse van het plangebied

Ter plaatse van het plangebied is sprake een maximale achtergrondbelasting van 3,4 oue/m³, met een dergelijke achtergrondbelasting is sprake van een 'goed' woon- en leefklimaat.

## <span id="page-30-1"></span>**5.8 Gezondheid**

Binnen het plangebied vindt geen uitstoot van endotoxinen plaats. In de wijde omgeving van het plangebied zijn geen veehouderijen gelegen. Het aspect gezondheid is geen bezwaar voor de beoogde ontwikkeling.

# <span id="page-31-0"></span>**5.9 Archeologie**

### <span id="page-31-1"></span>**5.9.1 Beleidskader**

In 1992 is het Verdrag van Valletta door de landen van de Europese Unie, waaronder Nederland, ondertekend. Dit verdrag verplicht de Europese overheden tot het beschermen van archeologisch erfgoed. Hierbij wordt als uitgangspunt gehanteerd dat archeologische waarden in situ bewaard moeten blijven. Dat wil zeggen, dat er naar gestreefd moet worden om de waarden op de locatie te behouden. Als dit niet mogelijk blijkt, bijvoorbeeld bij realisatie van bouwplannen, dan moeten de waarden worden opgegraven en ex situ worden bewaard.

Op 1 september 2007 is de Wet op de archeologische monumentenzorg (Wamz) van kracht geworden. In de Wamz zijn de uitgangspunten van het Verdrag van Valletta voor Nederland nader uitgewerkt. Eén van de uitgangspunten van de Wamz is dat op gemeentelijk niveau op verantwoorde wijze wordt omgegaan met het archeologisch erfgoed. De Wamz heeft dan ook een decentraal karakter en heeft gemeenten tot bevoegd gezag gemaakt wat betreft de zorg voor het archeologische bodemarchief binnen hun grondgebied. De bepalingen van deze wet zijn per 1 juli 2016 (gedeeltelijk) overgegaan in de erfgoedwet. Op basis van deze wetten zijn gemeenten belast met de zorgplicht voor het archeologisch erfgoed.

### <span id="page-31-2"></span>**5.9.2 Archeologisch vooronderzoek**

Ten behoeve van vaststelling van het vigerende bestemmingsplan 'De Vennen/Kleine Bottel e.o' is archeologisch onderzoek verricht op de mogelijke inbreidingslocaties binnen dit plangebied, zo ook binnen onderhavig plangebied. Voor het plangebied, gelegen in deelgebied 7, heeft het bureauonderzoek een lage verwachting op het aantreffen van archeologische vindplaatsen opgeleverd. Op grond daarvan en de op korte termijn te volgen beleidslijn binnen de gemeente wordt geen nader archeologisch onderzoek geadviseerd.

Wel wordt geadviseerd om de archeologische werkgroep van de heemkundekring in de gelegenheid te stellen om tijdens de werkzaamheden te schouwen en hiervan een rapportage met foto's op te stellen. Wanneer de grondwerkzaamheden starten dient dit met de heemkundekring te worden afgestemd.

# <span id="page-31-3"></span>**5.10 Cultuurhistorie**

Het plangebied is gelegen in een cultuurhistorisch/historisch geografisch aandachtsgebied, gebaseerd op de ligging van 'Hoeve de Kleine Bottel', in buurtschap Kleine Bottel. De oudste sporen van bewoning dateren uit de IJzertijd. Mogelijk dat er ook al in de Romeinse tijd bewoning was aan de Kleine Bottel. In het middeleeuwse gehucht Kleine Bottel heeft onder meer een hoeve gestaan. In historische bronnen uit 1387 wordt voor het eerst gesproken over een hoeve 'de Kleine Bottel'. Uit latere documenten blijkt dat er meer dan één hoeve of huis aanwezig was.

De ontwikkeling is voorstelbaar vanuit het oogpunt van cultuurhistorie. Aanbevolen wordt om de bouw van een nieuwe eenlaagse woning met kap direct aan de doorgaande weg te situeren.

Binnen het plangebied is geen bebouwing gelegen. Als gevolg van de beoogde herontwikkeling gaan dan ook geen cultuurhistorische waarden verloren.

## <span id="page-32-0"></span>**5.11 Natuur**

### <span id="page-32-1"></span>**5.11.1 Inleiding**

Op 1 januari 2017 is de Wet natuurbescherming van kracht geworden. Deze wet vervangt de wetten: Natuurbeschermingswet 1998, Boswet en de Flora- en faunawet. Zowel in de voorgaande als nieuwe wetgeving zijn de nationale natuurwetgeving en internationale richtlijnen en verdragen verankerd, zoals Vogelrichtlijn, Habitatrichtlijn, Wetland-Conventie, Conventie van Bern, Cites en Verdrag van Ramsar. De wet is opgesplitst in de bescherming van gebieden (gebiedsbescherming) en de bescherming van soorten (soortenbescherming).

### <span id="page-32-2"></span>**5.11.2 Gebiedsbescherming**

De Wet natuurbescherming voorziet in specifieke kaders voor gebieden die op grond van internationale verplichtingen moeten worden beschermd, te weten de Natura 2000 gebieden, bedoeld in de Vogelrichtlijn en de Habitatrichtlijn. Ten aanzien van de gebiedsbescherming is het de bedoeling dat plannen en projecten eenduidig en integraal worden getoetst op hun invloed op de te beschermen natuurwaarden in de Vogel- en Habitatrichtlijngebieden.

### <span id="page-32-3"></span>**5.11.3 Soortenbescherming**

In de Wet natuurbescherming geldt een aantal verbodsbepalingen ter bescherming van planten- en diersoorten. Er is sprake van twee beschermingsniveaus, te weten: Europees beschermde soorten volgens de Habitat- en Vogelrichtlijn en Nationaal beschermde soorten. Voor alle inheemse diersoorten, beschermd of onbeschermd, geldt de zorgplicht. De zorgplicht wil zeggen dat men deze niet onnodig mag doden, verwonden of beschadigen. Voor onbeschermde soorten geldt geen ontheffingsplicht maar alleen de zorgplicht. Naast soorten beschermt de Wet natuurbescherming ook verblijfplaatsen die als 'vast' kunnen worden aangemerkt. Een vaste verblijfplek betreft een verblijfplek waarnaar een dier regelmatig terugkeert en niet slechts eenmalig voor een specifieke functie gebruikt wordt, zoals de nesten van de meeste vogels. Voor beschermde soorten dienen de effecten op populatieniveau te worden getoetst. In tegenstelling tot de voorgaande Flora en faunawet is de bescherming in mindere mate individueel en dient de staat van de instandhouding van de gehele populatie in aanmerking te worden genomen.

### <span id="page-32-4"></span>**5.11.4 Flora en fauna onderzoek**

Ten behoeve van de beoogde herbestemming is een flora en fauna onderzoek uitgevoerd. Dit onderzoek behoort als bijlage bij deze toelichting. De conclusies en aanbevelingen uit dit onderzoek zijn hierna opgenomen.

#### *"Samenvatting effectenbeoordeling*

#### *Natura 2000-gebied*

*Gelet op de kleinschaligheid en aard van de voorgenomen ontwikkeling en ligging op voldoende geruime afstand tot Natura 2000 kunnen negatieve effecten op Natura 2000 gebied als een kwaliteitsverlies of overschrijding van de gestelde drempelwaarden geheel uitgesloten worden.*

#### *Natuurnetwerk Nederland (NNN, voorheen EHS)*

*Er worden geen effecten verwacht die de wezenlijke waarden en kenmerken van het Natuurnetwerk Nederland (NNN) aantasten gelet op de aard en schaal van de voorgenomen ingrepen en ontwikkeling en de ligging op een geruime afstand. Een toetsing aan het NNN/EHS-beleid wordt niet noodzakelijk geacht.* 

#### *Groenblauwe mantel*

*Het plangebied ligt buiten het Attentiegebied ecologische hoofdstructuur en de Groenblauwe mantel. Verbodsbepalingen uit Artikel 6 en 12 van de Verordening ruimte 2014 zijn daarom niet van toepassing op het plangebied. De voorgenomen ingrepen en ontwikkeling betekenen daarom geen overtreding de regels die gesteld zijn voor het Attentiegebied ecologische hoofdstructuur en Groenblauwe mantel.* 

#### *Soorten Habitatrichtlijn*

*De enige soort die onder strenge beschermingsregiem van de Habitatrichtlijn valt en met enige waarschijnlijkheid binnen het plangebied verwacht kan worden zijn vleermuizen en in het bijzonder de Gewone dwergvleermuis. Binnen het plangebied en de directe invloedsfeer daarvan ontbreken geschikte verblijfsmogelijkheden; het plangebied is momenteel naar verwachting van een gemiddelde en beperkte betekenis als foerageergebied van vleermuizen.* 

#### *Soorten nationaal beschermd (geen vrijstelling)*

*Er werden geen aanwijzingen gevonden van aanwezigheid van nationaal beschermde soorten waarvoor geen vrijstelling geldt. Mogelijke aanwezigheid van strikt beschermde zoogdieren die onder de nationale bescherming vallen, wordt van een te incidentele aard geacht om enig negatief effect als gevolg van de voorgenomen ontwikkeling en ingrepen op hun verblijfplekken en leefgebied te verwachten.* 

#### *Soorten nationaal beschermd (vrijstelling)*

*Tijdens het veldbezoek werden aanwezigheidssporen van konijnen vastgesteld. Er werden geen verblijfplekken vastgesteld. Verwacht worden een aantal kleine zoogdieren die algemeen voorkomen. Het plangebied toont een bijzondere geschiktheid om de Egel te verwachten.* 

#### *Jaarrond beschermde verblijfplekken van zoogdieren en vogels*

*Er werden binnen het plangebied en de invloedssfeer daarvan verblijfplaatsen die als jaarrond beschermde vaste verblijfplaatsen van vogels en zoogdieren kunnen worden aangemerkt of andere bijzondere elementen die beschermd zijn als onderdeel van de functionele leefomgeving die deze verblijfplekken in stand houdt.* 

### *Beschermde houtopstanden*

*Het plangebied bevat geen houtopstanden waarvan de kap een overtreding van de die beschermd Wet natuurbescherming of de gemeentelijke Algemene Plaatselijke Verordening betekent.*

#### *Mogelijke effecten en overtredingen*

- *Indien onvoldoende het broedseizoen in acht wordt genomen kan vernietiging en beschadiging van broedgevallen plaats vinden. Dit is een overtreding van Wnb artikel Art 3.1 lid 2, 4 en 5.*
- *Indien onvoldoende de zorgplicht in acht wordt genomen waardoor onnodig verwonding en doden van een aantal soorten kleine zoogdieren en amfibieën waarvoor een vrijstelling geldt plaatsvindt, is dit een overtreding van artikel Wnb 1.11., inzake de zorgplicht.*

#### *Vervolg en ontheffing*

#### *Vervolgonderzoek*

*Als de algemene voorzorgsmaatregelen vermeld in hoofdstuk 6 in acht worden genomen is geen vervolgonderzoek nodig.* 

#### *Ontheffingsaanvraag*

*Als de algemene voorzorgsmaatregelen vermeldt in hoofdstuk 6 in acht wordt genomen wordt geen overtreding van de Wet natuurbescherming verwacht.* 

#### *Samenvatting*

*Indien de algemene voorzorgsmaatregelen van hoofdstuk 6 in acht worden genomen wordt geen overtreding van de Wet natuurbescherming verwacht. Vervolgonderzoek is alleen nodig indien binnen het broedseizoen gewerkt wordt. Een ontheffingsaanvraag is noodzakelijk indien niet gegarandeerd kan worden dat broedgevallen beschadigd of vernietigd worden."*

Het aspect flora en fauna vormt geen bezwaar voor onderhavige ontwikkeling. Uit het flora en fauna onderzoek blijkt dat de ontwikkeling niet leidt tot aantasting van flora en fauna waarden in de omgeving.

### <span id="page-34-1"></span><span id="page-34-0"></span>**5.12 M.e.r-beoordeling**

### **5.12.1 Aanleiding**

#### **5.12.1.1 Inleiding**

De milieueffectrapportage is een procedure met als hoofddoel om het milieubelang volwaardig te laten meewegen bij de voorbereiding en vaststelling van plannen en besluiten.

De milieueffectrapportage (m.e.r.) is geregeld in hoofdstuk 7 van de Wet Milieubeheer (Wm) en in het Besluit m.e.r. Van belang zijn de volgende artikelen:

- 1. In artikel 7.2 Wm wordt het doorlopen van de m.e.r.-procedure gekoppeld aan bepaalde in het Besluit m.e.r. opgenomen plannen en besluiten die verbonden zijn aan de eveneens in het Besluit m.e.r. weergegeven activiteiten. Het besluit m.e.r bevat hiertoe bijlagen, waarbij vooral de onderdelen C en D van belang zijn. Onderdeel C beval activiteiten, plannen en besluiten
waarvoor het maken van een m.e.r. verplicht is. Activiteiten, plannen en besluiten waarvoor een m.e.r.-beoordeling benodigd is staan in onderdeel D. Voor beide onderdelen worden per activiteit de drempelwaarden beschreven.

- 2. In artikel 7.2a Wm wordt het doorlopen van de m.e.r.-procedure gekoppeld aan een activiteit waarvoor op grond van artikel 2.8, eerste lid, van de Wet natuurbescherming een passende beoordeling moet worden gemaakt. Een passende beoordeling hoeft niet opgesteld te worden wanneer op voorhand significant negatieve effecten op Natura 2000-gebieden kunnen worden uitgesloten.
#### **5.12.1.2 Ad 1: Plan-m.e.r.-plicht vanwege Besluit m.e.r.:**

Voor de beoogde herontwikkeling is gekeken naar activiteiten die een m.e.r.-(beoordelings)plicht kennen. Hierbij is de volgende activiteit gevonden die mogelijk m.e.r.-(beoordelings)plichtig is:

*"D11.2: de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen, bij een oppervlakte van 100 hectare of meer aaneengesloten gebied en dat 2.000 woningen of meer omvat of een bedrijfsvloeroppervlakte van 200.000 m² of meer betreft.)"*

Dit wijzigingsplan ziet toe realisatie van één woning door toepassing van een wijzigingsbevoegdheid. Daarmee blijft dit plan (ruim) onder de drempelwaarden genoemd in onderdeel D11.2 (2.000 woningen of meer). Het plan is daarom niet plan m.e.r.-plichtig.

Indien een activiteit een omvang heeft die onder de drempelwaarden ligt, dient op grond van de selectiecriteria in de Europese richtlijn milieueffectbeoordeling te worden vastgesteld of belangrijke nadelige gevolgen van de activiteit voor het milieu kunnen worden uitgesloten, een zogenaamde 'vormvrije m.e.r.- beoordeling'. Pas als dat het geval is, is de activiteit niet m.e.r.-(beoordelings)plichtig. Deze selectiecriteria zijn opgenomen in bijlage III bij de EU-richtlijn 2011/92/EU in art. 4, lid 3. Dit betreffende volgende selectiecriteria:

#### *1. Kenmerken van de projecten*

*Bij de kenmerken van de projecten moet in het bijzonder in overweging worden genomen:*

- − *de omvang van het project (en duur),*
- − *de cumulatie met andere projecten,*
- − *het gebruik van natuurlijke hulpbronnen,*
- − *de productie van afvalstoffen,*
- − *verontreiniging en hinder,*
- − *risico van ongevallen, met name gelet op de gebruikte stoffen of technologieën.*
- *2. Plaats van de projecten:*

*Bij de mate van kwetsbaarheid van het milieu in de gebieden waarop de projecten van invloed kunnen zijn moet in het bijzonder in overweging worden genomen:*

- *het bestaande grondgebruik,*
- *de relatieve rijkdom aan en de kwaliteit en het regeneratievermogen van de natuurlijke hulpbronnen van het gebied,*
- *het opnamevermogen van het natuurlijke milieu, met in het bijzonder aandacht voor de volgende typen gebieden:*
	- *a. wetlands*
- *b. kustgebieden*
- *c. berg- en bosgebieden*
- *d. reservaten en natuurparken*
- *e. gebieden die in de wetgeving van lidstaten zijn aangeduid of door die wetgeving worden beschermd; speciale beschermingszones door de lidstaten aangewezen krachtens Richtlijn 79/409/EEG (= Vogelrichtlijn) en Richtlijn 92/43/EEG (= Habitatrichtlijn)*
- *f. gebieden waarin de bij communautaire wetgeving vastgestelde normen inzake milieukwaliteit reeds worden overschreden*
- *g. gebieden met een hoge bevolkingsdichtheid*
- *h. landschappen van historisch, cultureel of archeologisch belang*
- *3. Kenmerken van het potentiële effect*

*Bij de potentiële aanzienlijke effecten van het project moeten in samenhang met de criteria van de punten 1 en 2 in het bijzonder in overweging worden genomen:*

- *het bereik van het effect (geografische zone en grootte van de getroffen bevolking),*
- *het grensoverschrijdende karakter van het effect*
- *de waarschijnlijkheid van het effect*
- <span id="page-36-1"></span>- *de duur, de frequentie en de omkeerbaarheid van het effect.*

#### **5.12.1.3 Ad 2: Plan-m.e.r.-plicht vanwege passende beoordeling.**

Geconcludeerd kan worden dat voor het opstellen van een plan-MER als bedoeld in artikel 7.2a Wm geen aanleiding bestaat. Het plangebied is niet gelegen in een Natura 2000-gebied en ligt op meer dan zes kilometer van een gebied dat wel als Natura 2000-gebied is aangewezen. Gezien de aard en omvang van de ontwikkeling en de afstand tot beschermde gebieden zijn geen negatieve effecten op het NatuurNetwerk Nederland en Natura2000-gebieden te verwachten. Ook tijdelijke effecten tijdens de realisatiefase zullen niet aan de orde zijn. Significante gevolgen kunnen daarom worden uitgesloten.

### <span id="page-36-0"></span>**5.12.2 Vormvrije m.e.r.-beoordeling**

#### **5.12.2.1 Inhoudsvereisten aanmeldnotitie**

Het doel van een aanmeldnotitie ten behoeve van de (vormvrije) m.e.r.-beoordeling is om op objectieve wijze informatie over mogelijke relevante milieugevolgen van de voorgenomen activiteit te verzamelen. Met deze informatie kan het bevoegd gezag een oordeel geven over de noodzaak van het doorlopen van een m.e.r.-procedure. Een m.e.r.-beoordeling betekent dat er géén MER wordt opgesteld, tenzij er sprake is van belangrijke nadelige gevolgen voor het milieu. Het uitgangspunt is dus: 'Nee, tenzij…'.

De belangrijke nadelige gevolgen moeten worden beoordeeld op basis van het toetsingskader van bijlage III van de Europese Richtlijn Milieueffectbeoordeling (85/337/EEG). Bijlage III noemt drie hoofdthema's:

- 1. De kenmerken van de activiteit (waaronder omvang, verontreiniging, hinder en risico van ongevallen).
- 2. De plaats van de activiteit (in relatie tot de kwetsbaarheid van het milieu).
- 3. De kenmerken van het potentiële effect (waaronder het bereik, de orde van grootte en waarschijnlijkheid van effect).

Deze thema's worden in de navolgende paragrafen nader uitgewerkt.

#### **5.12.2.2 Kenmerken van het project**

#### Toetsingscriteria

Conform bijlage III van de EU-richtlijn dient in het bijzonder in overweging te worden genomen:

- − de omvang van het project;
- − cumulatie met andere projecten;
- − het gebruik van natuurlijke hulpbronnen;
- − de productie van afvalstoffen;
- − verontreiniging en hinder;
- − risico van ongevallen, met name gelet op de gebruikte stoffen of technologieën.

#### Omvang van het project

Dit wijzigingsplan heeft betrekking op realisatie van één woning in het stedelijke gebied. Dit betreft een zeer geringe omvang.

#### Cumulatie met andere projecten

In de omgeving van het plangebied is één grootschalige ontwikkeling bekend die zou kunnen leiden tot een stapeling (cumulatie) van milieueffecten. Dit betreft de realisatie van de spoortunnel 'Binderendreef'. De binnenplanse realisatie van de beoogde woning binnen het plangebied zorgt niet voor een stapeling van effecten die ervoor kan leiden dat voor realisatie van de spoortunnel een meraanmeldnotitie dient te worden opgesteld dóór realisatie van deze woning. Voor de realisatie van de spoortunnel wordt een separate beoordeling doorlopen.

#### Het gebruik van natuurlijke hulpbronnen

Het gebruik van natuurlijke hulpbronnen ten behoeve van realisatie en onderhoud van de gebouwde omgeving zal plaatsvinden op een conventionele manier en geeft geen aanleiding aanzienlijke gevolgen voor het milieu te veronderstellen, zodanig dat daarvoor een MER dient te worden uitgevoerd. De woning wordt gerealiseerd met steenachtige materialen, staal en hout. Grondstoffen die niet bijzonder schaars zijn. Wat betreft energie stimuleert de gemeente het gebruik van duurzame (energie)systemen.

#### Productie van afvalstoffen

Bij de voorgenomen activiteit worden geen stoffen, methoden of technologieën gebruikt waardoor afvalstoffen of emissies vrijkomen die een significant effect tot gevolg hebben.

#### Verontreiniging en hinder

Tijdens de realisatiefase is er wellicht enige hinder in de vorm van geluid en trillingen. Het (aannemers)bedrijf welke verantwoordelijk is voor de uitvoering van de realisatie zal zich moeten houden aan de algemene wet- en regelgeving en de geldende milieuwetgeving.

#### Risico van ongevallen, met name gelet op de gebruikte stoffen of technologieën

In paragraaf [5.2](#page-20-4) van deze toelichting is daarnaast geconcludeerd dat er geen belemmeringen zijn vanuit het plaatsgebonden en groepsrisico ten aanzien van inrichtingen, transportassen en buisleidingen.

### **5.12.2.3 Plaats van het plan/project**

#### Toetsingscriteria

Bij de mate van kwetsbaarheid van het milieu in de gebieden waarop het project van invloed kan zijn, moet in het bijzonder in overwegen worden genomen:

- − het bestaande grondgebruik;
- − de relatieve rijkdom aan en de kwaliteit en het regeneratievermogen van de natuurlijke hulpbronnen van het gebied;
- − het opname vermogen van het natuurlijke milieu, met in het bijzonder aandacht voor de gevoelige gebieden, in dit geval Natuur Netwerk Nederland, Natura-2000 en landschappen van historisch, cultureel of archeologisch belang.

### Het bestaande grondgebruik

Het plangebied is in gebruik als tuin bij de woning aan Haspelweg 14. In het plangebied is thans geen sprake van waardevolle bomensingels en groenstructuren. Uit het flora en fauna onderzoek blijkt dat de ontwikkeling niet leidt tot aantasting van flora en fauna waarden in de omgeving.

#### Natuurlijke hulpbronnen

Ter plaatse van het plangebied zijn geen relevante natuurlijke hulpbronnen die bijdragen aan het plan dan wel een effect hebben op het project.

#### Opname vermogen/ gevoeligheid van het milieu

Uit de beoordeling van de planologisch relevante milieuaspecten komt naar voren dat het planvoornemen deze aspecten niet belemmert.

### **5.12.2.4 Kenmerken van de potentiële effecten**

#### Toetsingscriteria

Bij de potentiële effecten van het project wordt voor zover relevant gekeken naar:

- − het bereik van het effect;
- − het grensoverschrijdende karakter van het effect;
- − de waarschijnlijkheid van het effect;
- − de duur, de frequentie en de omkeerbaarheid van het project.

De mogelijke milieueffecten worden, indien aan de orde aan de hand van de verschillende relevante thema's beschreven. Vanwege de aard van de ingreep wordt nader aandacht besteed aan de potentiële (milieu)effecten die kunnen optreden.

### Toets van het plan aan de criteria

Het bereik van het effect betreft de zeer nabije directe omgeving van het plangebied. Er is geen sprake van een grensoverschrijdende karakter van de ontwikkeling. Uit deze toelichting blijkt dat de kans op negatief effect op de omgeving zeer klein is. Hierna wordt ingegaan op de verschillende milieu- en omgevingsaspecten.

| (Milieu)effecten                  | Beschrijving van de mogelijke effecten                                                                                                                                                                          | Doorlopen<br>m.e.r.-<br>procedure<br>noodzakelijk |
|-----------------------------------|-----------------------------------------------------------------------------------------------------------------------------------------------------------------------------------------------------------------|---------------------------------------------------|
| Bodem                             | Verwezen wordt<br>naar<br>paragraaf<br>5.3 van deze toelichting. De<br>bodem is geschikt voor het beoogde gebruik.                                                                                              | Nee                                               |
| Archeologie en<br>cultuurhistorie | Verwezen wordt naar paragraaf 5.9 en 5.10 van deze toelichting.<br>De ontwikkeling leidt niet tot aantasting van cultuurhistorische<br>waarden.                                                                 | Nee                                               |
| Water                             | Verwezen wordt naar paragraaf<br>5.4<br>van deze toelichting.<br>Realisatie van de beoogde woning dient hydrologisch neutraal te<br>geschieden.                                                                 | Nee                                               |
| Natuur/Ecologie                   | Verwezen wordt naar paragraaf 5.11<br>en 5.12.1.3<br>van deze<br>toelichting<br>en het uitgevoerde flora en fauna onderzoek. De<br>ontwikkeling heeft geen negatieve<br>gevolgen<br>voor natuur of<br>ecologie. | Nee                                               |
| Geluid                            | Verwezen wordt<br>naar paragraaf 5.6<br>van<br>deze<br>toelichting.<br>Realisatie van de woning leidt niet tot significante gevolgen voor<br>het milieu.                                                        | Nee                                               |
| Luchtkwaliteit                    | Verwezen wordt naar paragraaf 5.5 van deze toelichting. Het plan<br>draagt niet in betekenende mate bij aan de luchtkwaliteit en heeft<br>geen gevolgen voor het woon- en leefklimaat.                          | Nee                                               |

### <span id="page-39-0"></span>**5.12.3 Conclusies en advies**

Op grond van deze toelichting is in voldoende mate inzicht gekregen in de milieugevolgen van de beoogde ontwikkeling. Gelet op de kenmerken van het plan, de locatie van het plan en de kenmerken van de potentiele effecten moet worden geconcludeerd dat het plan niet leidt tot milieueffecten van een dusdanige omvang dat sprake kan zijn van 'belangrijke nadelige gevolgen voor het milieu'. De effecten blijven beperkt tot het plangebied. Er is daarom geen aanleiding of noodzaak voor het doorlopen van een formele m.e.r.-(beoordelings)procedure of m.e.r.-procedure.

# <span id="page-40-0"></span>**6. UITVOERBAARHEID**

# <span id="page-40-1"></span>**6.1 Economische uitvoerbaarheid**

Op 1 juli 2008 is samen met de Wet ruimtelijke ordening, de Grondexploitatiewet (Grexwet) in werking getreden. In deze Grexwet is bepaald dat een gemeente bij het vaststellen van een planologische maatregel die mogelijkheden biedt voor de bouw van één of meer hoofdgebouwen, verplicht is maatregelen te hebben genomen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Voor de ontwikkeling van dit plan is er sprake van een particulier initiatief. De gemeente Deurne zal in het kader van het bepaalde in de Grexwet daarom alle door de gemeente te maken kosten verhalen op de initiatiefnemer. Dit wordt met de initiatiefnemer kortgesloten middels een anterieure overeenkomst. In deze overeenkomst zijn onder andere de verplichtingen van initiatiefnemer met betrekking tot het planschadeverhaal opgenomen.

De initiatiefnemer is zich ervan bewust dat alle kosten die gemaakt worden in of ten behoeve van de procedure en de uitvoering voor rekening van de initiatiefnemer komen. Dit betreft onder meer de kosten voor de benodigde onderzoeken, de kosten voor het opstellen van het bestemmingsplan, de legeskosten die voldaan dienen te worden en eventuele planschade die door uitvoering van het bestemmingsplan optreedt.

# <span id="page-40-2"></span>**6.2 Maatschappelijke uitvoerbaarheid**

Dit wijzigingsplan is conform de wettelijke vereisten kenbaar worden gemaakt. Naar aanleiding van eventuele zienswijzen op het wijzigingsplan kan een heroverweging op deze onderdelen plaatsvinden en kan besloten worden onderhavig wijzigingsplan op een aantal punten te wijzigen.

In april 2019 is de beoogde ontwikkeling besproken met de omwonenden. Alle betrokken buren hebben laten weten geen bezwaar te hebben tegen de bouw van een woning ter plaatse van het plangebied.

# <span id="page-41-0"></span>**7. PROCEDURE**

# <span id="page-41-1"></span>**7.1 Procedure**

Dit wijzigingsplan doorloopt de uniforme openbare voorbereidingsprocedure die is vastgelegd in afdeling 3.4 van de Algemene wet bestuursrecht. Deze procedure houdt in dat het ontwerpwijzigingsplan na behandeling door het College van burgemeester en wethouders wordt gepubliceerd en zes weken ter inzage wordt gelegd. Het ontwerpwijzigingsplan zal ook digitaal raadpleegbaar zijn op de site van de gemeente en op ruimtelijkeplannen.nl. Belanghebbenden kunnen in die zes weken hun zienswijze kenbaar maken bij de gemeente. Binnen acht weken na afloop van de termijn dat het ontwerpwijzigingsplan ter inzage heeft gelegen stelt het College van burgemeester en wethouders het wijzigingsplan vast. Daarbij worden eventueel ingediende zienswijzen betrokken. Tegen de vaststelling van een wijzigingsplan staat rechtstreeks beroep open bij de Afdeling Bestuursrechtspraak van de Raad van State.

# <span id="page-41-2"></span>**7.2 Overleg ex artikel 3.1.1. Bro**

Artikel 3.1.1 van het Besluit op de ruimtelijke ordening (Bro) geeft aan dat bij de voorbereiding van een wijzigingsplan burgemeester en wethouders overleggen met het bestuur van de bij het plan betrokken waterschap. Waar nodig plegen zij tevens overleg met besturen van andere gemeenten, met de provincie en met eventuele andere diensten van Rijk en provincie die belast zijn met de behartiging van belangen die in het plan in het geding zijn.

De provincie Noord-Brabant en Waterschap Aa en Maas worden in het kader van dit wijzigingsplan betrokken in het vooroverleg. Naar aanleiding van de vooroverlegreactie van Waterschap Aa en Maas is de waterparagraaf aangevuld betreffende de wijze van infiltreren van hemelwater binnen het plangebied.

# <span id="page-41-3"></span>**7.3 Zienswijzen**

Het ontwerp wijzigingsplan heeft met ingang van 20 september 2019 gedurende 6 weken ter inzage gelegen. Tijdens deze termijn zijn geen zienswijzen ingediend.