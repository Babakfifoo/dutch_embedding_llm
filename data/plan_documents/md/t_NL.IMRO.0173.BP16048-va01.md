# **Bestemmingsplan Buitengebied 2007, 11e partiële herziening, Postweg 1**

**September 2020 Status: vastgesteld**

# *Bestemmingsplan "Buitengebied 2007, 11e partiële herziening, Postweg 1"*

Plannaam: Buitengebied 2007, 11e partiële herziening, Postweg 1 IMRO-nummer: NL.IMRO.0173.BP16048-va01 Plantype: Bestemmingsplan Status: Vastgesteld Datum: September 2020

Ruimtelijke plannen en advies

**BJZ.nu**

**1**

### **TOELICHTING**

| HOOFDSTUK 1 | INLEIDING<br>                                                    | 4  |
|-------------|------------------------------------------------------------------|----|
| 1.1         | AANLEIDING 4                                                     |    |
| 1.2         | LIGGING PLANGEBIED4                                              |    |
| 1.3         | DE BIJ HET PLAN BEHORENDE STUKKEN5                               |    |
| 1.4         | HUIDIG PLANOLOGISCH REGIME 5                                     |    |
| 1.5         | LEESWIJZER 7                                                     |    |
| HOOFDSTUK 2 | BESTAANDE RUIMTELIJKE<br>SITUATIE                                | 8  |
| 2.1         | RUIMTELIJKE KARAKTERISTIEK OMGEVING 8                            |    |
| 2.2         | FUNCTIONELE KARAKTERISTIEK OMGEVING8                             |    |
| 2.3         | HET PLANGEBIED 8                                                 |    |
| HOOFDSTUK 3 | PLANBESCHRIJVING<br>                                             | 10 |
| 3.1         | AANLEIDING 10                                                    |    |
| 3.2         | VOORGENOMEN ONTWIKKELING10                                       |    |
| 3.3         | LANDSCHAPPELIJKE INPASSING12                                     |    |
| 3.4         | BEELDKWALITEITSPLAN 13                                           |    |
|             |                                                                  |    |
| HOOFDSTUK 4 | VERANTWOORDING BESTEMMINGSKEUZE                                  | 15 |
| 4.1         | INLEIDING15                                                      |    |
| 4.2         | OPZET VAN DE REGELS 15                                           |    |
| 4.3         | WIJZE VAN BESTEMMEN16                                            |    |
| HOOFDSTUK 5 | HAALBAARHEID VAN HET PLAN<br>                                    | 19 |
| 5.1         | BELEID19                                                         |    |
| 5.2         | MILIEU 32                                                        |    |
| 5.3         | WATER39                                                          |    |
| 5.4         | ARCHEOLOGIE & CULTUURHISTORIE 42                                 |    |
| 5.5         | FLORA EN FAUNA44                                                 |    |
| 5.6         | VERKEER EN PARKEREN 46                                           |    |
| 5.7         | ECONOMISCHE UITVOERBAARHEID 47                                   |    |
| HOOFDSTUK 6 | PROCEDURE<br>                                                    | 48 |
|             |                                                                  |    |
| 6.1         | INSPRAAK48                                                       |    |
| 6.2         | VOOROVERLEG48                                                    |    |
| 6.3         | ZIENSWIJZEN48                                                    |    |
|             | BIJLAGEN BIJ DE TOELICHTING                                      | 49 |
| BIJLAGE 1   | ADVIES HET OVERSTICHT50                                          |    |
| BIJLAGE 2   | RUIMTELIJK KWALITEITSPLAN EN BEELDKWALITEITSPLAN 51              |    |
| BIJLAGE 3   | AKOESTISCH ONDERZOEK WEGVERKEERSLAWAAI 52                        |    |
| BIJLAGE 4   | VERKENNEND BODEMONDERZOEK53                                      |    |
| BIJLAGE 5   | WATERTOETSRESULTAAT 54                                           |    |
| BIJLAGE 6   | ARCHEOLOGISCH BUREAUONDERZOEK EN INVENTARISEREND VELDONDERZOEK55 |    |
| BIJLAGE 7   | STIKSTOFONDERZOEK56                                              |    |
| BIJLAGE 8   | NATUURWAARDENONDERZOEK 57                                        |    |

## <span id="page-4-1"></span><span id="page-4-0"></span>**HOOFDSTUK 1 INLEIDING**

### **1.1 Aanleiding**

In het buitengebied van de gemeente Oldenzaal, ten zuidoosten van de kern Oldenzaal bevindt zich aan de Postweg 1 een tuincentrum met bijbehorende kweekkassen. De eigenaar van het tuincentrum (hierna: initiatiefnemer), is voornemens alle bedrijfsactiviteiten ter plaatse te beëindigen.

Met het beëindigen van de bedrijfsmatige activiteiten vervalt de functie van de kassen en de bedrijfsbebouwing ter plaatse. Om de achteruitgang van de bouwkundige staat van de bebouwing en daarmee de ruimtelijke kwaliteit ter plaatse te voorkomen, is initiatiefnemer voornemens alle bebouwing te slopen en in het kader van de rood voor rood-regeling de sloopmeters in te zetten voor de realisatie van drie woonpercelen.

In voorliggend geval wordt circa 1,3 hectare (13.000 m²) aan kassen gesloopt. Vanuit zowel provinciaal als gemeentelijk beleid wordt voorgeschreven dat met de sloop van 4.500 m² aan kassen, één compensatiewoning mag worden gerealiseerd. Doordat in voorliggend geval sprake is van een veelvoud van dit sloopoppervlak, kunnen drie compensatiewoningen worden gerealiseerd.

De hiervoor genoemde compensatiewoningen worden op een adequate wijze landschappelijk ingepast, waarmee de ruimtelijke kwaliteit ter plaatse een aanzienlijke impuls krijgt.

Naast het vorenstaande bevindt zich aan de Postweg 1 een bedrijfswoning. Deze woning (met bijgebouwen) wordt behouden en zal dienst doen als een reguliere woning.

Resumerend behelst het voornemen het volgende:

- Sloop van circa 1,3 hectare kassen;
- Sanering van ondienstige verharding en kweekgronden;
- Realisatie van drie compensatiewoningen;
- Behoud van de woning aan de Postweg 1;
- Landschappelijk inpassen van het geheel;

Het voornemen resulteert in een passende vervolgfunctie voor de locatie en draagt bij aan de ruimtelijke kwaliteit en de vitaliteit van het buitengebied van de gemeente Oldenzaal.

De voorgenomen ontwikkeling is niet in overeenstemming met het geldende bestemmingsplan "Buitengebied 2007". Dit bestemmingsplan bevat geen afwijkings- of wijzigingsmogelijkheden waar op basis het voornemen kan worden mogelijk gemaakt. Een bestemmingsplanherziening is daarom vereist.

Voorliggend bestemmingsplan voorziet in de gewenste juridisch-planologische kaders om het voornemen mogelijk te maken. In deze toelichting wordt aangetoond dat het voornemen in overeenstemming is met een goede ruimtelijke ordening.

### <span id="page-4-2"></span>**1.2 Ligging plangebied**

Het plangebied ligt aan de Postweg 1 te Oldenzaal, in het buitengebied van de gemeente Oldenzaal. In afbeelding 1.1 is de ligging van het plangebied ten opzichte van de kern Oldenzaal en de directe omgeving globaal weergegeven.

**Bestemmingsplan "Buitengebied 2007, 11e partiële herziening, Postweg 1"** Vastgesteld

*Afbeelding 1.1 Ligging van het plangebied ten opzichte van de kernen Oldenzaal en de omgeving (Bron: ArcGIS)*

### <span id="page-5-0"></span>**1.3 De bij het plan behorende stukken**

Het bestemmingsplan "Buitengebied 2007, 11e partiële herziening, Postweg 1" bestaat uit de volgende stukken:

- verbeelding (tek.nr. NL.IMRO.0173.BP16048-va01) en een renvooi;
- regels (met bijlage).

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het bestemmingsplan en van de daaraan ten grondslag liggende gedachten, maar maakt geen deel uit van het juridisch bindende deel van het bestemmingsplan.

### <span id="page-5-1"></span>**1.4 Huidig planologisch regime**

#### **1.4.1 Algemeen**

Het plangebied ligt binnen de begrenzing van de bestemmingsplannen "Buitengebied 2007" en "Parapluplan parkeernormen Oldenzaal". Deze bestemmingsplannen zijn respectievelijk op 5 maart 2009 en 12 november 2018 vastgesteld door de gemeenteraad van Oldenzaal.

Het bestemmingsplan "Parapluplan parkeernormen Oldenzaal" is een zogenaamd parapluplan waarmee de gemeente de parkeernormering in de toen geldende bestemmingsplannen heeft geregeld. De parkeerregeling uit dit parapluplan zijn in voorliggend bestemmingsplan overgenomen. Voor het overige is dit parapluplan bij de nadere uiteenzetting van het huidige planologische regime niet relevant.

In afbeelding 1.2 is een uitsnede van de verbeelding van dit bestemmingsplan opgenomen met daarin de ligging van het plangebied weergegeven.

*Afbeelding 1.2 Uitsnede verbeelding bestemmingsplan "Buitengebied 2007" (Bron: Gemeente Oldenzaal)*

#### **1.4.2 Bestemmingen**

Op basis van het geldende bestemmingsplan "Buitengebied 2007" heeft het plangebied de bestemmingen 'Detailhandel - Tuincentrum', de dubbelbestemming 'Archeologisch gebied' en de aanduidingen 'geen boomteelt' en 'geluidszone'.

Gronden met de bestemming 'Detailhandel – Tuincentrum' zijn bestemd voor detailhandel en een hoveniersbedrijf, met de daarbijbehorende gebouwen en een bedrijfswoning.

Gronden met de dubbelbestemming 'Archeologisch gebied' zijn, naast de andere voor die gronden aangewezen bestemmingen, tevens bestemd voor het behoud, de bescherming en/of het herstel van de voorkomende archeologische waarden.

Ter plaatse van de gronden met de aanduiding 'geen boomteelt' mag geen boomteelt plaatsvinden.

Voor zover gronden zijn voorzien van de aanduiding 'geluidszone' mag geen toename plaatsvinden van geluidgevoelige functies.

#### **1.4.3 Strijdigheid**

Initiatiefnemer is voornemens om het perceel aan de Postweg 1 te transformeren ten behoeve van woningbouw. Hierbij wordt de bestaande bedrijfswoning in gebruik genomen als reguliere woning en worden er drie compensatiewoningen gebouwd. Vorenstaande past niet binnen de nu geldende bestemming 'Detailhandel – Tuincentrum'. Daarnaast is een toename van geluidsgevoelige functies (de te realiseren compensatiewoningen) niet toegestaan binnen de aanduiding 'geluidszone'. De geluidszone is echter komen te vervallen.

Om het voornemen mogelijk te maken wordt de bestemming 'Detailhandel – Tuincentrum' en de aanduiding 'geluidszone' wegbestemd en voorzien van passende bestemmingen. De reden dat de 'geluidszone' kan worden wegbestemd wordt in paragraaf 5.2.1 onderbouwd. Voorliggend bestemmingsplan voorziet in de gewenste juridisch-planologische kaders.

### <span id="page-7-0"></span>**1.5 Leeswijzer**

Na deze inleiding wordt in hoofdstuk 2 een beschrijving gegeven van de ruimtelijke en functionele karakteristiek alsmede de huidige situatie in het plangebied.

Hoofdstuk 3 gaat in op de gewenste situatie.

In hoofdstuk 4 wordt ingegaan op de verantwoording van de bestemmingskeuze, waarbij de opzet van de regels en wijze van bestemmen aan bod komen.

In hoofdstuk 5 wordt de haalbaarheid van het plan nader onderbouwd. Eerst wordt het voornemen getoetst aan de beleidskaders op verschillende niveaus. Daarna passeren alle relevante milieu- en omgevingsaspecten de revue. Tot slot wordt in dit hoofdstuk de economische haalbaarheid verantwoord.

Hoofdstuk 6 gaat in op de procedure, waarbij inspraak, vooroverleg en zienswijzen als onderwerp aan bod komen.

## <span id="page-8-1"></span><span id="page-8-0"></span>**HOOFDSTUK 2 BESTAANDE RUIMTELIJKE SITUATIE**

### **2.1 Ruimtelijke karakteristiek omgeving**

De hoogteverschillen en de afwisselende bodemsamenstelling, beiden als gevolg van het ontstaan en de aanwezigheid van de stuwwal, hebben een belangrijke invloed gehad op de waterhuishouding en hebben een belangrijke rol gespeeld bij de ontwikkeling van de ruimtelijk-functionele structuur in de omgeving van het plangebied.

### <span id="page-8-2"></span>**2.2 Functionele karakteristiek omgeving**

De functionele karakteristiek van de directe omgeving wordt voornamelijk bepaald door verspreid liggende woonerven en agrarische bedrijven, agrarische cultuurgronden en natuurgebied. De Rijksweg A1 is een belangrijke structuurdrager in de omgeving. In afbeelding 2.1 is op een luchtfoto de ligging van het plangebied in de omgeving weergegeven.

*Afbeelding 2.1 Luchtfoto van de omgeving van het plangebied (Bron: Provincie Overijssel)*

### <span id="page-8-3"></span>**2.3 Het plangebied**

Het plangebied ligt aan de Postweg 1 in het buitengebied van de gemeente Oldenzaal. Het plangebied wordt in het noorden begrensd door bos en natuur. Ten oosten en westen van het plangebied vormen agrarische cultuurgronden de begrenzing. In het zuiden wordt het plangebied begrensd door de Postweg. In afbeelding 2.2 is op een luchtfoto de ligging van het plangebied in de directe omgeving weergegeven.

**Bestemmingsplan "Buitengebied 2007, 11e partiële herziening, Postweg 1"** Vastgesteld

*Afbeelding 2.2 Luchtfoto plangebied (Bron: Provincie Overijssel)*

Het plangebied betreft een perceel waarop een tuincentrum wordt geëxploiteerd. Bij dit tuincentrum behoort een kassencomplex met een oppervlak van circa 1,3 hectare en kweekgronden. Vorenstaande maakt het mogelijk dat het tuincentrum uitsluitend eigen opkweek verkoopt.

Daarnaast bevindt zich aan de Postweg een bedrijfswoning en een ruime parkeergelegenheid. Het geheel is met twee in- en uitritten ontsloten op de Postweg.

## <span id="page-10-1"></span><span id="page-10-0"></span>**HOOFDSTUK 3 PLANBESCHRIJVING**

### **3.1 Aanleiding**

Zoals in hoofdstuk 1 is aangegeven, is initiatiefnemer voornemens het tuincentrum te sluiten en de daarbij behorende kassen en kweekgronden te slopen en te saneren. Door deel te nemen aan de rood voor roodregeling, kan initiatiefnemer drie compensatiewoningen realiseren.

Naast het vorenstaande wordt de bestaande bedrijfswoning behouden en herbestemd tot een reguliere woning en wordt het gehele perceel landschappelijk ingepast.

Om te komen tot de gewenste situatie ter plaatse is advies ingewonnen bij Het Oversticht (zie bijlage 1). Op basis van dit advies, is door De Erfontwikkelaar een Ruimtelijk kwaliteitsplan en beeldkwaliteitsplan uitgewerkt (zie bijlage 2). Hierna wordt ingegaan op de voorgenomen ontwikkeling.

### <span id="page-10-2"></span>**3.2 Voorgenomen ontwikkeling**

#### **3.2.1 Te slopen en te behouden bebouwing**

Om de voorgenomen woningbouw mogelijk te maken dient een aanzienlijk areaal aan kassen, kweekgronden en (in de toekomst) ondienstige erfverharding te worden gesloopt en gesaneerd. Het te slopen oppervlak aan kassen betreft circa 1,3 hectare. In afbeelding 3.1 is de sloop- en saneringsopgave weergegeven.

*Afbeelding 3.1 Sloop- en saneringsopgave (Bron: De Erfontwikkelaar)*

Niet alles in het plangebied wordt gesloopt. Zo blijft de bedrijfswoning en bijbehorende bijgebouwen behouden. Deze worden in gebruik genomen als zijnde een reguliere woning met bijgebouwen. Op advies van Het Oversticht worden de bestaande volières (circa 50 m²) ten noorden van de bedrijfswoning behouden. Het behoud van de volières dient ter herinnering van wat er op het erf heeft gestaan. De volières zijn in een goede bouwkundige staat waardoor behoud ook reëel is. De woning blijft ontsloten op één van de bestaande in- en uitritten. In afbeelding 3.2 zijn de te behouden gebouwen en bouwwerken weergegeven.

*Afbeelding 3.2 Te behouden bebouwing (Bron: De Erfontwikkelaar)*

#### **3.2.2 Te realiseren compensatiewoningen**

Zoals aangegeven bevindt het plangebied zich op een stuwwal. Door sloop van de kassen neemt de ruimtelijke kwaliteit van het plangebied toe omdat de helling van de stuwwal weer zichtbaar wordt. De openheid daarvan, met een bosrand als achtergrond, moet gekoesterd worden. Nieuwe bebouwing moet dus zodanig geplaatst worden dat die openheid intact blijft. Het Oversticht heeft daarom geadviseerd op de compensatiewoningen in het noorden van het plangebied te realiseren. Deze woningen worden ontsloten via een aan te leggen erftoegangsweg langs de bestaande singel ten oosten van het plangebied, welke aansluiting vindt op de in- en uitrit van de bestaande woning aan de Postweg 1. Het gebied tussen de bestaande woning en de compensatiewoningen wordt een open gebied (weiland).

In afbeelding 3.2 is de gewenste positionering van de compensatiewoningen weergegeven.

**Bestemmingsplan "Buitengebied 2007, 11e partiële herziening, Postweg 1"** Vastgesteld

*Afbeelding 3.3 Ligging compensatiewoningen in het plangebied (Bron: De Erfontwikkelaar)*

### <span id="page-12-0"></span>**3.3 Landschappelijke inpassing**

De erven in het landschap waar het plangebied zich bevindt zijn over het algemeen half open en al dan niet voorzien van enkele grote bomen. Langs de Postweg staat enige wegbeplanting en er komen op de grens van de percelen houtsingels voor. Aan de noordzijde is een bos aanwezig dat kenmerkend is op de stuwwal. Met groene elementen wordt de balans tussen bebouwing en landschap aangebracht. Daarbij is het belangrijk dat het erf een informeel karakter krijgt. Dit houdt in dat strakke erfgrenzen middels hagen of hekwerken voorkomen moet worden. De kavels zijn dermate groot dat er middels losse beplanting of een afgewogen positionering van terrassen, privacy gecreëerd kan worden. Als centraal element is gekozen om een hoogstamfruitgaard aan te leggen. Hiermee worden de verschillende kavels met elkaar verbonden en ziet het er als een passend ensemble uit. Nabij de woningen is ruimte om te keren en parkeren. De keuze voor de verharding moet in afstemming gemaakt worden met de materialisering van de architectuur. Verharding moet in een gedekte kleurstelling sober toegepast worden. Schuttingen en hoge opgaande exoten moeten in het buitengebied voorkomen worden.

Naast de sloop van in totaal 1,3 ha landschapsontsierende bebouwing wordt ook het erf opgeruimd en blijft middels de nieuwe woonfuncties vitaal. Nieuwe woningen zorgen voor leefbaarheid in het buitengebied. Middels een afgewogen positioneren van de woningen en het landschappelijk goed inpassen van de locatie zal de ruimtelijke kwaliteit toenemen. Daarnaast zal de inrit toegankelijk worden gemaakt voor wandelaars en aansluiten op de bestaande wandelroute van Het Hoge Venterink. Recreatief medegebruik van het erf wordt daarmee mogelijk. Het is een kwaliteitsimpuls dat past bij het gebied.

Opgemerkt wordt dat het hierbij niet wenselijk is dat recreanten de erftoegangsweg gebruiken als parkeerterrein.

Het eindbeeld is een landschappelijk goed ingepast erf waarbij wonen, werken en recreëren als goede buren samengaan. De landschappelijke groenstructuur wordt versterkt en de ontwikkeling draagt bij aan een leefbaar platteland.

Al met al is, naast de basisinspanning van het landschappelijk inpassen van de eindsituatie, sprake van aanvullende kwaliteitsprestaties. Deze uit zich door de erftoegansweg open te stellen van wandelaars, dat aansluiting vindt op een bestaand wandelpad van Het Hoge Ventering.

Op afbeelding 3.3 is te zien hoe het plangebied landschappelijk wordt ingepast. Voor een nadere duiding van de landschapsmaatregelen wordt verwezen naar bijlage 2 bij deze toelichting.

### <span id="page-13-0"></span>**3.4 Beeldkwaliteitsplan**

Op de inrichtingstekening (afbeelding 3.3 en bijlage 2) worden structuren duidelijk. In hoofdlijnen staan wegen, groen en kavelgrenzen vast. Binnen dit kader moet voldoende ruimte zijn om een eigen ontwerp van een woning met erf te ontwikkelen. Om de eenheid in het gebied te bewaken zijn er wel randvoorwaarden opgesteld voor de vormgeving, materialisatie en beplanting. Omdat er in principe een nieuw erfensemble ontstaat, is het goed om hiërarchie op het erf te bepalen. Erven in het buitengebied kennen veelal een duidelijk hoofdgebouw met enkele ondergeschikte gebouwen. Dit principe moet in het plangebied duidelijk zijn. Ter ondersteuning van de onderbouwing van het beeldkwaliteitsplan, is in afbeelding 3.4 de gewenste situatie ter plaatse van de compensatiewoningen weergegeven.

*Afbeelding 3.4 Gewenst situatie compensatiewoningen (Bron: De Erfontwikkelaar)*

Ter plaatse van de compensatiewoningen staat het 'hoofdgebouw' voor aan het erf (nr. 2 op de tekening), op de meest prominente plek en is georiënteerd op de Postweg. Deze woning wordt omringd met een 'voortuin'. Deze voortuin verzorgt zo op een landschappelijke wijze de overgang van het weiland naar het meer privé-deel van de kavel.

De overige gebouwen staan geclusterd rondom het gezamenlijk erf. De ordening daarvan is in principe informeel. De andere twee woningen staan altijd met de achter- of zijgevel direct aan het gezamenlijk erf en zijn georiënteerd op het omliggende landschap. De achter- of zijgevel aan het erf is voorzien van

gevelopeningen en bij voorkeur ook van de entree. Elke woning heeft een inpandig bijgebouw. Zonnepanelen zijn op de woningen toegestaan bij voorkeur geïntegreerd of separaat op het erf. Bij de laatste optie altijd afgeschermd middels een gebiedseigen haag van maximaal 1,5 (m). Het gezamenlijk erf wordt gebruikt om te keren en te parkeren. De kavels met tuinen en weiden zijn meer beschutte privé gedeelten. In de architectuur wordt de inspiratie gevonden in de boerderijen en schuren die in het buitengebied voorkomen, dit mag ook een moderne interpretatie zijn. Alle gebouwen op het boerenerf vormen een ensemble. Dit betekent dat ze niet alleen bij elkaar op een boerenerf staan, maar ook in hun uiterlijk op elkaar afgestemd zijn. Dit kan bijvoorbeeld door overeenkomsten in architectuurstijl, in detailleringen, materiaalgebruik en/of kleurgebruik.

De inhoudsmaat van de woningen zal maximaal 1.000 m³ bedragen. De inhoudsmaat van de meest prominente woningen (nr. 2 op de tekening) zal maximaal 1.500 m³ bedragen (inclusief inpandig bijgebouw). Op deze manier kan deze woning de uitstraling krijgen van het 'hoofdgebouw' van het erf van de drie compensatie woningen.

Daarbij is er ruimte om onder architectuur de woningen vorm te geven. De woningen worden zo veel mogelijk gepositioneerd zoals het op de tekening is weergegeven. Daarbij is de nokrichting leidend. Het is niet toegestaan om middels platte aanbouwen de woning te vergroten. Het eindbeeld is één duidelijk hoofdvorm. Daarbinnen moeten alle functies (bijvoorbeeld ook een overdekt terras) zich bevinden.

In bijlage 2 worden de beeldkwaliteitseisen puntsgewijs opgesomd.

### <span id="page-15-1"></span><span id="page-15-0"></span>**HOOFDSTUK 4 VERANTWOORDING BESTEMMINGSKEUZE**

### **4.1 Inleiding**

In de voorgaande hoofdstukken is ingegaan op het plangebied en de voorgenomen ontwikkeling. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

### <span id="page-15-2"></span>**4.2 Opzet van de regels**

#### **4.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels;
- 2. Bestemmingsregels;
- 3. Algemene regels;
- 4. Overgangs- en slotregels.

#### **4.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- *Begrippen (Artikel 1)*  In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.
- *Wijze van meten (Artikel 2)*  Dit artikel geeft op een eenduidige manier aan op welke wijze afstanden, dakhellingen en oppervlakten moeten worden gemeten en hoe voorkomende eisen betreffende de maatvoering begrepen moeten worden.

#### **4.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bouwhoogte, inhoudsmaat, etc.);
- Afwijken van de bouw- en gebruiksregels: onder welke voorwaarde mag afgeweken worden van de aangegeven bouw- en gebruiksregels;
- Specifieke gebruiksregels: welk gebruik van gronden en opstallen in ieder geval strijdig zijn;
- Omgevingsvergunning voor het uitvoeren van een werk, geen bouwwerk zijnde, of van werkzaamheden.

In paragraaf 4.3 worden de bestemmingen nader toegelicht.

#### **4.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- *Anti-dubbeltelregel (Artikel 10)* Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- *Algemene gebruiksregels (Artikel 11)*  In dit artikel worden de algemene gebruiksregels opgenomen ten aanzien van strijdig gebruik.
- *Algemene afwijkingsregels (Artikel 12)* In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- *Overige regels (Artikel 13)* In dit artikel worden de parkeerregels beschreven.

#### **4.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregel wordt aangegeven hoe het bestemmingsplan wordt genoemd.

#### <span id="page-16-0"></span>**4.3 Wijze van bestemmen**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is. In deze paragraaf worden de gemaakte keuzes nader onderbouwd.

#### **Agrarisch met waarden – Natuur en landschap (Artikel 3)**

De gronden tussen de bestaande woning en de te realiseren drie compensatiewoningen zijn voorzien van de bestemming 'Agrarisch met waarden – Natuur en landschap'.

De voor 'Agrarisch met waarden – Natuur en landschap' aangewezen gronden zijn bestemd voor het behoud, het herstel en de ontwikkeling van de landschappelijk waarden, natuurontwikkeling, agrarisch natuurbeheer en ontsluitingswegen ten behoeve van de voor 'Wonen' aangewezen gronden. Door middel van de laatste bepaling is gewaarborgd dat de compensatiewoningen kunnen worden ontsloten.

Binnen deze bestemming zijn de bouwregels beperkt tot bouwwerken geen gebouw zijnde. Deze mogen maximaal 1,5 meter hoog worden gebouwd. Door deze sobere bouwregels is gewaarborgd dat het gebied open blijft, waardoor de stuwwal ter plaatse weer zichtbaar wordt.

#### **Groen (Artikel 4)**

De groenstroken in het oosten en het noorden van het plangebied hebben de bestemming 'Groen' gekregen. Dit betreffen gronden die niet direct behoren tot het woonperceel, maar waar agrarisch gebruik eveneens niet aan de orde is.

Gronden binnen deze bestemming zijn bestemd voor groenvoorzieningen, bermen en beplanting. Tevens zijn fiets- en voetpaden en speelvoorzieningen toegestaan.

Binnen deze bestemming mogen enkel gebouwen ten dienste van de bestemming worden gebouwd. Deze mogen niet hoger dan 3 meter en niet groter dan 25 m² zijn. Tevens zijn regels opgenomen voor bouwwerken, geen gebouwen zijnde.

#### **Groen - Erfgroen (Artikel 5)**

De gronden rondom de compensatiewoningen en de tuinen bij deze woningen zijn voorzien van de bestemming 'Groen – Erfgroen'. Deze gronden worden niet agrarisch gebruikt en zullen middens de bestemming 'Groen – Erfgroen' meer binding krijgen met de woningen.

Gronden binnen deze bestemming zijn overeenkomstig met de bestemming 'Groen', bestemd voor groenvoorzieningen, bermen en beplanting. Tevens zijn fiets- en voetpaden en speelvoorzieningen toegestaan. Binnen deze bestemming is de mogelijkheid voor moestuinen toegevoegd.

Binnen deze bestemming mogen enkel gebouwen ten dienste van de bestemming worden gebouwd. Deze mogen niet hoger dan 2,5 meter en niet groter dan 15 m² zijn. Hierbij kan worden gedacht aan bijvoorbeeld kleine kweekkassen. Tevens zijn regels opgenomen voor bouwwerken, geen gebouwen zijnde.

#### **Tuin (Artikel 6)**

Doordat de compensatiewoningen zijn voorzien van een vrij strakke woonbestemming, is rondom de woonbestemmingen van de compensatiewoningen de bestemming 'Tuin' opgenomen. Deze gronden zijn bestemd voor tuinen, met bijbehorende gebouwen en bouwwerken, geen gebouwen zijnde.

Binnen de tuinbestemming is bepaald dat vrijstaande bijgebouwen ten dienst van de aangrenzende gronden gelegen woningen zijn toegestaan. Hierbij dienen de bouwregels binnen de betreffende woonbestemming in acht te worden genomen. Om te voorkomen dat er teveel bijgebouwen worden gebouwd, is bepaald dat het oppervlak van bijgebouwen binnen de woonbestemming en binnen de tuinbestemming gezamenlijk moeten voldoen aan de oppervlaktebepaling van 50 m².

#### **Verkeer – Verblijfsgebied (Artikel 7)**

De toegangsweg en het centraal gelegen gebied tussen de drie compensatiewoningen heeft de bestemming 'Verkeer – Verblijfsgebied' gekregen. Hiermee is gewaarborgd dat ter plaatse een toegangsweg ten behoeve van de woningen kan worden gerealiseerd.

Gronden met deze bestemming zijn bedoeld voor wegen, straten en parkeer-, groen- en speelvoorzieningen. Ook zijn de gronden bestemd voor waterhuishoudkundige doeleinden, waterberging en waterlopen.

#### **Wonen (Artikel 8)**

De bestaande woning aan de Postweg 1 is voorzien van de bestemming 'Wonen'. Gronden met deze bestemming zijn bedoeld voor woningen (al dan niet in combinatie met ruimte voor een aan huis gebonden beroep), met dien verstande dat per bestemmingsplan niet meer dan één woning is toegestaan. Binnen de woning is een inwoonsituatie toegestaan (twee huishoudens in één woning).

In de bouwregels is bepaald dat de woning in het bouwvlak moet staan. De inhoudsmaat van de woning mag niet meer dan 1.000 m³ bedragen. Er zijn maatvoeringeisen opgenomen ten aanzien van de goot- en

bouwhoogte en de dakhelling van de woning. Hiervoor geldt dat bestaande (afwijkende) maatvoeringen gehandhaafd mogen worden.

Ten aanzien van aanbouwen, uitbouwen, bijgebouwen en overkappingen is bij de woning een gezamenlijk oppervlak van 250 m² toegestaan. Circa 50 m² van dit oppervlak is reeds gereserveerd voor de te behouden volière. De overige 200 m² is, binnen de kaders van het bestemmingsplan, in te vullen door initiatiefnemer (denk aan een garage e.d.). Van de genoemde 250 m² aan bebouwing, mag 50 m² benut worden voor aanbouwen, uitbouwen en aangebouwde bijgebouwen en overkappingen.

#### **Wonen - Erfwonen (Artikel 9)**

De drie compensatiewoningen zijn voorzien van de bestemming 'Wonen - Erfwonen' met bouwvlakken. Omdat voor de drie compensatiewoningen andere bestemmingsregels benodigd zijn, hebben deze een separate woonbestemming gekregen. Dit komt de leesbaarheid van het bestemmingsplan ten goede.

Gronden met de bestemming 'Wonen - Erfwonen' zijn bestemd voor woningen (al dan niet in combinatie met ruimte voor een aan huis gebonden beroep). Per bouwvlak is niet meer dan één woning toegestaan. De drie compensatiewoning zijn voorzien van separate bestemmingsvlakken met bijbehorende bouwvlakken.

In de bouwregels is bepaald dat de inhoud van een woning niet meer mag bedragen dan 1.000 m³, danwel niet meer dan 1.500 m³ ter plaatse van de aanduiding 'maximum volume'. Verder geldt er een maximum goot- en bouwhoogte van respectievelijk 4 meter en 9 meter. De breedte mag niet minder dan 5 meter bedragen en de dakhelling mag niet minder dan 30 graden bedragen.

In afwijking van de regels in de bestemming 'Wonen' geldt binnen deze bestemming dat binnen de geldende inhoudsmaat van de woning tevens de aanbouwen, uitbouwen, aangebouwde bijgebouwen en overkappingen zijn inbegrepen. Op deze manier is gewaarborgd dat er geen separate aanbouwen worden toegestaan en ter plaatse de hoofdgebouwen, samen met de aanbouwen als één volume worden gebouwd. Zodoende is het mogelijk om schuurwoningen te realiseren.

Per woning is het verder nog toegestaan om 50 m² aan vrijstaande bijgebouwen en 50 m² aan aangebouwde overkappingen te realiseren. Een bijgebouw van 50 m² is wenselijk om los van de woning ook een bijgebouw te hebben voor functies die niet in de woning gewenst zijn. Denk hierbij aan de stalling auto's of het houden van hobbydieren.

In de specifieke gebruiksregels zijn voorwaardelijke verplichtingen opgenomen ter waarborging van het uitvoeren van de landschapsmaatregelen en de sloop van de kassen.

### <span id="page-19-1"></span><span id="page-19-0"></span>**HOOFDSTUK 5 HAALBAARHEID VAN HET PLAN**

### **5.1 Beleid**

#### **5.1.1 Rijksbeleid**

#### *5.1.1.1 Structuurvisie Infrastructuur en Ruimte*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en heeft de Nota Ruimte, de Structuurvisie Randstad 2040, de Nota Mobiliteit, de Mobiliteits Aanpak en de Structuurvisie voor de Snelwegomgeving vervangen. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland (de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) EHS, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *5.1.1.2 Ladder voor duurzame verstedelijking*

In de SVIR wordt de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde knelpunten bij de uitvoering van de Ladder en de wens om te komen tot een vereenvoudigd en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt. Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'.

#### *5.1.1.3 Toetsing van het initiatief aan de uitgangspunten in het rijksbeleid*

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie.

Wat betreft de 'Ladder voor duurzame verstedelijking' wordt opgemerkt dat de ladder van toepassing is bij 'nieuwe stedelijke ontwikkelingen' (3.1.6 Bro). Het begrip 'stedelijke ontwikkeling' wordt in Bro 1.1.1 als volgt gedefinieerd: *ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.*

Uit Afdelingsjurisprudentie blijkt dat de vraag wanneer sprake is van een nieuwe stedelijke ontwikkeling in grote mate casuïstisch wordt beantwoord. Zo heeft de Afdeling uitgemaakt dat de bouw van 11 woningen niet als stedelijke ontwikkeling wordt gezien. De raad is van oordeel dat gelet het aantal woningen dat het plan mogelijk maakt, het plan niet voorziet in een woningbouwlocatie of andere stedelijke ontwikkeling als bedoeld in artikel 1.1.1 eerste lid, aanhef en onder i van het Bro. Artikel 3.1.6, tweede lid, van het Bro is dan ook niet van toepassing (ABRvS 16 september 2015; ECLI:NL:RVS:2015:2921).

In voorliggend geval is de ladder voor duurzame verstedelijking dan ook niet van toepassing, aanzien sprake is van de realisatie van drie woningen en de herbestemming van één bedrijfswoning naar een reguliere woning. Geconcludeerd wordt dat, in het kader van de ladder voor duurzame verstedelijking, er geen sprake is van een nieuwe stedelijke ontwikkeling. Er is geen sprake van strijd met het rijksbeleid.

### **5.1.2 Provinciaal beleid**

De Omgevingsvisie Overijssel is dé provinciale visie voor de fysieke leefomgeving van Overijssel. In 2017 is de Omgevingsvisie en –verordening 2017 vastgesteld. Duurzaamheid, ruimtelijke kwaliteit en sociale kwaliteit zijn de leidende principes of 'rode draden' bij alle initiatieven in de fysieke leefomgeving van de provincie Overijssel.

#### *5.1.2.1 Omgevingsvisie Overijssel (2017)*

De omgevingsvisie is het centrale provinciale beleidsplan voor het fysieke beleidsplan voor het fysieke leefmilieu in Overijssel. De opgaven en kansen waar de provincie Overijssel voor staat, zijn vertaald in centrale beleidsambities voor negen beleidsthema's. De hoofdambitie van de Omgevingsvisie is een toekomstvaste groei van welvaart en welzijn met een verantwoord beslag op de beschikbare natuurlijke hulpbronnen en voorraden. Enkele centrale ambities van de provincie:

- goed en plezierig wonen, nu en in de toekomst door een passend en flexibel aanbod van woonmilieus (typen woningen en woonomgeving) die voorzien in de vraag (kwantitatief en kwalitatief);
- versterken complementariteit van bruisende steden en vitaal platteland als ruimtelijke, cultureel, sociaal en economisch samenhangend geheel. Dit door behoud en versterking van leefbaarheid en diversiteit van het landelijk gebied, stedelijke netwerken versterken, behoud en versterken van cultureel erfgoed als drager van identiteit;
- veilig, gezond en schoon kunnen wonen, werken, recreëren en reizen door te zorgen voor waterveiligheid, externe veiligheid en verkeersveiligheid;
- investeren in een hoofdinfrastructuur voor wegverkeer, trein, fiets en waarbij veiligheid en doorstroming centraal staan.

#### *5.1.2.2 Omgevingsverordening Overijssel (2017)*

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is. Er wordt nadrukkelijk gestuurd op ruimtelijke kwaliteit en duurzaamheid. Uitgangspunt is dat verstedelijking en economische activiteiten gebundeld worden ten behoeve van een optimale benutting van bestaand bebouwd gebied.

#### *5.1.2.3 Uitvoeringsmodel Omgevingsvisie Overijssel*

De opgaven, kansen, beleidsambities en ruimtelijke kwaliteitsambities voor de provincie zijn in de Omgevingsvisie Overijssel geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

- 1. Of generieke beleidskeuzes;
- 2. Waar ontwikkelingsperspectieven;
- 3. Hoe gebiedskenmerken.

Deze begrippen worden hieronder nader toegelicht.

#### *1. Of - generieke beleidskeuzes*

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een maatschappelijke opgave. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk aan beleidskeuzes om basiskwaliteiten als schoon drinkwater en droge voeten te garanderen. Andere generieke beleidskeuzes betreffen het voorkomen van overaanbod van bijvoorbeeld woningbouw- en kantoorlocaties.

Ook wordt in deze fase de zogenaamde Overijsselse ladder voor duurzame verstedelijking gehanteerd. Deze Overijsselse ladder geeft een nadere invulling aan de vraag hoe de behoefte moet worden bepaald, zowel in de stedelijke als in de groene omgeving, en op welke wijze de regionale afstemming vorm gegeven moet worden. Integraliteit, toekomstbestendigheid, concentratiebeleid, (boven)regionale afstemming en zuinig en zorgvuldig ruimtegebruik zijn beleidskeuzes die invulling geven aan de Overijsselse ladder voor duurzame verstedelijking.

Voor specifieke gebieden in Overijssel geldt dat niet alle initiatieven mogelijk zijn. Dit heeft te maken met zwaarwegende publieke belangen, Gebiedsspecifieke beleidskeuzes om de zwaarwegende publieke belangen te borgen, zijn: reservering voor waterveiligheid en beperking wateroverlast,

drinkwater/grondwaterbeschermingsgebieden, het Natuurnetwerk Nederland, de Nationale Landschappen en het provinciaal routenetwerk transport gevaarlijke stoffen.

#### *2. Waar - ontwikkelingsperspectieven*

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids- en kwaliteitsambities.

De ontwikkelperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven. De ontwikkelingsperspectieven zijn richtinggevend en bieden de nodige flexibiliteit voor de toekomst.

#### *3. Hoe - gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. Het is de vraag 'hoe' een ontwikkeling invulling krijgt.

Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden. Afbeelding 5.1 geeft dit schematisch weer.

*Afbeelding 5.1 Uitvoeringsmodel Omgevingsvisie Overijssel (Bron: Provincie Overijssel)*

#### *5.1.2.4 Toetsing van het initiatief aan het Uitvoeringsmodel Omgevingsvisie Overijssel*

Toetsing van voorliggend initiatief aan het Uitvoeringsmodel Omgevingsvisie Overijssel ontstaat globaal het volgende beeld.

#### *1. Of - generieke beleidskeuzes*

Bij de afwegingen in de eerste fase 'Of – generieke beleidskeuzes' zijn artikel 2.1.3 (Zuinig en zorgvuldig ruimtegebruik), artikel 2.1.5 (Ruimtelijke kwaliteit), artikel 2.1.6 (Kwaliteitsimpuls Groene Omgeving) en artikel 2.2.2 (Realisatie nieuwe woningen) uit de Omgevingsverordening Overijssel van belang. Hierna wordt op de artikelen nader ingegaan.

#### **Artikel 2.1.3 Zuinig en zorgvuldig ruimtegebruik**

- *1. Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de Groene Omgeving wanneer aannemelijk is gemaakt:* 
	- *dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;*
	- *dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.*
- *2. Bestemmingsplannen voor de Groene Omgeving voorzien uitsluitend in ontwikkelingen die een extra ruimtebeslag door bouwen en verharden leggen anders dan de uitleg van steden en dorpen wanneer aannemelijk is gemaakt:*
	- *dat (her)benutting van bestaande erven en/of bebouwing in de Groene Omgeving in redelijkheid niet mogelijk is;*
	- *dat mogelijkheden voor combinatie van functies op bestaande erven optimaal zijn benut.*

#### *Toetsing van het initiatief aan artikel 2.1.3 van de Omgevingsverordening Overijssel*

Het voornemen gaat uit van de sloop van kassen, waarbij ter compensatie drie woningen mogen worden gebouwd. Per saldo is er sprake van een aanzienlijk afname van ruimtebeslag door bouwen en verharding op de groene omgeving. Geconcludeerd wordt dat hiermee in voldoende mate rekening is gehouden met artikel 2.1.3 van de Omgevingsverordening Overijssel

#### **Artikel 2.1.5 Ruimtelijke kwaliteit (leden 1, 2, 3 en 5)**

- *1. In de toelichting op bestemmingsplannen wordt onderbouwd dat de nieuwe ontwikkelingen die het bestemmingsplan mogelijk maakt, bijdragen aan het versterken van de ruimtelijke kwaliteit conform de geldende gebiedskenmerken.*
- *2. In het kader van de toelichting als bedoeld in lid 1 wordt inzichtelijk gemaakt op welke wijze toepassing is gegeven aan het Uitvoeringsmodel (OF-, WAAR- en HOE-benadering) die in de Omgevingsvisie Overijssel is neergelegd.*
- *3. In het kader van de toelichting als bedoeld in lid 1 wordt gemotiveerd dat de nieuwe ontwikkeling past binnen het ontwikkelingsperspectief die in de Omgevingsvisie Overijssel voor het gebied is neergelegd.*
- *5. In het kader van de toelichting als bedoeld in lid 1 wordt inzichtelijk gemaakt op welke wijze toepassing is gegeven aan de vier-lagenbenadering die onderdeel uitmaakt van het Uitvoeringsmodel en op welke wijze de Catalogus Gebiedskenmerken is gebruikt bij de ruimtelijke inpassing van de nieuwe ontwikkeling.*

#### **Artikel 2.1.6 Kwaliteitsimpuls Groene Omgeving (leden 1 en 3)**

- *1. Bestemmingsplannen voor de Groene Omgeving kunnen – met in achtneming van het bepaalde in artikel 2.1.3 en artikel 2.1.4 en het bepaalde in artikel 2.1.5 – voorzien in nieuwvestiging en grootschalige uitbreidingen van bestaande functies in de Groene Omgeving, uitsluitend indien hier sociaal-economische en/of maatschappelijke redenen voor zijn én er is aangetoond dat het verlies aan ecologische en/of landschappelijke waarden in voldoende mate wordt gecompenseerd door investeringen ter versterking van ruimtelijke kwaliteit in de omgeving.*
- *3. In aanvulling op het gestelde onder 1 geldt voor nieuwe ontwikkelingen die plaatsvinden op gronden die vallen binnen het ontwikkelingsperspectief Ondernemen met Natuur en Water en die niet zijn aangeduid als Natuurnetwerk Nederland (NNN, voorheen EHS), geldt de voorwaarde dat de compensatie door investeringen ter versterking van ruimtelijke kwaliteit in de omgeving gericht dienen te zijn op de versterking van de kwaliteit van natuur, water en landschap.*

#### *Toetsing van het initiatief aan artikel 2.1.5 en 2.1.6 van de Omgevingsverordening Overijssel*

Voorliggend plan leidt tot een kwaliteitsimpuls in de groene omgeving (het buitengebied) van de gemeente Oldenzaal. Deze meerwaarde vertaalt zich in:

- door het toepassen van de Rood voor Rood-regeling en het slopen van in totaal circa 1,3 hectare aan kassen, neemt de hoeveelheid landschapontsierende bebouwing in het buitengebied af;
- saneren van ondienstige erfverharding;
- het versterken van de landschappelijke kwaliteit (zie ook hoofdstuk 3), door de compensatiekavels conform de gebiedskenmerken landschappelijk in te passen.

De investeringen in de ruimtelijke kwaliteit staan in verhouding tot de geboden ontwikkelingsmogelijkheden. Geconcludeerd wordt dat het in dit bestemmingsplan besloten initiatief in overeenstemming is met artikel 2.1.5 en 2.1.6 van de Omgevingsverordening Overijssel.

#### **Artikel 2.2.2 Realisatie nieuwe woningen (lid 1)**

- *1. Bestemmingsplannen en omgevingsvergunningen als bedoeld in artikel 2.1 lid 1 onder c van de Wabo, voorzien uitsluitend in de mogelijkheid tot het realiseren van nieuwe woningen als de behoefte daaraan is aangetoond door middel van actueel onderzoek woningbouw.*
#### *Toetsing van initiatief van artikel 2.2.2 Realisatie nieuwe woningen*

In paragraaf 5.1.3 wordt het voornemen getoetst aan onder andere het woonbeleid van de gemeente Oldenzaal. Hieruit blijkt dat binnen de gemeente nog voldoende behoefte is aan nieuwe woningen. Op deze plaats wordt kortheidshalve dan ook verwezen naar de genoemde paragraaf. Het plan is hiermee in overeenstemming met artikel 2.2.2 van de Omgevingsverordening.

#### *2. Waar - ontwikkelingsperspectieven*

In dit geval zijn vooral de ontwikkelingsperspectieven voor de Groene Omgeving van belang. In de Groene Omgeving gaat het vooral om: behoud en versterking van de kwaliteit van het landschap, het realiseren van een samenhangend netwerk van gebieden met natuur- en waterkwaliteit, ontwikkelingsmogelijkheden voor de landbouw, het toerisme en andere economische dragers, realisatie van waterkwaliteitsdoelen, het duurzaam beheer van drinkwatervoorraden én het opwekken van hernieuwbare energie. In de Groene Omgeving onderscheidt de provincie de volgende drie ontwikkelingsperspectieven:

- de zone Ondernemen met Natuur en Water (ONW);
- agrarisch ondernemen in het grootschalige landschap;
- wonen en werken in het kleinschalige mixlandschap.

Het plangebied behoort tot het ontwikkelingsperspectieven 'Wonen en werken in het kleinschalige mixlandschap' en voor een beperkt deel tot het 'Natuurnetwerk Nederland'. In afbeelding 5.2 is een uitsnede van de perspectievenkaart behorende bij de Omgevingsvisie opgenomen met daarop de ligging van het plangebied weergegeven.

*Afbeelding 5.2 Uitsnede ontwikkelingsperspectievenkaart Omgevingsvisie Overijssel (Bron: Provincie Overijssel)*

#### *'Wonen en werken in het kleinschalige mixlandschap'*

Het ontwikkelingsperspectief 'Wonen en werken in het kleinschalige mixlandschap' richt zich op het in harmonie met elkaar ontwikkelen van de diverse functies in het buitengebied. Aan de ene kant melkveehouderij, akkerbouw en opwekking van hernieuwbare energie als belangrijke vormen van landgebruik. Aan de andere kant gebruik voor natuur, recreatie, wonen en andere bedrijvigheid. Binnen dit ontwikkelingsperspectief kunnen nieuwe functies een plek krijgen op bestaande vrijkomende erven waar dit tevens maatschappelijke opgaven als behoud en ontwikkeling van cultuurhistorie, natuur en landschap ondersteunt. Zo worden vitaliteit en omgevingskwaliteit in samenhang versterkt. Het verbinden van de ontwikkelingsmogelijkheden van economische en maatschappelijke functies met het behoud en de versterking van cultuurhistorische, natuurlijke en landschappelijke elementen draagt bij aan het behoud van de specifieke kwaliteiten van het kleinschalige mixlandschap in Overijssel.

#### *'Natuurnetwerk Nederland'*

Binnen het Natuurnetwerk Nederland (NNN) staan in Overijssel de kwaliteitsambities Natuur als ruggengraat en Continu en Beleefbaar watersysteem voorop. Behoud en versterking van de natuurkwaliteit staat centraal binnen de bestaande natuur van het natuurnetwerk. Voor initiatieven die niet passen binnen de doelstelling van het Natuurnetwerk Nederland (NNN is binnen het natuurnetwerk geen ruimte, tenzij er sprake is van een groot openbaar belang waar niet op een andere manier aan voldaan kan worden (het 'nee, tenzij'-principe). Daarbij hanteren we zogenaamde NNN-spelregels. Binnen de gebieden waar de komende jaren natuurrealisatie plaatsvindt, is medegebruik mogelijk. Voorwaarde is wel dat initiatieven actief bijdragen aan realisatie van het robuuste en samenhangende netwerk van gebieden met natuur-, water- en landschappelijke kwaliteit.

#### *Toetsing van het initiatief aan het 'Ontwikkelingsperspectief'*

Woningbouw betreft een functie dat passend is binnen het ontwikkelingsperspectief 'Wonen en werken in het kleinschalige mixlandschap'. Het voornemen draagt met de transformatie van het perceel bij aan de ruimtelijke kwaliteit en de vitaliteit van het buitengebied van Oldenzaal.

In het noorden van het plangebied ligt het plangebied voor een zeer beperkt deel binnen het ontwikkelingsperspectief 'Natuurnetwerk Nederland'. De impact van het voornemen op het Natuurnetwerk Nederland is zeer beperkt. Door de sloop van circa 1,3 hectare aan kassen, de sanering van ondienstige erfverharding en kweekgronden, alsmede door het gehele perceel landschappelijk in te passen, neemt per saldo het oppervlak aan groene onbebouwde grond toe. Op basis hiervan wordt gesteld dat het voornemen geen significant negatief effect heeft op de wezenlijke kenmerken en waarden van het Natuurnetwerk Nederland. Vorenstaande wordt bevestigd in paragraaf 5.5 en bijlage 8 (Natuurwaardenonderzoek).

De ontwikkeling is in overeenstemming met de geldende ontwikkelingsperspectieven.

#### *3. Hoe - gebiedskenmerken*

Op basis van gebiedskenmerken in vier lagen (Natuurlijke laag, Laag van het agrarisch-cultuurlandschap, Stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. De 'Stedelijke laag' en de 'Laag van de beleving' worden buiten beschouwing gelaten, omdat vanuit deze lagen geen bijzondere eigenschappen ter plaatse van het plangebied aanwezig zijn.

#### 1. De 'Natuurlijke laag'

De natuurlijke laag is de laag van de bodem, het reliëf, het watersysteem en de natuur die zich hier 'van nature' op vestigt. Deze natuurlijke laag is het resultaat van de wisselwerking tussen abiotische (fysische) en biotische factoren en processen. Zo zorgden ijs-, wind- en waterstromen in Overijssel voor het ontstaan van een afwisselend landschap van stuwwallen, dekzandgronden, beekdalen en natte laagtes en bepaalden de stroomsnelheden van IJssel, Vecht, Regge of Dinkel waar het fijne (komgronden) en waar het grovere sediment (oeverwallen) werd afgezet. En ontwikkelde veen zich daar, waar het water maar moeilijk weg kon.

Het plangebied is op de gebiedskenmerkenkaart de 'Natuurlijke laag' aangeduid met de gebiedstypen 'Stuwwallen'. In afbeelding 5.3 is dat aangegeven.

**Bestemmingsplan "Buitengebied 2007, 11e partiële herziening, Postweg 1"** Vastgesteld

*Afbeelding 5.3 Natuurlijke laag (Bron: Provincie Overijssel)*

#### *'Stuwwallen'*

De stuwwallen zijn tijdens de ijstijd opgestuwde aardlagen. Door de vaak grote hoogteverschillen zijn ze nu nog steeds goed zichtbaar. Op een aantal plekken zijn de ruggen al van verre zichtbaar. Bovenop staand bieden ze spectaculaire zichten over de provincie. De stuwwalen hebben als regionale inzijggebieden een belangrijke functie in het watersysteem. Het zijn de 'ingangen' van regionale en lokale stelsels van grondwaterstromen.

De verschillende stuwwallen in de provincie hebben zich in de loop van de tijd allemaal anders ontwikkeld. In de occupatiegeschiedenis zijn sommige stuwwallen betrekkelijk ongemoeid gelaten. Op andere kwamen grote en kleinere escomplexen tot ontwikkeling. De hoge delen werden vaak als extensieve heidevelden in gebruik genomen, later zijn grote delen ervan bebost. De inzijging is afgenomen door oppervlakkige afwatering, waterwinning en het op grote schaal bebossen met naaldhout.

Als ontwikkelingen plaats vinden, dan dragen deze bij aan het beter zichtbaar en beleefbaar maken van de hoogteverschillen en van de overgang tussen stuwwal en omgeving.

#### *Toetsing van het initiatief aan de 'Natuurlijke laag'*

De voorgenomen sloop van circa 1,3 hectare aan kassen, zorgt ervoor dat er weer een groot stuk land vrijkomt van bebouwing. Bij de locatiekeuze van de compensatiewoningen is rekening gehouden met de stuwwal waar het plangebied op ligt. De woningen zijn namelijk geconcentreerd in het noorden van het plangebied geprojecteerd. Dit brengt met zich mee dat het gebied tussen de compensatiewoningen en de bestaande woning vrij blijft van bebouwing. Hier wordt de stuwwal weer zichtbaar.

Geconcludeerd wordt dat het voornemen in overeenstemming is met de 'Natuurlijke laag'.

- 2. De 'Laag van het agrarische cultuurlandschap'
Het agrarisch cultuurlandschap is bij uitstek een gebruikslandschap. Bij de ontwikkeling ervan hebben nooit ideeën over schoonheid een rol gespeeld. Wel zijn we het agrarisch cultuurlandschap in de loop van de tijd gaan waarderen. Het heeft als 'consumptielandschap' voor bewoners, recreanten en toeristen nieuwe betekenis gekregen. De landschappelijke structuren zijn belangrijke dragers van de biodiversiteit.

Het plangebied is op de gebiedskenmerkenkaart de 'Laag van het agrarisch cultuurlandschap' aangeduid met het gebiedstype 'Oude hoevenlandschap'. In afbeelding 5.4 wordt dit weergegeven.

*Afbeelding 5.4 Laag van het agrarisch cultuurlandschap (Bron: Provincie Overijssel)*

#### *'Oude hoevenlandschap*

Het Oude Hoevenlandschap betreft een landschap met verspreide erven. Het werd ontwikkeld nadat de complexen met de grote essen 'bezet' waren en een volgende generatie boeren nieuwe ontwikkelingsruimte zocht. Die vonden ze bij kleine dekzandkopjes die individueel werden ontgonnen. Dit leidde tot een landschap dat de zelfde opbouw kent als het essenlandschap, alleen in een meer kleinschalige, meer individuele en jongere variant. Deze kleinere maat en schaal is tevens de reflectie van de natuurlijke ondergrond. Het landschap is contrastrijk met veel variatie op de korte afstand.

Als ontwikkelingen plaatsvinden in het oude hoevenlandschap, dan dragen deze bij aan behoud en accentuering van de dragende structuren (groenstructuur en routes) van het oude hoevenlandschap, en aan de samenhang en de karakteristieke verschillen tussen de landschapselementen.

#### *Toetsing van het initiatief aan de 'Laag van het agrarisch cultuurlandschap'*

Het initiatief gaat uit van de sloop van een groot aantal vierkante meters aan kassen. Ter compensatie mogen drie nieuwe woningen worden gebouwd. Door de landschappelijke inpassing en de sloop van de voormalige, landschapsontsierende bedrijfsbebouwing wordt een aanzienlijke kwaliteitsimpuls aan de groene omgeving gegeven. Voor de wijze van landschappelijk inpassen wordt verwezen naar hoofdstuk 3. Geconcludeerd wordt dat het voornemen een aanzienlijk impuls van de ruimtelijke kwaliteit met zich meebrengt en bijdraagt aan het sociaal vitaal houden van het landelijk gebied.

#### *5.1.2.4 Conclusie toetsing aan het provinciaal beleid*

Geconcludeerd wordt dat de in dit voorliggende bestemmingsplan besloten ruimtelijke ontwikkeling in overeenstemming is met het in de Omgevingsvisie Overijssel verwoorde en het in de Omgevingsverordening Overijssel verankerde provinciaal ruimtelijk beleid.

#### **5.1.3 Gemeentelijk beleid**

#### *5.1.3.1 Structuurvisie Oldenzaal*

#### **Algemeen**

Het college van de gemeente Oldenzaal heeft op 10 december 2013 de ontwerp structuurvisie vastgesteld en de structuurvisie is op 10 maart 2014 vastgesteld door de gemeenteraad. De structuurvisie geeft integraal richting aan toekomstige ruimtelijke ontwikkelingen voor de komende 10 tot 15 jaar. Het is een dynamisch instrument waarmee de gemeente focus kan aanbrengen op haar inzet en kan sturen op ruimtelijke kwaliteit. De structuurvisie geeft kort en bondig weer wat de gemeentelijke ambities zijn voor stad en ommeland.

#### **Visie 2025: Strategische ingrepen voor de stad**

De gemeente Oldenzaal heeft haar structuurvisie aangegrepen om actief te werken aan haar toekomst. De structuurvisie geeft een integrale richting aan de toekomstige ruimtelijke ontwikkelingen en onderscheidt in haar visie een viertal strategische ingrepen, te weten:

- 1. Vergroten van het stedelijk kerngebied;
- 2. Ruimte maken voor de etalage van Oldenzaal;
- 3. Ruimte voor gevestigde en nieuwe ondernemers;
- 4. Vitale, onderscheidende en intieme woonwijken.

Het landelijk gebied, het gebied waar het plangebied onderdeel van uitmaakt, wordt niet specifiek genoemd in één van deze strategische opgaven. Op basis van de ruimtelijke compositie Oldenzaal 2025 behoort het plangebied tot de Landschappelijke scheg.

In de structuurvisie worden ten aanzien van deze landschappelijke scheg in relatie tot de ontwikkelingen in het plangebied geen specifieke punten benoemd.

#### **Toetsing van het initiatief aan de Structuurvisie Oldenzaal**

In de structuurvisie wordt niet specifiek ingegaan op het gebied waarin het plangebied zich bevindt. Wel wordt aangegeven dat de gemeente particulieren de ruimte wil geven om kleinschalige woonvoorzieningen in het groen te realiseren. Dergelijke woonvoorzieningen kunnen doorgaans enkel (door particulieren) mogelijk worden gemaakt door deel te nemen aan de rood voor rood-regeling.

In voorliggend geval is sprake van een dergelijke rood voor rood-ontwikkeling. De sloop van een groot areaal aan kassen en het landschappelijk inpassen van het geheel, resulteert in een aanzienlijke kwaliteitsimpuls in de omgeving. Voor een nadere toetsing aan het rood voor rood-beleid wordt verwezen naar paragraaf 5.1.3.2.

Geconcludeerd wordt dat de Structuurvisie Oldenzaal in overeenstemming is met de voorgenomen ontwikkeling.

#### *5.1.3.2 Woonvisie Oldenzaal 2016-2020 en woonprogrammering 2017-2027*

#### **Algemeen**

De woonvisie Oldenzaal 2016 -2020 is op 22 februari 2016 vastgesteld door de gemeenteraad. De woonvisie geeft de ambitie waarmee de gemeente Oldenzaal de komende 5 tot 10 jaar aan de slag wil. Het coalitieakkoord, de woonvisie Twente en de structuurvisie Oldenzaal hebben de basisgevormd voor de geactualiseerde woonvisie. Oldenzaal zet in op 5 speerpunten:

- 1. doelgroepen (1-persoonshuishoudens, lagere inkomens)
- 2. wonen en zorg
- 3. stedelijke vernieuwing
- 4. verduurzaming bestaande voorraad
- 5. programmeren en zuinig ruimtegebruik.

Ten aanzien van voorliggend plan is met name het speerpunt 'programmeren en zuinig ruimtegebruik' van belang. Hierna wordt nader ingegaan op dit speerpunt.

#### **Programmeren en zuinig ruimtegebruik**

Het aantal huishoudens in Oldenzaal groeit de komende 10 jaar met ongeveer 700. Daarnaast houdt de gemeente bij de woningbehoefte rekening met de compensatie van de sloop van 100 huurwoningen door WBO in 10 jaar tijd (o.a. Stadsbleek, Vijfhoek, Asterstraat, Zilverschoon). Voor deze toename zijn momenteel in principe al 600 woningen in harde bestemmingsplannen belegd. Het woningaanbod in deze bestemmingsplannen sluit echter niet altijd aan bij de marktvraag. Daarom zoekt de gemeente in overleg met marktpartijen naar een alternatief en markconform bouwprogramma. Dit heeft al geleid tot een aanpassing van de plannen Ganzenmarkt-zuid, Stadsbleek en Stationsplein. Door deze herprogrammering wordt de harde bestemmingsplancapaciteit verlaagd met 100 woningen. Met de resterende 500 woningen wordt voorzien in 70% van de behoefte voor de komende 10 jaar. Er resteert dus nog een opgave van 300 woningen.

#### **Toetsing van het initiatief aan de 'Woonvisie Oldenzaal 2016-2020'**

De voorgenomen ontwikkeling vindt plaatst op basis van de rood voor rood-regeling. Er wordt een groot areaal aan bebouwing gesloopt, waarvoor in de plaats die compensatiewoningen mogen worden gerealiseerd. Hiermee is sprake van een ontwikkeling dat voldoet aan de kenmerken van zuinig en zorgvuldig ruimtegebruik.

Uit de woonvisie blijkt tevens dat er nog voldoende vraag is naar nieuwe woningen voor (onder andere) de lokale markt. Hier sluit het initiatief bij aan.

Geconcludeerd wordt dat het voornemen in overeenstemming is met de 'Woonvisie Oldenzaal 2016-2020'.

#### *5.1.3.3 Rood-voor-rood-regeling*

#### **Algemeen**

De gemeente Oldenzaal heeft de rood voor rood-regeling vertaald in de beleidsnotitie 'Rood-voor-roodregeling'. Het hoofddoel hiervan is het verbeteren van de ruimtelijke kwaliteit van het landelijke gebied. Het verbeteren van de ruimtelijke kwaliteit van het landelijke gebied kan worden bereikt door de sloop van landschapsontsierende agrarische bedrijfsgebouwen. Om dit doel te bereiken mogen, in ruil voor het definitief en substantieel slopen van bedrijfsgebouwen, één of meer kwalitatief hoogwaardige compensatiewoningen worden gebouwd op planologisch aanvaardbare locaties.

#### **Sloopvoorwaarde**

Bij de sloop van minimaal 850 m² aan landschapsontsierende gebouwen, kan één compensatiewoning worden verkregen. De regeling geldt ook voor grootschalige kassen waarin een hoofdactiviteit plaatsvond of vindt. Voor de sloop van minimaal 4.500 m² kassen kan een woning in de plaats komen. Ook in geval van kassenbouw kan er alleen een compensatiewoning komen indien alle kassen op het agrarisch perceel worden gesloopt.

#### **Locatie van de compensatiewoning**

De bouw van een compensatiewoning dient plaats te vinden in de nabijheid van de voormalige agrarische bedrijfswoning zodat een samenhangend cluster van bebouwing ontstaat. Op die manier wordt gerefereerd aan de oorspronkelijke complexiteit van het agrarische bouwblok. Aan de bouw van een compensatiewoning op een locatie elders in het buitengebied wordt in beginsel geen medewerking verleend. Daarmee wordt voorkomen dat op "toevallige locaties" woningen ontstaan en daarmee het agrarische landschap verder wordt versnipperd. Bovendien is er na sloop op de kavels van het voormalige agrarische bedrijf voldoende ruimte voor de bouw van een woonhuis.

#### **Verbetering van de ruimtelijke kwaliteit**

Na sloop moet er sprake zijn van verbetering van de ruimtelijke kwaliteit. Met andere woorden, er dient ook een maatschappelijke meerwaarde te zijn. Een forse verbetering van de ruimtelijke kwaliteit wordt veelal door volledige sloop van bedrijfsgebouwen bereikt.

Ook door het opknappen van karakteristieke bebouwing die blijft staan kan een verbetering van de ruimtelijke kwaliteit worden bereikt. Het terugbrengen van een gevel in de oude staat zou bijvoorbeeld ook een verbetering kunnen zijn. Bij de situering van nieuwe bebouwing en het aanleggen van nieuw groen dient te worden aangesloten bij de uitgangspunten die in de gemeentelijke welstandsnota en een

landschapsontwikkelingsplan zijn opgenomen. Het is aan de initiatiefnemers om een deugdelijk plan over te leggen waaruit de ruimtelijke kwaliteitsmeerwaarde blijkt.

#### **Toetsing Rood-voor-rood-regeling**

In voorliggend geval wordt circa 1,3 hectare aan kassen gesloopt. Gezien de omvang van de sloopopgave wordt hiermee het recht op drie compensatiewoningen verkregen. De voorgenomen drie compensatiewoningen worden gerealiseerd binnen het (voormalige) bedrijfsperceel en voldoet daarmee ook aan de locatie voorwaarden voor compensatiewoningen. Bovendien is de locatie van de compensatiewoningen weloverwogen gekozen, rekening houdend met de landschappelijke kwaliteit ter plaatse. Er wordt namelijk zodanig gebouwd, dat de stuwwal ter plaatse weer zichtbaar wordt.

Naast het vorenstaande wordt het plangebied op een landschappelijk adequate wijze ingepast in de omgeving. Dit in samenhang met de sloop van de kassen, de sanering van de ondienstige erfverharding en kweekgronden, resulteert in een aanzienlijke kwaliteitsimpuls voor het buitengebied van de gemeente Oldenzaal.

Opgemerkt wordt dat de gemeente voor landelijke woningen in het buitengebied een inhoudsmaat van 1.000 m³ het uitgangspunt is. In voorliggend geval wordt voor één van de drie compensatiewoningen een inhoudsmaat van maximaal 1.500 m³ mogelijk gemaakt. De grote inhoudsmaat van 1.500 m³ wordt mogelijk gemaakt omdat ter plaatse, naast de kwalitatieve basisinspanning (sloop ontsierende bebouwing en landschappelijk inpassen van het geheel), tevens aanvullende kwaliteitsinspanning worden verricht. Zoals reeds vermeld komt de extra kwaliteitsinspanning tot uiting door de in- en uitrit open te stellen voor wandelaars en middels een kavelpad aan te laten sluiten op het bestaande wandelpad door Hoge Ventrink.

Geconcludeerd wordt dat de voorgenomen ontwikkeling in overeenstemming is met de 'Rood-voor-roodregeling'.

#### *5.1.3.4 Casco-benadering in Noordoost-Twente*

#### **Algemeen**

In het Ontwikkelingsperspectief voor het Nationale Landschap Noordoost-Twente hebben de provincie Overijssel en de gemeenten Dinkelland, Losser, Oldenzaal en Tubbergen de ambitie uitgesproken om de tendens van schaalvergroting in de grondgebonden landbouw zodanig vorm te geven dat deze niet ten koste gaat van de kwaliteit van het landschap. Zowel gemeenten als provincie hadden behoefte aan een praktisch concept om in de dagelijkse praktijk invulling te geven aan deze ambitie. Voor het bereiken van deze ambitie is het, het meest wenselijk om de belangen van initiatiefnemers die elementen willen verwijderen te koppelen aan grondeigenaren die bereid zijn nieuwe elementen te plaatsen om zo het landschap te versterken. Alle individuele aanvragen zullen dan uiteindelijk moeten leiden tot een beter functionerend en herkenbaar landschap. Om dit te bereiken is de casco-benadering ontwikkeld.

Met de casco-benadering beschikken de provincie Overijssel en de deelnemende gemeenten van Noordoost-Twente over een generieke methode om vorm te geven aan de doelen voor het Nationaal Landschap: behoud en ontwikkeling van het landschap inclusief al haar functies. In relatie tot het provinciaal beleid is de cascobenadering een middel om invulling te geven aan het fenomeen 'ruimtelijke kwaliteit' en uitvoering aan de kwaliteitsagenda van de Omgevingsvisie van de provincie Overijssel.

#### **Casco-benadering in de praktijk**

De landschapstypen van Noordoost-Twente vormen, samen met de ontwikkeling die deze landschappen hebben doorgemaakt (dynamiek), het uitgangspunt van de casco-benadering. Elk landschapstype heeft een eigen kenmerkende structuur van opgaande beplantingen. Deze structuur is het casco van het landschap. Het kan daarbij gaan om bomenrijen, houtwallen, houtsingels en (kleinere) bosjes. Het beleid is er op gericht om dit casco te versterken. Toepassing van de casco benadering leidt op termijn tot versterking van het 'kleinschalige groene karakter' van het landschap in totaliteit.

De basis voor initiatieven is de cascokaart. Hierop staan drie typen elementen weergegeven, zie onderstaande tabel.

| Landschapstype                           | Opmerking                                                                           |
|------------------------------------------|-------------------------------------------------------------------------------------|
| Elementen die tot het casco behoren      | Mogen in principe niet verplaatst worden                                            |
| Elementen die niet tot het casco behoren | Mogen verplaatst worden, als aan de regels van de<br>casco-benadering wordt voldaan |
| Te compenseren elementen                 | Locaties waar de initiatiefnemer de elementen heen<br>kan verplaatsen               |

Aan de hand van de casco-kaart wordt beoordeeld of het landschapselement tot het casco behoort of niet. Uit de beoordeling hiervan volgen drie mogelijke opties:

- 1. *Regulier casco:* het te verwijderen element is geen casco en de initiatiefnemer compenseert op een lijn uit de casco-kaart.
- 2. *Afwijking van de compensatie:* het te verwijderen element is geen casco, maar de initiatiefnemer wil compenseren op een andere plek dan aangegeven op de casco-kaart.
- 3. *Afwijking van het casco:* het te verwijderen element behoort tot het casco en het te compenseren element ligt of op de casco-kaart, zo niet dan is de aanvraag een combinatie met situatie 2 (afwijking compensatie).

Zoals ook blijkt uit de in afbeelding 5.5 opgenomen uitsnede van de casco-kaart behoren enkele omliggende groenstructuren tot het Casco. Ter plaatse van het plangebied bevinden zich groenstructuren die onderdeel zijn van het Casco.

*Afbeelding 5.5 Uitsnede casco-kaart (Bron: Provincie Overijssel)*

#### **Toetsing van het initiatief aan de Casco-benadering in Noordoost-Twente**

In het plangebied zijn enkele elementen aanwezig en aangewezen als onderdeel van het Casco. Het gaat om een strook ten oosten en een gebied ten noorden van het plangebied.

Zoals in het kwaliteitsplan zichtbaar is, wordt de cascostrook ten oosten van het plangebied niet aangetast. Hier blijft een groenstrook aanwezig.

Ter plaatse van het cascogebied ten noorden van het plangebied wordt opgemerkt dat deze gronden in de huidige situatie zijn ingericht als teeltgronden en kassen. Daarmee is hier reeds geen sprake meer van natuur wat het casco beoogt te beschermen. In de gewenste situatie worden in dit gebied de compensatiewoningen gerealiseerd. Deze woonkavels worden landschappelijk ingepast. Per saldo neemt het ruimtebeslag op de groene omgeving aanzienlijk af. Op basis hiervan wordt geconcludeerd dat het voornemen een bijdrage levert aan de casco-benadering.

Geconcludeerd wordt dat met dit plan het bestaande casco niet verder wordt aangepast of aangetast. Er is zelfs sprake van een stap-vooruit situatie.

### <span id="page-32-0"></span>**5.2 Milieu**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieu- en omgevingsaspecten bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

#### **5.2.1 Geluid**

#### *5.2.1.1 Wettelijk kader*

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidsgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeursgrenswaarde bij geluidsgevoelige objecten wordt overschreden en zo ja, welke maatregelen nodig zijn om aan de voorkeursgrenswaarde te voldoen.

#### *5.2.1.2 Situatie plangebied*

#### *Wegverkeerslawaai*

Het plangebied bevindt zich binnen de wettelijke geluidszone, als bedoeld in artikel 74 van de Wet geluidhinder, van de Postweg en de Rijksweg A1. Gelet hierop is door BJZ.nu een akoestisch onderzoek wegverkeerslawaai uitgevoerd. Hierna wordt ingegaan op de resultaten van het onderzoek. In bijlage 3 van deze toelichting is het gehele onderzoeksrapport opgenomen.

De geluidsbelasting ten gevolge van wegverkeerslawaai van de A1 en Postweg bedraagt maximaal 43 dB. Er is ter plaatse van de te realiseren woningen sprake van een aanvaardbaar woon- en leefklimaat voor wat betreft het aspect wegverkeerslawaai, aangezien ter plaatse van alle woningen aan de voorkeurswaarde wordt voldaan.

Op basis van artikel 76 lid 3 van de Wgh hoeft de geluidsbelasting van een aanwezige weg (waar geen wijzigingen optreden) op bestaande woningen niet getoetst te worden aan de grenswaarden. Hieronder valt het omzetten van een bedrijfswoning naar een (burger)woning. De Wgh is daarmee niet van toepassing op de bestaande woning in het plangebied.

#### *Railverkeerslawaai en industrielawaai*

Railverkeerslawaai wordt in dit geval buiten beschouwing gelaten omdat de dichtstbijzijnde spoorlijn op ruime afstand (circa 1,5 kilometer) van het plangebied ligt. Industrielawaai wordt eveneens buiten beschouwing gelaten omdat er in de omgeving van het plangebied geen gezoneerd bedrijventerrein, als bedoeld in de Wet geluidhinder, aanwezig is. Voor wat betreft de geluidsbelasting van individuele bedrijven wordt verwezen naar paragraaf 5.2.5 'milieuzonering'.

#### *Luchtvaartlawaai*

Rond Vliegveld Twente ligt nog steeds de wettelijke geluidszone zoals deze is vastgesteld voor de militaire Vliegbasis Twenthe. Inmiddels is duidelijk dat Vliegveld Twente geen militaire vliegbasis zal zijn en de

bijbehorende geluidszone is dan ook niet meer actueel. Op 19 februari 2013 hebben Burgemeester en wethouders van de gemeente Oldenzaal besloten in geval van een omgevingsvergunningaanvraag buiten de 56 dB(A)-contour:

- 1. niet te toetsen of te handhaven op de eisen uit het Bouwbesluit voor de geluidwering tegen luchtvaartgeluid;
- 2. bij de eventuele toepassing van afwijkingsbevoegdheden uit het bestemmingsplan, deze niet te weigeren om redenen van luchtvaargeluid;
- 3. bij toepassing van bovenstaande de aanvrager te wijzen op de luchthavenontwikkelingen den de mogelijkheid op vrijwillige basis geluidwerende voorzieningen te treffen.

Hiermee geeft B&W aan bouwplannen buiten de 56 dB(A)-contour niet te toetsen op basis van de nog vigerende geluidcontour, met andere woorden, te anticiperen op de nieuwe geluidcontour.

De geluidsgevoelige bebouwing in het plangebied (woningen) zijn gelegen buiten de 56 dB contour conform het luchthavenbesluit. Het aspect vliegverkeerslawaai vormt geen belemmering voor voorliggende ontwikkeling.

#### *5.2.1.3 Conclusie*

Het aspect geluid vormt geen belemmering voor de voorgenomen ontwikkeling.

#### **5.2.2 Bodem**

#### *5.2.2.1 Algemeen*

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht conform de richtlijnen NEN 5740.

Kruse Milieu heeft ter plaatse van het plangebied een verkennend bodemonderzoek en nader asbestonderzoek uitgevoerd. Een samenvatting van de resultaten uit dit onderzoek zijn in de volgende subparagraaf opgenomen. Voor een nadere toelichting hierop wordt verwezen naar het complete bodemonderzoeksrapport welke is opgenomen in bijlage 4 van deze toelichting.

#### *5.2.2.2 Situatie plangebied*

#### Resultaten veldwerk

Het terrein is beschouwd als niet verdacht. In totaal zijn er 36 boringen verricht, waarvan één tot 5.0 meter diepte. Aangezien er tot deze diepte geen grondwater is aangetroffen, is het grondwateronderzoek op de locatie komen te vervallen. Gebleken is dat de bodem voornamelijk bestaat uit zeer tot uiterst fijn zand en zwak zandig leem. Zintuiglijk zijn geen bodemvreemde materialen waargenomen. Door de veldwerker zijn visueel geen asbestverdachte materialen waargenomen.

#### Resultaten chemische analyses

Op basis van de resultaten van de chemische analyses kan het volgende worden geconcludeerd:

- de bovengrond (BG I, BG II en BG III) is niet verontreinigd;
- de ondergrond (OG I en OG II) is niet verontreinigd;
- de bovengrond (A BG) is niet verontreinigd met minerale olie;
- de bovengrond (B BG) is zeer licht verontreinigd met minerale olie.

#### Hypothese

De hypothese "onverdachte locatie" kan worden aangenomen, aangezien geen overschrijdingen van de achtergrondwaarden zijn aangetoond.

De hypothese "verdachte locatie" voor het ketelhuis met de bovengrondse dieseltank en de generator kan worden verworpen, aangezien geen overschrijdingen van de achtergrondwaarden zijn aangetoond.

De hypothese "verdachte locatie" voor de opslag van olie in de opslagruimte dient te worden aangenomen, aangezien het minerale oliegehalte de achtergrondwaarde zeer licht overschrijdt.

#### Conclusie en aanbevelingen

In de bovengrond in de opslagruimte is een zeer licht verhoogd minerale oliegehalte aangetoond. In de opslagruimte is een betonvloer aanwezig en de olievaten bevinden zich boven een lekbak. Aangezien de tussenwaarde niet wordt overschreden, is er geen reden om een nader onderzoek uit te voeren.

#### *5.2.2.3 Conclusie*

Uit milieukundig oogpunt is er geen bezwaar tegen de voorgenomen bestemmingsplanwijziging, aangezien de vastgestelde verontreinigingen geen risico's voor de volksgezondheid opleveren. De bodem wordt geschikt geacht voor het huidige en toekomstige gebruik (wonen met tuin).

#### **5.2.3 Luchtkwaliteit**

#### *5.2.3.1 Beoordelingskader*

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer.

In de Wet milieubeheer staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### *Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip 'niet in betekenende mate' is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet milieubeheer vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *Besluit gevoelige bestemmingen*

Het Besluit gevoelige bestemmingen is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet milieubeheer nodig.

#### *5.2.3.2 Situatie plangebied*

Gelet op de aard en omvang van dit project, in verhouding tot categorieën van gevallen zoals hierboven beschreven kan worden gesteld dat voorliggend project 'niet in betekenende mate bijdraagt' aan de luchtverontreiniging. Dit te meer dat, zoals ook blijkt uit paragraaf 5.6, het aantal verkeersbewegingen van en naar het plangebied afneemt.

Tot slot wordt geconcludeerd dat de ontwikkeling niet wordt aangemerkt als een gevoelige bestemming in het kader van het 'Besluit gevoelige bestemmingen'.

#### *5.2.3.3 Conclusie*

Het aspect luchtkwaliteit vormt geen belemmering voor de uitvoerbaarheid van dit plan.

#### **5.2.4 Externe veiligheid**

#### *5.2.4.1 Algemeen*

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit;
- Het Activiteitenbesluit.

Voor vervoer gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

Het vervoer van gevaarlijke stoffen per buisleiding is geregeld in het Besluit externe veiligheid buisleidingen (Bevb).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### *5.2.4.2 Situatie in en bij het plangebied*

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In de afbeelding 5.6 is een uitsnede van de Risicokaart met betrekking tot het plangebied en de omgeving weergegeven.

*Afbeelding 5.6 Uitsnede Risicokaart (Bron: Risicokaart.nl)*

Ten zuiden van het plangebied is de Rijksweg A1 gelegen. Op basis van de Basisnet Weg geldt voor dit traject een PR-plafond van 1 meter en een GR-plafond van 74 meter. De afstand van het plangebied tot de weg bedraagt circa 120 meter. Gelet op de genoemde afstanden wordt gesteld dat in dit kader de Rijksweg A1 geen belemmeringen met zich meebrengt voor voorgenomen ontwikkeling.

De A1 beschikt ook over een plasbrandaandachtsgebied. Op basis van artikel 16 van de Regeling basisnet betreft dit een zone van 30 meter aan weerszijden van het wegvlak. Gezien de afstand van de weg tot het plangebied, kan worden gesteld dat het plangebied niet ligt binnen het plasbrandaandachtsgebied.

Uit de inventarisatie blijkt dat het plangebied:

- zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- zich niet bevindt binnen een gebied waarbinnen een verantwoording van het groepsrisico nodig is;
- niet is gelegen binnen de veiligheidsafstanden van het vervoer gevaarlijke stoffen;
- niet is gelegen binnen de veiligheidsafstanden van buisleidingen voor het vervoer van gevaarlijke stoffen.

#### *5.2.4.3 Conclusie*

Eén en ander brengt met zich mee dat de ontwikkeling in overeenstemming is met wet- en regelgeving ter zake van externe veiligheid.

#### **5.2.5 Milieuzonering**

#### *5.2.5.1 Algemeen*

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies.

Voor het bepalen van de aan te houden afstanden wordt de VNG-uitgave 'Bedrijven en Milieuzonering' uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan mogelijk is. Hoewel deze richtafstanden indicatief zijn, volgt uit jurisprudentie dat deze afstanden als harde eis gezien worden door de Raad van State bij de beoordeling of woningen op een passende afstand van bedrijven worden gesitueerd.

#### *5.2.5.2 Gebiedstypen*

Volgens de VNG-uitgave 'Bedrijven en Milieuzonering' dient eerst te worden beoordeeld of in de omgeving sprake is van een 'rustige woonwijk' of een 'gemengd gebied'. Een 'rustige woonwijk' is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. In de VNG-uitgave wordt het buitengebied veelal gerekend tot het omgevingstype 'rustige woonwijk'.

Een 'gemengd gebied' is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

Het plangebied is gelegen in het buitengebied, waar geen sprake is van een matige of sterke functiemenging. Daarom wordt in dit geval uitgegaan van het omgevingstype 'rustige woonwijk'. De volgende tabel geeft de richtafstanden voor de verschillende omgevingstypes weer.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### *5.2.5.3 Situatie plangebied*

#### *Algemeen*

Aan de hand van vorenstaande regeling is onderzoek verricht naar de feitelijke situatie. De VNG-uitgave 'Bedrijven en Milieuzonering' geeft een eerste inzicht in de milieuhinder van inrichtingen. Hierbij spelen twee vragen een rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden in ernstige mate wordt aangetast.

De voorgenomen ontwikkeling ziet toe op de realisatie van woningen. Dit betreffen geen milieubelastende functies. Het woon- en leefklimaat van omwonenden wordt niet aangetast.

#### *Interne werking*

Hierbij gaat het om de vraag of de nieuwe functies binnen het plangebied hinder ondervinden van bestaande functies in de omgeving.

In de directe omgeving van het plangebied bevindt zich aan de Postweg 1a een agrarisch bouwvlak van een grondgebonden agrarisch bedrijf. Bij dergelijke agrarische bedrijven geldt, op basis van de VNG-uitgave 'Bedrijven en milieuzonering', de grootste richtafstand veelal voor het aspect geur. Bij agrarische bedrijven zijn echter niet de adviesafstanden maar de wettelijk aan te houden afstanden of de berekenende geuremissiecontouren voor vergunningplichtige veebedrijven bepalend. Hier wordt in paragraaf 5.2.6 nader op ingegaan. Voor de grondgebonden agrarische bedrijven geldt, indien het aspect geur buiten beschouwing wordt gelaten, een grootste richtafstand voor de aspecten stof en/of geluid. De grootste richtafstand bedraagt 50 meter. Met een afstand van circa 120 meter tussen het agrarische bouwvlak en het plangebied, wordt ruimschoots voldaan aan de richtafstanden (geur buiten beschouwing latend).

Ter plaatse van het plangebied is sprake van een aanvaardbaar woon- en leefklimaat. In paragraaf 5.2.6 wordt nader ingegaan op het aspect geur.

#### *5.2.5.4 Conclusie*

Vanuit het oogpunt van milieuzonering zijn er geen belemmeringen voor de voorgenomen ruimtelijke ontwikkeling.

#### **5.2.6 Geur**

#### *5.2.6.1 Wet geurhinder en veehouderij & Activiteitenbesluit*

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odour units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odour units per kubieke meter lucht.

Op grond van de Wgv dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

De Wgv bevat een regeling (art. 14, lid 2 en 3) voor ondermeer voormalige bedrijfswoningen en compensatiewoningen in het kader van Rood voor rood. Het tweede lid van artikel 14 luidt:

*Voor de toepassing van de artikelen 3, 4 en 6 bedraagt de afstand tussen een veehouderij en een woning die op of na 19 maart 2000 is gebouwd:*

- *op een kavel die op dat tijdstip in gebruik was als veehouderij;*
- *in samenhang met het geheel of gedeeltelijk buiten werking stellen van de veehouderij, en;*
- *in samenhang met de sloop van de bedrijfsgebouwen die onderdeel hebben uitgemaakt van de veehouderij;*

*ten minste 100 meter indien de woning binnen de bebouwde kom is gelegen en ten minste 50 meter indien de woning buiten de bebouwde kom is gelegen.*

*Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.*

#### *5.2.6.2 Situatie plangebied*

Zoals in paragraaf 5.2.5 is aangegeven, bevindt zich ten westen van het plangebied, op een afstand van circa 120 meter, een agrarische bedrijf. Er wordt voldaan aan de 50 meter norm afkomstig uit artikel 14 van de Wgv. Op basis van het vorenstaande wordt geconcludeerd dat het voornemen in overeenstemming is met de Wgv. In het plangebied zal sprake zijn van een aanvaardbaar woon- en leefklimaat. Andersom wordt het agrarische bedrijf niet belemmerd in de bedrijfsvoering.

#### *5.2.6.3 Conclusie*

De Wgv vormt geen belemmering voor de uitvoering van het gewenste plan.

### <span id="page-39-0"></span>**5.3 Water**

#### **5.3.1 Vigerend beleid**

#### *5.3.1.1 Europees beleid*

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

#### *5.3.1.2 Rijksbeleid*

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien va het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### *5.3.1.3 Provinciaal beleid*

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### *5.3.1.4 Beleid waterschap Vechtstromen*

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Drents Overijsselse Delta, Vechtstromen en Rijn en IJssel. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het algemeen bestuur van waterschap Vechtstromen heeft in de vergadering van 7 oktober het 'Waterbeheerplan 2016-2021' vastgesteld.

In het Waterbeheerplan is aangegeven hoe het waterschap zijn taken de komende jaren (2016 tot 2021) wil uitvoeren. In het plan zijn doelen en maatregelen gesteld voor de thema's waterveiligheid, voldoende water, schoon water en het zuiveren van afvalwater. Deze zijn gericht op:

- voorkomen of beperken van overstromingen, wateroverlast en droogte;
- beschermen en verbeteren van de kwaliteit van het oppervlaktewater en grondwater en het zorgen voor een goed functionerend regionaal watersysteem;
- het effectief en efficiënt behandelen van afvalwater in de afvalwaterzuiveringsinstallaties.

#### *5.3.1.5 Gemeentelijk beleid*

De gemeenteraad van Oldenzaal heeft op 29 maart 2016 het Gemeentelijk Rioleringsplan Oldenzaal 2016-2020 (GRP) vastgesteld. In het GRP zijn de doelen, functionele eisen en maatstaven met betrekking tot de riolering in de gehele gemeente gegeven. Het GRP heeft primair tot doel het gemeentelijk beleid weer te geven ten aanzien van de zorgplichten van de gemeente op het gebied van stedelijk afvalwater, hemelwater en grondwater. Daarnaast is het de juridische grondslag voor de rioolheffing.

De gemeente wil de voordelen ('lusten') van water benutten, maar eerst de nadelen ('lasten') aanpakken. Dat gebeurt door te zorgen voor een goed en duurzaam rioleringssysteem en door wateroverlast zo veel mogelijk te voorkomen. De komende vijf jaar wil het college € 6,5 miljoen investeren in rioolvervanging, aanleg van blauwe aders, afkoppelen en vervanging van pompen en gemalen. De belangrijkste beleidslijnen zijn de volgende:

- optimaliseren van de financiering om de rioolheffing zo laag mogelijk te houden;
- samenwerking met partners zoals het Waterschap Vechtstromen het Twents Waternet;
- toegroeien naar een robuuster rioolstel om ook in de toekomst wateroverlast te voorkomen;
- voortzetten van afkoppelen van regenwater van de riolering, uiteindelijk tot 40% van het verharde oppervlak. Hierdoor worden (afval)waterstromen gescheiden, verbetert de kwaliteit van het oppervlaktewater en vermindert de overlast door overstorten.

#### Hemelwaterbeleid gemeente Oldenzaal

De taakopvatting van de hemelwaterzorgplicht van gemeente Oldenzaal is als volgt: De gemeente zorgt in bestaand gebied voor de afvoer en verwerking van hemelwater, met uitzondering van gebieden waar drukriolering aanwezig is en in (recent gebouwde) wijken waarbinnen de particulier zelf verantwoordelijk is voor de hemelwaterbehandeling.

Rekening houdend met bovenstaande uitgangspunten is het gemeentelijk hemelwaterbeleid als volgt:

#### *Drukriolering:*

In gebieden met drukriolering verzamelt de gemeente Oldenzaal géén hemelwater in. De particulier verwerkt bij voorkeur het hemelwater op eigen terrein of voert het hemelwater af naar oppervlaktewater. Het hemelwater mag niet worden aangesloten op de drukriolering.

Het hemelwaterbeleid is geactualiseerd om beter aan te sluiten bij de ambitie van de gemeente Oldenzaal (anticiperen op klimaatverandering, toegroeien naar bui09) en het beleid van Waterschap Vechtstromen.

#### *Particuliere nieuwbouw:*

Bij nieuwbouw waarbij het verhard oppervlak toeneemt met minimaal 100 m² moet de eigenaar het hemelwater op eigen terrein verwerken of rechtstreeks afvoeren naar oppervlaktewater. De bergings- of infiltratievoorziening dient minimaal de volgende berging te hebben (berekend over alle verharding ongeacht de hoeveelheid verhard oppervlak in de oude situatie):

- 30 millimeter (30 liter per m² verhard oppervlak) bij inbreidingen binnen bestaand stedelijk gebied. Deze bergingseis komt overeen met de ambitie van Oldenzaal om op termijn geen wateroverlast te hebben bij de standaard bui 09 (zie hoofdstuk 6.5);
- 40 millimeter (40 liter per m² verhard oppervlak, beleid waterschap) bij uitbreidingen. Het betreft nieuwbouw (buiten bestaand stedelijk gebied) waarvoor het beleid van Waterschap Vechtstromen geldt (watertoets).
- In overeenstemming met de gemeente kan de vereiste voorziening à € 750,-- per m³ berging (prijspeil 2016) worden afgekocht, waarbij de gemeente de berging inpast in een grotere voorziening.

Er dient een bovengrondse overloop / afvoer aanwezig te zijn voor de afvoer van overtollig water bij extreme neerslag.

- Indien berging op eigen terrein niet mogelijk is, kan de gemeente toestemming geven om het hemelwater en afvalwater gescheiden aan te leveren (tot aan de erfgrens), ongeacht het stelseltype van de bestaande riolering (conform Bouwbesluit 2012).
- Er dient een bovengrondse overloop / afvoer aanwezig te zijn voor de afvoer van overtollig water bij extreme neerslag.

#### *Doelen*

Ten aanzien van de hemelwaterzorgplicht is het hoofddoel van de gemeente Oldenzaal het zorgen voor de afvoer en verwerking van hemelwater waarvan men zich wenst te ontdoen. Daarnaast zijn ook de volgende doelen geformuleerd:

- a. Reduceren kans op wateroverlast / anticiperen op klimaatverandering.
- b. Ontwikkeling van een robuust hemelwatersysteem.
- c. Vervuiling van oppervlaktewater en bodem voorkomen.
- d. Verminderen van de afvoer van schoon hemelwater richting de RWZI.
- e. Informeren van inwoners en bedrijven.

#### **5.3.2 Waterparagraaf**

#### *5.3.2.1 Watertoets*

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### *5.3.2.2 Watertoetsproces*

Het waterschap Vechtstromen is geïnformeerd over het plan door gebruik te maken van de digitale watertoets. De beantwoording van de vragen heeft er toe geleid dat de zogenoemde 'korte procedure' van de watertoets van toepassing is. De hierbij behorende 'standaard waterparagraaf' is opgenomen in bijlage 5 bij deze toelichting. De procedure in het kader van de watertoets is goed doorlopen. Het waterschap Vechtstromen geeft een positief wateradvies.

#### *Oppervlaktewater*

In het plangebied zijn geen (hoofd)watergangen aanwezig. Er wordt tevens geen oppervlaktewater toegevoegd.

#### *Grondwater*

Het plangebied bevindt zich niet in een grondwaterbeschermingsgebied.

#### *Afvalwater*

De te realiseren woningen worden aangesloten op het gemeentelijke rioolstelsel wat onder de Postweg ligt.

#### *Hemelwater*

De gemeente streeft er naar waar mogelijk de duurzaamheidsprincipes voor waterbeheer toe te passen. De nadruk ligt daarbij op nieuw te ontwikkelen bebouwing, maar dit wordt tevens beoordeeld voor delen waar geen structurele ingrepen zijn voorzien. De aandacht is hierbij voornamelijk gericht op het verbeteren van de waterkwaliteit en de afkoppeling van schoon verhard oppervlak van de riolering. Dit is alleen mogelijk wanneer gelijktijdig voldoende ruimte wordt gerealiseerd ten behoeve van waterberging. In voorliggend geval is – gezien de omvang en grootte van de ontwikkeling – geen extra waterberging noodzakelijk.

Het hemelwater wordt zoveel mogelijk in het plangebied geïnfiltreerd. Eventuele maatregelen om hemelwater (vertraagd) af te voeren worden bij de uitwerking van de plannen onderzocht. Gedacht wordt om het hemelwater af te voeren richting een kikkerpoel ten noorden van het plangebied.

### <span id="page-42-0"></span>**5.4 Archeologie & Cultuurhistorie**

#### **5.4.1 Archeologie**

#### *5.4.1.1 Algemeen*

Op grond van de Erfgoedwet dient er in ruimtelijke plannen rekening gehouden te worden met archeologische waarden. In de Erfgoedwet is bepaald dat gemeenten een archeologische zorgplicht hebben en dat initiatiefnemers van projecten waarbij de bodem wordt verstoord, verplicht zijn rekening te houden met de archeologische relicten die in het projectgebied aanwezig (kunnen) zijn. Hiervoor is onderzoek noodzakelijk: het archeologisch vooronderzoek. Als blijkt dat in het projectgebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

In voorliggend geval heeft Laagland Archeologie V.O.F. een bureauonderzoek en inventariserend veldonderzoek – verkennende fase uitgevoerd. Dit onderzoek is bijgevoegd als bijlage 6 bij deze toelichting en hierna wordt ingegaan op de conclusies van het onderzoek.

#### *5.4.1.2 Situatie plangebied*

#### **Bureauonderzoek**

Op basis van de inventarisatie kan het volgende geconcludeerd worden: het plangebied bevindt zich op een omvangrijke stuwwal. Gestuwde afzettingen liggen hier aan of dicht onder het maaiveld. Vermoedelijk is een plaggendek van circa 50 cm dik aanwezig. Uit historische bronnen is bekend dat circa 100 m ten westen van het plangebied rond 1475 een erf (Hoge Venterink) aanwezig was. De ontginning van het plangebied en de vroegste aanlegfasen van het plaggendek dateren vermoedelijk eveneens uit deze periode. Een oudere datering, of een oudere ontginning wordt op basis van de bodemkundige situatie onwaarschijnlijk geacht: de gestuwde afzettingen waren ongeschikt voor akkerbouw en het gebied komt pas in beeld als bouwland op het moment dat de meer geschikte gronden al in gebruik zijn.

Op basis van een geologische boring uit 1997 kan worden aangenomen dat het plaggendek ongeveer 55 cm dik is en bestaat uit zeer lichte zavel (zwak kleiig zand) waarvan de bovenste 30 cm is geploegd. Het plaggendek is

opgebracht op een C-horizont die bestaat uit eveneens zwak kleiig zand tot 1 m -mv, gevolgd door leem. De Chorizont bestaat uit gestuwde afzettingen.

In de omgeving zijn resten uit het midden-paleolithicum, laat-paleolithicum en het mesolithicum geregistreerd. Resten uit het laat-paleolithicum zijn schaars in Nederland, terwijl resten uit het midden-paleolithicum slechts zeer sporadisch worden aangetroffen.

#### **Veldonderzoek**

Voor wat de landschappelijke situatie betreft wordt het verwachtingsmodel uit het bureauonderzoek wordt door het veldonderzoek bevestigd: er is sprake van een enkeerdgrond van circa 50 cm dik dat rechtstreeks op gestuwde afzettingen is aangebracht. Er is geen tussenliggende dekzandlaag en/of een podzolbodem waargenomen. De archeologische verwachting (een lage kans op resten uit de periode laat-paleolithicum – mesolithicum) en geen verwachting op resten van bewoning uit andere perioden blijft daarmee eveneens gehandhaafd.

#### **Selectieadvies**

Op basis van het uitgevoerde booronderzoek is de kans klein dat het plangebied archeologische sporen bevat. Aangezien eventuele resten waarschijnlijk niet meer in context liggen, is het archeologisch belang hiervan laag.

Om deze reden adviseert Laagland geen vervolgonderzoek uit te voeren en het plangebied vrij te geven. Dit advies is overgenomen door de gemeente Oldenzaal, hierin vertegenwoordigd door de archeologisch adviseur van de gemeente. In het plangebied wordt daarom geen archeologische dubbelbestemming opgenomen.

Mochten bij graafwerkzaamheden onverhoopt toch archeologische resten worden aangetroffen, dan geldt conform de Erfgoedwet (art. 5.10) een meldingsplicht. Dit kan bij de gemeente of haar regio-archeoloog.

#### **5.4.2 Cultuurhistorie**

#### *5.4.2.1 Algemeen*

Onder cultuurhistorische waarden worden alle structuren, elementen en gebieden verstaan die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan "*een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *5.4.2.2 Situatie plangebied*

Er bevinden zich, op basis van de Cultuurhistorische Waardenkaart Overijssel, in het plangebied zelf geen rijksdanwel gemeentelijke monumenten. In het plangebied of in de directe nabijheid van het plangebied is er geen sprake van bijzondere cultuurhistorische waarden.

De gemeente Oldenzaal beschikt tevens over een Cultuur Historische Waardenkaart. In afbeelding 5.7 is een uitsnede van deze kaart opgenomen. Het plangebied is met de rode belijning weergegeven.

**Bestemmingsplan "Buitengebied 2007, 11e partiële herziening, Postweg 1"** Vastgesteld

*Afbeelding 5.7 Cultuur Historische Waardenkaart (Bron: gemeente Oldenzaal)*

Het plangebied is aangewezen als 'Agrarische structuurlandschap'. Dit betreft een stuwwallenlandschap met goed zichtbare hoogteverschillen en heeft grotendeels een open structuur.

De voorgenomen ontwikkeling resulteert in het beter zichtbaar maken van de ter plaatse aanwezige stuwwal en draagt daarmee bij aan de cultuurhistorische landschappelijke structuur ter plaatse.

Gesteld wordt dat het aspect cultuurhistorie geen belemmering vormt voor dit plan.

#### **5.4.3 Conclusie**

Geconcludeerd kan worden dat het plangebied kan worden vrijgegeven ten aanzien van archeologie en er geen sprake is van negatieve effecten op de cultuurhistorische waarden.

#### <span id="page-44-0"></span>**5.5 Flora en Fauna**

#### **5.5.1 Algemeen**

Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming heeft men te maken met de Wet natuurbescherming en het Natuurnetwerk Nederland (NNN). Soortenbescherming gaat uit van de bescherming van dier- en plantensoorten. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming.

#### **5.5.2 Gebiedsbescherming**

#### *5.5.2.1 Natura 2000-gebieden*

Nederland heeft aan de hand van een vergunningenstelsel een zorgvuldige afweging gewaarborgd rond projecten die gevolgen kunnen hebben voor Natura 2000-gebieden. Het plangebied is niet gelegen binnen een Natura 2000-gebied. Het plangebied ligt op circa 850 meter van de Natura 2000.

Om inzicht te krijgen in of de voorgenomen ontwikkeling resulteert in een stikstofdepositie op Natura 2000 gebieden, is een stikstofonderzoek uitgevoerd. Het bijbehorende rapport in opgenomen in bijlage 7. Hierna wordt ingegaan op de bevindingen.

Op basis van het stikstofonderzoek wordt geconcludeerd dat voor zowel de aanlegfase als de gebruiksfase geen sprake is van rekenresultaten hoger dan 0,00 mol/ha/j. Er is daarmee geen sprake van een stikstofdepositie met significant negatief effect op Natura 2000-gebieden. Het project is in het kader van de Wet natuurbescherming, ten aanzien van de effecten van stikstofdepositie op Natura 2000-gebieden, niet vergunningsplichtig.

#### *5.5.2.2 Natuurnetwerk Nederland (NNN)*

Het Natuurnetwerk Nederland (NNN) is de kern van het Nederlandse natuurbeleid. Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij'- principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten. In afbeelding 5.7 is de ligging van het plangebied ten opzichte van het NNN weergegeven.

*Afbeelding 5.7 Ligging plangebied ten opzichte van het NNN (Bron: Provincie Overijssel)*

Het plangebied ligt binnen gronden die behoren tot het NNN. Zoals ook zichtbaar is in het kwaliteitsplan, is op deze gronden natuur ingepland. Door het voornemen wordt daarmee geen beslag gelegd op het NNN.

De invloedsfeer van de voorgenomen ontwikkeling is lokaal waardoor de voorgenomen activiteit geen negatief effect heeft op gebieden buiten het NNN. Er is geen nader onderzoek nodig in het kader van gebiedsbescherming en er hoeft geen ontheffing aangevraagd te worden.

#### **5.5.3 Soortenbescherming**

Bij ruimtelijke ontwikkelingen dient te worden getoetst of er sprake is van negatieve effecten op de aanwezige soorten (flora en fauna). Als hiervan sprake is, moet ontheffing of vrijstelling worden gevraagd.

Natuurbank Overijssel heeft in voorliggend geval een 'Natuurwaardenonderzoek' uitgevoerd. Hierna zijn de resultaten en conclusies uit het onderzoek opgenomen. Voor het volledige onderzoek wordt verwezen naar bijlage 8.

Het plangebied behoort vermoedelijk tot functioneel leefgebied van verschillende amfibieën-, vogel-, vleermuis- en grondgebonden zoogdiersoorten. Voorgenoemde soorten benutten het plangebied hoofdzakelijk als foerageergebied, maar mogelijk bezetten sommige grondgebonden zoogdiersoorten er een rust- en/of voortplantingsplaats. De inrichting en het gevoerde beheer maken het plangebied tot een ongeschikte rust- en voortplantingslocatie voor vleermuizen, amfibieën en vogels. Voor de grondgebonden zoogdiersoorten, die mogelijk een rust- en/of voortplantingslocatie in het plangebied bezetten, geldt een vrijstelling van de verbodsbepalingen 'doden en verwonden' en het 'beschadigen en vernielen van rust- en voortplantingslocaties'. Deze vrijstelling is van toepassing omdat er sprake is van een ruimtelijke ontwikkeling. De functie van het plangebied als foerageergebied voor vleermuizen, amfibieën, vogels en grondgebonden zoogdieren wordt door uitvoering van de voorgenomen activiteiten niet aangetast.

#### **5.5.4 Conclusie**

Voorliggende ontwikkeling heeft geen invloed op beschermde natuurgebieden, flora en fauna. Nader onderzoek is niet noodzakelijk.

### <span id="page-46-0"></span>**5.6 Verkeer en parkeren**

#### **5.6.1 Algemeen**

Bij het opstellen van bestemmingsplannen moet rekening worden gehouden met de parkeerbehoefte en de verkeersgeneratie die ontstaat door een nieuwe ontwikkeling. Hiertoe kunnen berekeningen worden uitgevoerd op basis van de publicatie 'Toekomstbestendig parkeren, publicatie 381 (december 2018)' van het CROW. Het CROW ontwikkelt en publiceert kennis onder andere op het gebied van verkeer en parkeren. Specifiek voor verkeersgeneratie en parkeren heeft het CROW de publicatie 'Toekomstbestendig parkeren' opgesteld. Deze kencijfers zijn landelijk (en juridisch) geaccepteerd en worden gezien als de meest betrouwbare gegevens met betrekking tot het bepalen van de verkeersgeneratie en het benodigde aantal parkeerplaatsen. Overigens wordt opgemerkt dat bij iedere functie, in de CROW-publicatie, een maximum en minimum wordt genoemd. Doorgaans wordt uitgegaan van het gemiddelde.

De gemeente Oldenzaal heeft ten aanzien van het aspect parkeren eigen beleid opgesteld. De zogenaamde 'Nota parkeernormen'. Hierin is uiteengezet welke parkeernormen er per functie en gebiedstype gelden in de gemeente Oldenzaal.

#### **5.6.2 Verkeersgeneratie**

In voorliggend geval worden drie woningen gerealiseerd. Daartegenover staat dat er een tuincentrum wordt gesaneerd. Op voorhand kan worden geconcludeerd dat per saldo het aantal verkeersbewegingen van en naar het plangebied zullen afnemen. De omliggende wegenstructuur is reeds berekend op het afwikkelen van de huidige verkeersbewegingen en zal in de toekomst dus niet onevenredig worden belast.

De drie te realiseren woningen in het noorden van het plangebied worden ontsloten op de bestaande in- en uitrit op de postweg. Deze in- en uitrit wordt in noordelijke richting doorgetrokken en sluit uiteindelijk aan bij de woningen. De ontsluiting van de parkeervoorziening bij het bestaande tuincentrum wordt gesaneerd. Er ontstaat hiermee een verkeersveiligere situatie.

#### **5.6.4 Parkeerbehoefte**

In de 'Nota parkeernormen' van de gemeente Oldenzaal worden de parkeernormen uiteengezet. Zoals aangegeven worden drie woningen gerealiseerd. Dit betreffen vrijstaande woningen. Voor dergelijke woningen geldt in het buitengebied een parkeernorm van 2,4 parkeerplaatsen per woning.

De woningen in het plangebied beschikken op voldoende ruimte om te kunnen voorzien in hun eigen parkeerbehoefte.

#### **5.6.5 Conclusie**

Gelet op het vorenstaande wordt gesteld dat er vanuit verkeerskundig oogpunt geen bezwaar bestaat tegen de voorgenomen ontwikkeling.

### <span id="page-47-0"></span>**5.7 Economische uitvoerbaarheid**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggend geval wordt een anterieure overeenkomst gesloten tussen initiatiefnemer en de gemeente. Hierin is verzekerd dat het risico van planschade voor rekening van de initiatiefnemer komt. De gemeentelijke kosten worden verhaald middels een anterieure overeenkomst, waardoor het kostenverhaal voor de gemeente volledig is verzekerd. Dit brengt met zich mee dat vaststelling van een exploitatieplan achterwege kan blijven.

## <span id="page-48-1"></span><span id="page-48-0"></span>**HOOFDSTUK 6 PROCEDURE**

### **6.1 Inspraak**

Conform de gemeentelijke inspraakverordening kan het bestuursorgaan zelf besluiten of inspraak wordt verleend bij de voorbereiding van gemeentelijk beleid. Gezien de relatief beperkte planologische betekenis en gezien de beperkte impact van deze ontwikkeling op de omgeving is afgezien van het ter inzage leggen van een voorontwerpbestemmingsplan.

Initiatiefnemer heeft de voorgenomen plannen besproken met de directe omwonenden (Postweg 1a, 2 en 3). De betreffende omwonenden waren allen positief over de voorgenomen ontwikkeling.

Tevens is contact geweest met Natuurmonumenten Erve Middelman omtrent het aansluiten van het kavelpad op het bestaande wandelpad. Ook hier is positief op de plannen gereageerd.

### <span id="page-48-2"></span>**6.2 Vooroverleg**

#### **6.2.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### **6.2.2 Provincie Overijssel**

In het kader van het vooroverleg is het ontwerpbestemmingsplan met de provincie Overijssel besproken. De provincie heeft bij dit overleg kenbaar gemaakt in te kunnen stemmen met het bestemmingsplan.

#### **6.2.3 Waterschap Vechtstromen**

In het kader van de watertoets heeft er een digitale watertoets plaatsgevonden via de website www.dewatertoets.nl. Uit de uitkomsten van de watertoets volgt dat de korte procedure gevolgd moet worden. Verwezen wordt naar de watertoetsprocedure opgenomen in subparagraaf 5.3.2 bij deze toelichting.

### <span id="page-48-3"></span>**6.3 Zienswijzen**

Het ontwerpbestemmingsplan heeft van 29 april 2020 tot en met 9 juni 2020 voor een periode van zes weken ter inzage gelegen. Gedurende deze periode zijn geen zienswijzen ingediend. Het bestemmingsplan is ongewijzigd vastgesteld.

### <span id="page-49-0"></span>**BIJLAGEN BIJ DE TOELICHTING**

### <span id="page-50-0"></span>**Bijlage 1 Advies Het Oversticht**

### <span id="page-51-0"></span>**Bijlage 2 Ruimtelijk kwaliteitsplan en beeldkwaliteitsplan**

### <span id="page-52-0"></span>**Bijlage 3 Akoestisch onderzoek wegverkeerslawaai**

### <span id="page-53-0"></span>**Bijlage 4 Verkennend bodemonderzoek**

### <span id="page-54-0"></span>**Bijlage 5 Watertoetsresultaat**

### <span id="page-55-0"></span>**Bijlage 6 Archeologisch bureauonderzoek en inventariserend veldonderzoek**

### <span id="page-56-0"></span>**Bijlage 7 Stikstofonderzoek**

### <span id="page-57-0"></span>**Bijlage 8 Natuurwaardenonderzoek**