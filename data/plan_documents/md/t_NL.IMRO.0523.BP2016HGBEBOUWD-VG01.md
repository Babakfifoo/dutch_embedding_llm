Gemeente Hardinxveld-Giessendam

Bestemmingsplan *''Hardinxveld-Giessendam''*

30 maart 2017

## Gemeente Hardinxveld-Giessendam

# Bestemmingsplan *''Hardinxveld-Giessendam''*

Vastgesteld

werknummer: 207.417.00 datum: 30 maart 2017 bestand: J:\207\417\00\3.Projectresultaat\

#### Procedureoverzicht

| Fase               | Datum                                  |
|--------------------|----------------------------------------|
| Concept            | 3 februari 2016                        |
| Ontwerp            | 21 september 2016                      |
| Ter inzage legging | 29 september 2016 -<br>9 november 2016 |
| Vaststelling       | 30 maart 2017                          |
| Onherroepelijk     |                                        |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

| 1.  | ALGEMENE ASPECTEN  1                                                                |  |
|-----|-------------------------------------------------------------------------------------|--|
|     | 1.1.<br>Bij het plan behorende stukken  1                                           |  |
|     | 1.2.<br>Ligging van het plangebied  1                                               |  |
|     | 1.3.<br>Vigerende plannen  1                                                        |  |
|     | 1.4<br>Samenhang tussen de diverse planologische procedures / ruimtelijke plannen 2 |  |
| 2.  | PLANBESCHRIJVING EN VERANTWOORDING  5                                               |  |
|     | 2.1<br>Doel van het plan  5                                                         |  |
|     | 2.1<br>Aanpassingen ten opzichte van de vigerende regelingen  5                     |  |
| 3.  | INVENTARISATIE EN ANALYSE  13                                                       |  |
|     | 3.1.<br>Rijksbeleid  13                                                             |  |
|     | 3.2.<br>Provinciaal beleid  13                                                      |  |
|     | 3.3<br>Regionaal beleid  16                                                         |  |
|     | 3.4.<br>Gemeentelijk beleid  18                                                     |  |
|     | 3.5.<br>Ruimtelijke structuur Hardinxveld-Giessendam  22                            |  |
| 4.  | WATER  25                                                                           |  |
|     | 4.1<br>Inleiding  25                                                                |  |
|     | 4.2<br>Kader  25                                                                    |  |
|     | 4.3. Onderzoek  27                                                                  |  |
|     | 4.4<br>Conclusie  30                                                                |  |
| 5.  | ARCHEOLOGIE EN CULTUURHISTORIE  31                                                  |  |
|     | 5.1<br>Archeologie  31                                                              |  |
|     | 5.2<br>Cultuurhistorie  32                                                          |  |
|     |                                                                                     |  |
| 6.  | FLORA EN FAUNA  33                                                                  |  |
|     | 6.1<br>Kader  33                                                                    |  |
|     | 6.2<br>Onderzoek en conclusie  34                                                   |  |
| 7.  | MILIEUASPECTEN  37                                                                  |  |
|     | 7.1<br>Inleiding  37                                                                |  |
|     | 7.2<br>Externe veiligheid  37                                                       |  |
| 8.  | JURIDISCHE OPZET  49                                                                |  |
|     | 8.1.<br>Inleiding  49                                                               |  |
|     | 8.2.<br>Toelichting op de regels  49                                                |  |
|     | 8.3<br>Bestemmingsgewijze toelichting  53                                           |  |
| 9.  | PROCEDURE  67                                                                       |  |
|     | 9.1.<br>Overleg ex artikel 3.1.1 Bro  67                                            |  |
|     | 9.2<br>Ontwerpfase  67                                                              |  |
|     | 9.3<br>Vaststellingsfase  68                                                        |  |
| 10. | UITVOERBAARHEID  69                                                                 |  |
|     | 10.1 Maatschappelijke uitvoerbaarheid  69                                           |  |
|     | 10.2.Financiële uitvoerbaarheid  69                                                 |  |

#### **Separate bijlagen bij de toelichting**

- Bijlage 1: Beschrijving milieuaspecten voorgaande bestemmingsplannen (per bestemmingsplan)
- Bijlage 2: QRA Rijksweg A15
- Bijlage 3: QRA gasleidingen

- Bijlage 4: Nota overlegreacties bestemmingsplan 'Hardinxveld-Giessendam, bebouwd gebied'
- Bijlage 5: Zienswijzennota Bestemmingsplan "Hardinxveld-Giessendam, bebouwd gebied"

#### **1. ALGEMENE ASPECTEN**

#### **1.1. Bij het plan behorende stukken**

Het bestemmingsplan "Hardinxveld-Giessendam, bebouwd gebied" is vervat in:

- de geometrische plaatsbepaling (verbeelding) waarop onder meer de bestemmingen van de in het plan gelegen gronden zijn aangegeven;
- de regels, waarin bepalingen zijn opgenomen over de inhoud van de bestemmingen en bepalingen omtrent het gebruik van de gronden en de toelaatbaarheid van bebouwing.

Het bestemmingsplan "Hardinxveld-Giessendam, bebouwd gebied" gaat verder vergezeld van voorliggende toelichting. Hierin wordt de opzet van het plan beschreven en zijn de aan het plan ten grondslag liggende gedachten weergegeven, alsmede de resultaten van inventarisatie en onderzoek.

#### **1.2. Ligging van het plangebied**

Het plangebied omvat het stedelijk gebied van de gemeente Hardinxveld-Giessendam, bestaande uit de kernen Hardinxveld-Giessendam en Boven-Hardinxveld, alsmede een groot deel van de bebouwing langs de Rivierdijk.

De kern Hardinxveld-Giessendam wordt aan de noordzijde begrensd door de Merwede-Lingelijn en het open-veenweidelandschap (buitengebied) direct ten noorden de wijk Over ´t Spoor en Binnendams. Aan de oostzijde wordt de plangrens gevormd door door de achterkant van de percelen aan de Sluisweg, de sportvelden van V.V. Hardinxveld en het volkstuinencomplex aan de Parallelweg. Aan de zuidzijde wordt het plangebied begrensd door de gemeentegrens, het hart van de Beneden-Merwede. De westelijke plangrens wordt gevormd door de gemeentegrens met de gemeente Sliedrecht.

De kern Boven-Hardinxveld wordt aan de noordwestzijde begrensd door het buitengebied van Hardinxveld-Giessendam. De plangrens volgt de bebouwingsgrens van het stedelijk gebied. Meer westwaarts wordt de plangrens bepaald door de Middelwetering en Rivierdijk. Aan de zuidzijde vormt de gemeentegrens c.q. de Beneden-Merwede de begrenzing van het plangebied.

De ligging van het plangebied is globaal weergegeven op afbeelding 1.1.

#### **1.3. Vigerende plannen**

Voor de in het bestemmingsplan begrepen gronden gelden thans diverse bestemmingsplannen, alsmede één uitwerkingsplan en één beheersverordening. Deze zijn hieronder opgesomd:

- Bestemmingsplan 'Buitengebied Oost', vastgesteld door de gemeenteraad op 27 september 2007, (gedeeltelijk) goedgekeurd door Gedeputeerde Staten van Zuid-Holland op 4 maart 2008;
- Bestemmingsplan 'Buitengebied Oost', herziening 2011', vastgesteld door de gemeenteraad op 26 januari 2012;
- Bestemmingsplan 'Centrum', vastgesteld door de gemeenteraad op 21 april 2011.
- Bestemmingsplan 'Wielwijk', vastgesteld door de gemeenteraad op 7 juli 2011.
- Bestemmingsplan 'Langs de Merwede', vastgesteld door de gemeenteraad op 26 april 2012.
- Bestemmingsplan 'Middengebied', vastgesteld door de gemeenteraad op 20 december 2012 (en onherroepelijk d.d. 7 augustus 2013).
- Bestemmingsplan 'De Peulen', vastgesteld door de gemeenteraad op 20 december 2012.
- Beheersverordening 'IJzergieterij', vastgesteld door de gemeenteraad op 18 juli 2013.
- Bestemmingsplan 'Tienmorgen Noord', vastgesteld door de gemeenteraad op 31 januari 2013
- Bestemmingsplan 'Stationsstraat', vastgesteld door de gemeenteraad op 25 april 2013.
- Bestemmingsplan 'Giessenzoom-Parallelweg', vastgesteld door de gemeenteraad op 20 juni 2013.
- Bestemmingsplan 'Hardinxveld-Giessendam Noordwest', vastgesteld door de gemeenteraad op 18 juli 2013.
- Bestemmingsplan 'De Blauwe Zoom Bedrijventerrein', vastgesteld door de gemeenteraad op 18 juli 2013.
- Bestemmingsplan 'Tienmorgen Noord', uitwerkings-/wijzigingsplan 'Fase 1', vastgesteld door het college van B&W op 10 december 2013
- Bestemmingsplan 'Giessendam', vastgesteld door de gemeenteraad op 30 januari 2014.
- Bestemmingsplan 'Boven-Hardinxveld', vastgesteld door de gemeenteraad op 19 juni 2014.
- Bestemmingsplan 'Brooshooftstraat 6', vastgesteld door de gemeenteraad op 10 juli 2014.
- Bestemmingsplan 'West I en II', vastgesteld door de gemeenteraad op 18 december 2014.
- Bestemmingsplan 'Regenboogschool Sportvoorziening', vastgesteld door de gemeenteraad op 26 maart 2015.
- Bestemmingsplan 'Fortlocatie', vastgesteld door de gemeenteraad op 26 maart 2015.
- Bestemmingsplan 'De Blauwe Zoom Woongebied', vastgesteld door de gemeenteraad op 11 juni 2015.
- Bestemmingsplan 'Tienmorgen Noord', uitwerkingsplan 'uitwerking Fase 2', vastgesteld door het college van B&W op 15 september 2015.
- Bestemmingsplan 'Buitendams 326', vastgesteld door de gemeenteraad op 15 oktober 2015 (herstelbesluit).
- Bestemmingsplan 'Tienmorgen Noord', uitwerkingsplan 'Fase 3', vastgesteld door het college van B&W op 29 november 2016.

Naast de voorgenoemde bestemmingsplannen zijn er diverse (uitgebreide) omgevingsvergunningen verleend. Deze zijn allemaal meegenomen in het voorliggende bestemmingsplan.

#### **1.4 Samenhang tussen de diverse planologische procedures / ruimtelijke plannen**

Voor het bebouwd gebied van de gemeente Hardinxveld-Giessendam geldt een groot aantal bestemmingsplannen. Deze bestemmingsplannen zijn in de afgelopen jaren geactualiseerd en gedigitaliseerd. Om het huidige juridisch-planologische kader actueel te houden en met het oog op de komende Omgevingswet, is het wenselijk om de plannen in één gebiedsdekkend bestemmingsplan onder te brengen.

Door het samenvoegen van de verschillende bestemmingsplannen ontstaat een uniforme regeling voor het stedelijk gebied van de gemeente. De in het betrokken gebied gerealiseerde (en vergunde) bouwplannen, waarvoor door middel van afwijkingsprocedures of zogeheten postzegelplannen onherroepelijk medewerking is verleend, zijn eveneens in het voorliggende bestemmingsplan opgenomen.

Er zijn in het bestemmingsplan "Hardinxveld-Giessendam, bebouwd gebied" géén nieuwe ruimtelijke initiatieven meegenomen. Voor zover daarvan sprake is, worden daarvoor afzonderlijke planologische procedures gevoerd, zoals bijvoorbeeld voor de percelen Buitendams 301-307, de locatie 'Scheepswerf De Giessen' en de herstructurering van de gemeentehaven. Ongeacht het consoliderende karakter van het voorliggende bestemmingsplan "Hardinxveld-Giessendam, bebouwd gebied" kan de gemeente gedurende de planperiode dus medewerking verlenen aan ruimtelijk gewenste ontwikkelingen. Voor de locatie 'Scheepswerf De Giessen' heeft inmiddels het (separate) ontwerpbestemmingsplan 'Herontwikkeling locatie De Giessen – Meerkerk' ter inzage gelegen. Het plangebied van het voorgenoemde (ontwerp)bestemmingsplan is buiten het voorliggende bestemmingsplan gelaten.

Tot slot is het plangebied van het bestemmingsplan 'Blauwe Zoom – Woongebied' slechts gedeeltelijk overgenomen in het voorliggende bestemmingsplan. Dit hangt samen met het feit dat voor de nog te ontwikkelen gebieden van De Blauwe Zoom een exploitatieplan is opgesteld. Dit exploitatieplan is gekoppeld aan het bestemmingsplan 'Blauwe Zoom – Woongebied'. Zodoende zijn de nog te ontwikkelen gebieden binnen de Blauwe Zoom (bestemming 'Woongebied') buiten het voorliggende bestemmingsplan gelaten.

## **2. PLANBESCHRIJVING EN VERANTWOORDING**

### **2.1 Doel van het plan**

Het voorliggende bestemmingsplan "Hardinxveld-Giessendam, bebouwd gebied" vormt een actualisering van (een gedeelte van) de vigerende bestemmingsplannen zoals genoemd in paragraaf 1.3. Uitgangspunt van dit bestemmingsplan is het vastleggen van een actueel juridisch-planologisch kader voor het gehele stedelijk gebied van Hardinxveld-Giessendam, waardoor één integraal en gebiedsdekkend bestemmingsplan ontstaat.

Voor het bebouwd gebied van de gemeente Hardinxveld-Giessendam geldt een groot aantal bestemmingsplannen. Deze bestemmingsplannen zijn in de afgelopen jaren geactualiseerd en gedigitaliseerd. Om het huidige juridisch-planologische kader actueel te houden en met het oog op de komende Omgevingswet, is het wenselijk om de plannen in één gebiedsdekkend bestemmingsplan onder te brengen. Dit vormt tevens aanleiding om enkele ondergeschikte wijzigingen aan te brengen. Het gaat daarbij om het doorvertalen van nieuw beleid, het vereenvoudigen en aanscherpen van de regels en het verwerken van kleine wijzigingen op locatie/perceelsniveau, om de planologische situatie beter aan te laten sluiten op de feitelijke situatie. Bij de samenvoeging zijn de bestaande planologische rechten gerespecteerd.

Door het samenvoegen van de verschillende bestemmingsplannen ontstaat een uniforme regeling voor het stedelijk gebied van de gemeente. Om tot een eenduidige en consistente regeling voor gehele stedelijk gebied te komen zijn er diverse bestemmingen samengevoegd. Daar waar dit niet mogelijk is, bijvoorbeeld doordat er sprake is van een maatbestemming, is een afzonderlijke bestemming opgenomen (maatwerk).

De in het betrokken gebied gerealiseerde (en vergunde) bouwplannen, waarvoor door middel van afwijkingsprocedures of zogeheten postzegelplannen onherroepelijk medewerking is verleend, zijn eveneens in het voorliggende bestemmingsplan opgenomen. Er zijn in het bestemmingsplan "Hardinxveld-Giessendam, bebouwd gebied" geen nieuwe ruimtelijke initiatieven meegenomen. Voor zover daarvan sprake is, worden daarvoor afzonderlijke planologische procedures gevoerd, zoals bijvoorbeeld voor het projectgebied Buitendams 301-307, locatie Scheepswerf De Giessen en de herstructurering van de gemeentehaven. Ongeacht het consoliderende karakter van het voorliggende bestemmingsplan "Hardinxveld-Giessendam, bebouwd gebied" kan de gemeente gedurende de planperiode dus medewerking verlenen aan ruimtelijk gewenste ontwikkelingen.

## **2.1 Aanpassingen ten opzichte van de vigerende regelingen**

Het vigerend juridisch kader vormt hét uitgangpunt van dit bestemmingsplan. Dat betekent dat vigerende plannen (zoals benoemd in paragraaf 1.3) en de afwijkingen daarvan, in beginsel één-op-één zijn overgenomen in het voorliggende bestemmingsplan 'Hardinxveld-Giessendam, bebouwd gebied'. Om tot een eenduidige en consistente regeling voor gehele het stedelijk gebied te komen zijn er diverse bestemmingen samengevoegd. Daar waar dit niet mogelijk is, bijvoorbeeld doordat er sprake is van een maatbestemming, is een afzonderlijke bestemming opgenomen (maatwerk).

Op de volgende onderdelen is in het voorliggende bestemmingsplan sprake van een aanpassing ten opzichte van de voorgaande regelingen:

#### **INLEIDENDE REGELS**

#### **Begrippen**

De lijst met begrippen wordt in de basis gevormd door een samenvoegsel van alle begripsbepalingen uit de vigerende ruimtelijke plannen. Waar nodig zijn daarbij enkele ondergeschikte wijzigingen en aanscherpingen aangebracht. Tevens zijn er enkele nieuwe begrippen geïntroduceerd, waaronder de begrippen 'coffeeshop', 'growshop' en 'welstandsvrij'.

#### **Wijze van meten**

De 'Wijze van meten' worden in de basis gevormd door een samenvoegsel van alle meetvoorschriften uit de vigerende ruimtelijke plannen. Waar nodig zijn daarbij enkele ondergeschikte wijzigingen en aanscherpingen aangebracht. Tevens is een nieuw meetvoorschrift geïntroduceerd, het betreft 'de ondergrondse diepte van een gebouw'.

#### **BESTEMMINGSREGELS**

#### **Agrarische bestemmingen**

#### *Agrarisch*

De bestemmingen 'Agrarisch' uit de bestemmingsplannen 'Giessenzoom-Parallelweg', 'Hardinxveld-Giessendam Noordwest', 'Langs de Merwede' en 'Middengebied' zijn samengevoegd tot één bestemming 'Agrarisch'. De bestaande rechten hebben als uitgangspunt voor de nieuwe bestemmingsregeling gediend.

#### *Agrarisch met Waarden*

De bestemming 'Agrarisch met waarden – Openheid' uit bestemmingsplan 'Giessendam' is één-op-één overgenomen en – in aansluiting op het bestemmingsplan 'Buitengebied' van naamgeving gewijzigd (naar 'Agrarisch met waarden'). De inhoudelijke bepalingen zijn één-op-één overgenomen.

#### **Bedrijfsbestemmingen**

Binnen de diverse bestemmingsplannen is sprake van een zeer uiteenlopend aantal bestemmingen 'Bedrijf'. Deze afzonderlijke bedrijfsbestemmingen zijn waar mogelijk samengevoegd en ondergebracht in één gezamenlijke bestemming 'Bedrijf'.

#### *Bedrijf*

Deze bestemming is gevormd door een samenvoeging van de bestemming 'Bedrijf' uit de bestemmingsplannen 'West I en II', 'Centrum', 'De Peulen', 'Middengebied', 'Giessendam', 'Giessenzoom-Parallelweg', 'De Blauwe Zoom – Woongebied' en 'Boven-Hardinxveld'. De bestaande rechten hebben als uitgangspunt voor de nieuwe bestemmingsregeling gediend. Waar nodig zijn enkele percelen van een specifieke functieaanduiding voorzien.

#### *Bedrijf – 1*

De bestemming 'Bedrijf' uit het bestemmingsplan 'Hardinxveld-Giessendam Noordwest' is één-op-één overgenomen en doorgenummerd tot de bestemming 'Bedrijf – 1'.

#### *Bedrijf – 2*

De bestemming 'Bedrijf' uit de beheersverordening 'IJzergieterij' is één-op-één overgenomen en doorgenummerd tot de bestemming 'Bedrijf – 2'.

#### **Bedrijventerreinen**

Hardinxveld-Giessendam kent een vijftal bedrijventerreinen, te weten De Peulen, De Blauwe Zoom, Langeveer, Nieuweweg en de buitendijks gelegen industrieterreinen Middengebied (west en oost) en Langs de Merwede. In dit bestemmingsplan zijn de bestemmingen 'Bedrijventerrein' uit de verschillende bestemmingsplannen samengevoegd in één gezamenlijke bestemming 'Bedrijventerrein'. De bestaande rechten zijn daarbij gecontinueerd.

#### **Centrumbestemmingen**

De centrumbestemmingen uit de bestemmingsplannen 'Centrum' en 'Giessendam' zijn dusdanig specifiek dat hiervoor drie afzonderlijke centrumbestemmingen worden gehanteerd. Dat betekent dat de bestemmingen 'Centrum – 1' en 'Centrum – 2' één op één zijn overgenomen uit het vigerende bestemmingsplan 'Centrum'. De bestemming 'Centrum' uit het bestemmingsplan 'Giessendam' is eveneens één op één overgenomen en doorgenummerd naar de bestemming 'Centrum – 3'.

#### **Gemengde bestemmingen**

Veel bestemmingsplannen in Hardinxveld-Giessendam kennen de bestemming 'Gemengd'. De hieraan gekoppelde regeling verschilt echter per bestemmingsplan. Dat betekent dat sprake is van een zeer uiteenlopend aantal bestemmingen 'Gemengd'. Waar mogelijk zijn deze bestemmingen samengevoegd. Dit heeft geresulteerd in twee gemengde bestemmingen; 'Gemengd – 1' en 'Gemengd – 2'. Met als belangrijkste verschil dat binnen 'Gemengd – 1' wonen niet zonder meer is toegestaan. Binnen 'Gemengd – 2' is wonen wel bij recht mogelijk.

De bestemming 'Gemengd' uit het bestemmingsplan 'Regenboogschool – Sportvoorziening' is dusdanig specifiek (maatbestemming) dat deze één op één is overgenomen en doorgenummerd is tot de bestemming 'Gemengd – 3'.

#### *Gemengd – 1*

De bestemmingen 'Gemengd' (al dan niet genummerd) uit de bestemmingsplannen 'West I en II' (uitsluitend de bestemming Gemengd – 1) en 'Langs de Merwede', waarin wonen niet zonder meer is toegestaan, zijn samengevoegd in de gezamenlijke bestemming 'Gemengd – 1'. De bestaande rechten hebben als uitgangspunt voor de nieuwe bestemmingsregeling gediend. Waar nodig zijn enkele percelen van een specifieke functieaanduiding voorzien.

#### *Gemengd – 2*

De bestemmingen 'Gemengd' (al dan niet genummerd) uit de bestemmingsplannen 'West I en II' (uitsluitend de bestemming Gemengd – 2), 'Centrum', 'De Peulen', 'Wielwijk', 'Boven-Hardinxveld' en 'Giessendam', waarin wonen bij recht is toegestaan, zijn samengevoegd in de gezamenlijke bestemming 'Gemengd – 2'. De bestaande rechten hebben als uitgangspunt voor de nieuwe bestemmingsregeling gediend. Waar nodig zijn enkele percelen van een specifieke functieaanduiding voorzien.

#### *Gemengd – 3*

Deze bestemming is één-op-één overgenomen uit het bestemmingsplan 'Regenboogschool – Sportvoorziening'.

#### **Groenbestemmingen**

De groenbestemmingen uit de diverse bestemmingsplan zijn samengevoegd in één gezamenlijke bestemming 'Groen'. De bestaande bouwmogelijkheden zijn daarbij onveranderd. Een uitzondering op de overkoepelende groenbestemming vormt de bestemming 'Groen' uit het bestemmingsplan 'Tienmorgen-Noord'. Deze bestemming is daarom één op één overgenomen en doorgenummerd naar de bestemming 'Groen – 1'.

#### **Horecabestemmingen**

De bestemmingen 'Horeca' uit de bestemmingsplannen 'De Peulen' en 'Wielwijk' zijn samengevoegd. De bestaande rechten zijn daarbij behouden.

#### **Kantoorbestemmingen**

Alle bestemmingen 'Kantoor' (onder andere in de bestemmingsplannen 'West I en II', 'Middengebied' en 'Wielwijk') zijn samengevoegd in één gezamenlijke bestemming 'Kantoor'. De bestaande rechten zijn daarbij behouden.

#### **Maatschappelijke bestemmingen**

Veel bestemmingsplannen in Hardinxveld-Giessendam kennen de bestemming 'Maatschappelijk'. De hieraan gekoppelde regeling verschilt per bestemmingsplan, maar is op hoofdlijnen hetzelfde. Hierdoor is het mogelijk om de verschillende maatschappelijke bestemmingen samen te voegen tot één bestemming 'Maatschappelijk'. De bestaande rechten hebben als uitgangspunt voor de nieuwe bestemmingsregeling gediend. Waar nodig zijn enkele percelen van een specifieke functieaanduiding voorzien.

Een uitzondering op het voorgaande betreft het woonzorgcomplex aan Buitendams 326, waarvoor de (specifieke) bestemming 'Maatschappelijk – Woonzorgcomplex' is opgenomen. Het betreft een één-op-één omzetting van de vigerende bestemmingsregeling.

#### **Natuurbestemmingen**

In bestemmingsplan 'De Peulen' is voor de oevers van de Merwede de bestemming 'Natuur' opgenomen. Deze is één-op-één overgenomen in het voorliggende bestemmingsplan. De bestemming 'Grienden' uit bestemmingsplan 'Boven-Hardinxveld' kende een grote overlap met deze bestemming en is zodoende in de bestemming 'Natuur' geïntegreerd. De grienden zijn daarbij voorzien van een specifieke aanduiding. De bestaande rechten zijn behouden.

#### **Recreatieve bestemmingen**

De bestemmingen 'Recreatie' uit de bestemmingsplannen 'De Peulen', 'Middengebied' en 'Giessenzoom – Parallelweg' zijn samengevoegd tot één gezamenlijke bestemming 'Recreatie'. Hiermee is één consistente regeling voor alle recreatiegebieden ontstaan. De bestaande rechten zijn behouden.

De bestemming 'Recreatie – Volkstuin' wordt één-op-één overgenomen uit het vigerende bestemmingsplan 'Giessenzoom – Parallelweg'.

#### **Sportbestemmingen**

De bestemmingen 'Sport' uit de bestemmingsplannen 'Wielwijk', 'Middengebied', 'Boven-Hardinxveld' en 'Regenboogschool – Sportvoorziening' zijn samengevoegd tot één gezamenlijke bestemming 'Sport'. Hiermee is één consistente regeling voor alle sportvoorzieningen ontstaan. De bestaande rechten zijn behouden.

#### **Tuinbestemmingen**

De tuinbestemmingen uit de diverse bestemmingsplan zijn samengevoegd in één gezamenlijke bestemming 'Tuin'. De bestaande bouwmogelijkheden zijn daarbij onveranderd gebleven. Een uitzondering op de overkoepelende tuinbestemming vormt de bestemming 'Tuin – 2' uit het bestemmingsplan Wielwijk. Deze bestemming is daarom één op één overgenomen en vernummerd naar de bestemming 'Tuin – 1'.

#### **Verkeersbestemmingen**

De verschillende verkeersbestemmingen uit de diverse bestemmingsplan zijn samengevoegd en onderverdeeld naar drie categorieën; 'Verkeer', 'Verkeer – Railverkeer' en 'Verkeer – Verblijfsgebied'. De bestaande bouwmogelijkheden zijn daarbij in principe onveranderd gebleven. Wel is voor de verschillende OV-stations in de gemeente een eenduidige bebouwingsregeling opgenomen, een en ander overeenkomstig de bestaande situatie. Daarnaast is het stationsgebouw – dat in het bestemmingsplan 'Giessendam' abusievelijk was wegbestemd – positief bestemd. Er worden geen nieuwe bebouwingsmogelijkheden geboden.

#### **Waterbestemmingen**

#### *Water*

Alle afzonderlijke bestemmingen 'Water' zijn samengevoegd in één gezamenlijke bestemming. De bestaande rechten zijn daarbij behouden.

#### *Water - Sluizencomplex*

Uitzondering op de bestemming 'Water' is de bestemming 'Water – Sluizencomplex' uit de bestemmingsplannen 'Wielwijk' en 'Centrum'. Deze bestemming is (inhoudelijk) één op één overgenomen.

#### **Woonbestemmingen**

#### *Wonen*

Vrijwel ieder bestemmingsplan in Hardinxveld-Giessendam kent de bestemming 'Wonen'. De hieraan gekoppelde regeling verschilt per bestemmingsplan, maar is in hoofdlijnen hetzelfde. Hierdoor is het mogelijk om de verschillende woonbestemmingen samen te voegen tot één bestemming 'Wonen'. De bestaande rechten zijn daarbij gecontinueerd. Waar nodig zijn enkele percelen van een specifieke functieaanduiding voorzien.

In aanvulling op het voorgaande is in het verleden een systematiek bedacht ten aanzien van de toegestane woningtypologieën per bouwperceel. Deze systematiek is door de jaren heen losgelaten, waardoor diverse bestemmingsplannen qua systematiek afwijken van de standaard. De oorzaak hiervan lag in keuze voor verschillende stedenbouwkundige bureaus destijds. Ieder bureau paste zijn eigen nuances toe om de woningcategorieën aan te duiden. Het voorliggende bestemmingsplan wordt daarom aangegrepen om de uniforme regeling van weleer te herstellen. Dat betekent het volgende:

- Ter plaatse van de aanduiding 'vrijstaand' zijn uitsluitend vrijstaande woningen toegestaan.
- Ter plaatse van de aanduiding 'twee-aaneen' zijn uitsluitend tweeaaneengebouwde woningen toegestaan.
- Ter plaatse van de aanduiding 'vrijstaand en twee-aaneen' zijn zowel vrijstaande als twee-aaneengebouwde woningen toegestaan.
- Ter plaatse van de aanduiding 'aaneengebouwd' zijn uitsluitend aaneengebouwde woningen toegestaan.
- Ter plaatse van de aanduiding 'gestapeld' zijn uitsluitend gestapelde woningen toegestaan.

Als gevolg van deze herstelwerkzaamheden zijn diverse woonpercelen in dit bestemmingsplan van een andere aanduiding voorzien (ten opzichte van het vigerende plan). Dit doet echter geen afbreuk aan de bestaande gebruiks- en bouwmogelijkheden.

#### *Maatbestemmingen Wonen 1 – 4*

Verspreid over Hardinxveld-Giessendam zijn de afgelopen jaren diverse woningbouwontwikkelingen gefaciliteerd, waaronder De Blauwe Zoom, de locatie aan de Brooshooftstraat, de Regenboogschoollocatie en de nieuwbouwwijk Morgenslag. De diverse bestemmingsplannen die voor deze woningbouwontwikkelingen zijn opgesteld beschikken veelal over een specifieke bebouwingsregeling. Deze regelingen laten zich doorgaans moeilijk verenigen met de hiervoor genoemde bestemming 'Wonen', onder meer vanwege het feit dat bebouwing nog niet (of slechts deels) is gerealiseerd. Vaak zijn er diverse flexibiliteitsbepalingen en/of specifieke maatvoeringseisen opgenomen met het oog op de nog te realiseren bebouwing. Het is niet wenselijk dat deze uniform worden toegepast. Derhalve wordt voor de voorgenoemde locaties een maatbestemming opgenomen. Het gaat om de volgende bestemmingen:

- De bestemming 'Wonen' uit bestemmingsplan 'Brooshooftstraat 6' wordt één-opéén overgenomen en doorgenummerd tot de bestemming 'Wonen – 1'. De bestaande bouwmogelijkheden worden gecontinueerd.
- De bestemming 'Wonen 1' uit bestemmingsplan 'De Blauwe Zoom Woongebied' wordt één-op-één overgenomen en doorgenummerd tot de bestemming 'Wonen – 2'. De bestaande bouwmogelijkheden worden gecontinueerd.
- De bestemming 'Wonen' uit bestemmingsplan 'Regenboogschool Sportvoorziening' wordt één-op-één overgenomen en doorgenummerd tot de bestemming 'Wonen – 3'. De bestaande bouwmogelijkheden worden gecontinueerd.
- De bestemmingen 'Wonen' uit het uitwerkings-/wijzigingsplan 'Fase 1', het uitwerkingsplan 'Uitwerking Fase 2' en het uitwerkingsplan 'Fase 3' (allen gelegen binnen Tienmorgen-Noord) worden samengevoegd tot één bestemming en doorgenummerd tot de bestemming 'Wonen – 4'. De bestaande bouwmogelijkheden worden gecontinueerd.

#### *Woongebied (vervallen)*

De nog in ontwikkeling zijnde woningbouwlocatie De Blauwe Zoom is in het vigerende bestemmingsplan 'Blauwe Zoom – Woongebied' voorzien van de globale bestemming 'Woongebied'. Deze bestemming was aanvankelijk één-op-één overgenomen in het ontwerpbestemmingsplan. Omdat voor de betreffende gronden een exploitatieplan is vastgesteld - dat gekoppeld is aan het bestemmingsplan 'Blauwe Zoom – Woongebied' – is besloten de gronden met de bestemming 'Woongebied' buiten het voorliggende plangebied te laten. De bestemming 'Woongebied' is derhalve vervallen.

#### *Woongebied – uit te werken (vervallen)*

De nog in ontwikkeling zijnde woningbouwlocatie Morgenslag is in het vigerende bestemmingsplan 'Tienmorgen Noord' voorzien van de uit te werken bestemming 'Woongebied – uit te werken'. Omdat de betreffende gronden inmiddels geheel zijn uitgewerkt, komt de uit te werken bestemming te vervallen. De uitwerkingsplannen die voor Morgenslag zijn vastgesteld (drie in totaal), zijn één-op-één overgenomen in dit bestemmingsplan (zie bestemming 'Wonen – 4').

#### **Dubbelbestemmingen**

De verschillende dubbelbestemmingen zijn (per categorie) samengevoegd tot één regeling. In dit bestemmingsplan zijn de volgende dubbelbestemmingen opgenomen:

- Leiding Gas
- Leiding Hoogspanning
- Leiding Riool
- Leiding Water
- Waarde Archeologische verwachting 1, 2,4, 4A (Blauwe Zoom), 5, 6, 7, 8 en 9
- Waterstaat Waterkering
- Waterstaat Waterstaatkundige functie

#### **ALGEMENE REGELS**

Tot slot zijn de algemene regels van de diverse bestemmingsplannen zoveel mogelijk samengevoegd tot één uniforme regeling. Waar nodig zijn daarbij ondergeschikte wijzigingen aangebracht naar aanleiding van voortschrijdend inzicht en nieuw beleid. In de juridische planbeschrijving wordt nader ingegaan op de inhoudelijke bepalingen van de algemene regels.

In dit bestemmingsplan zijn de verschillende gebiedsaanduidingen één-op-één overgenomen uit de vigerende bestemmingsplannen. De gebiedsaanduiding 'veiligheidszone - vervoer gevaarlijke stoffen', die evenwijdig aan de A15 is gelegen, is gewijzigd overgenomen. De exacte ligging van deze gebiedsaanduiding bleek namelijk onjuist. Dit is inmiddels hersteld. Inhoudelijk heeft dit echter geen consequenties voor de omliggende woningen. Voor de oevers van de Merwede is op verzoek van Rijkswaterstaat de gebiedsaanduiding 'Vrijwaringszone – vaarweg' opgenomen. Hiermee is het functioneren van de vaarweg gewaarborgd.

Daarnaast zijn er diverse wijzigingsgebieden aantroffen in de vigerende bestemmingsplannen. Ook deze zijn één-op-één overgenomen, met dien verstande dat de verschillende wijzigingsgebieden zijn doorgenummerd. Dat betekent het volgende:

- De aanduiding 'Wetgevingzone wijzigingsgebied 1' in bestemmingsplan West I en II (voor het gebied tussen de Brooshooftstraat en Buitendams) krijgt de aanduiding 'wetgevingzone – wijzigingsgebied 1'.
- De aanduiding 'Wetgevingzone wijzigingsgebied 1' in bestemmingsplan Regenboogschool - Sportvoorziening wordt doorgenummerd tot 'Wetgevingzone – wijzigingsgebied 2'.
- De aanduiding 'Wetgevingzone wijzigingsgebied 2' in bestemmingsplan Regenboogschool - Sportvoorziening wordt doorgenummerd tot 'Wetgevingzone – wijzigingsgebied 3'.
- De aanduidingen 'Wro-zone wijzigingsgebied 1' en 'Wro-zone wijzigingsgebied 2' uit bestemmingsplan Centrum worden samengevoegd tot de aanduiding 'Wetgevingzone – wijzigingsgebied 4'.
- De aanduiding 'Wetgevingzone wijzigingsgebied 1' in bestemmingsplan De Blauwe Zoom – Woongebied wordt doorgenummerd tot 'Wetgevingzone – wijzigingsgebied 5'.
- De aanduiding 'Wro-zone wijzigingsgebied 3' uit bestemmingsplan Centrum wordt doorgenummerd tot de aanduiding 'Wetgevingzone – wijzigingsgebied 6'.
- De aanduiding 'Wro-zone wijzigingsgebied' uit het bestemmingsplan 'Buitendams 326' wordt doorgenummerd tot de aanduiding 'Wetgevingzone - wijzigingsgebied 7'.

De bestaande (ontwikkel)rechten ter plaatse van de wijzigingsgebieden worden gecontinueerd.

#### **Conclusie**

Naast de hiervoor genoemde wijzigingen (in grote lijnen), zijn er op detailniveau diverse ondergeschikte wijzigingen doorgevoerd, onder meer als gevolg van verleende vergunningen, voortschrijdend inzicht en nieuw beleid. In geen geval sprake is echter sprake van een beperking ten opzichte van de thans geldende bestemmingsplanregeling.

#### **3. INVENTARISATIE EN ANALYSE**

#### **3.1. Rijksbeleid**

Het Rijk heeft haar ruimtelijk beleid vastgelegd in de Structuurvisie Infrastructuur en Mobiliteit (SVIR) en het Besluit algemene regels ruimtelijke ordening (Barro). De leidende gedachte van het rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende projectgebied.

Wel zijn de gronden ten zuiden van de Rivierdijk aangeduid als rivierbed c.q. stroomvoerend deel van het rivierbed. Ter plaatse van deze aanduidingen mag een bestemmingsplan niet zonder meer nieuwe ruimtelijke ontwikkelingen mogelijk maken. Omdat het voorliggende bestemmingsplan een conserverend karakter heeft en derhalve geen nieuwe ontwikkelingen voorziet, gelden er vanuit het Barro geen belemmeringen. Bovendien is de Merwede voorzien van de bestemming 'Water' met de nadere aanduiding 'vaarweg'.

Tevens is aan de westzijde van het plangebied – evenwijdig aan de Zwijnskade – een hoogspanningsverbinding aangeduid. Deze is op het grondgebied van de gemeente Sliedrecht gepositioneerd. Niettemin is in het voorliggende bestemmingsplan een veiligheidszone opgenomen.

*Afbeelding 3.1: uitsnede Barro* 

#### **3.2. Provinciaal beleid**

#### *3.2.1 Visie Ruimte en Mobiliteit, Programma Ruimte en Programma Mobiliteit*

Op basis van de Wro moeten gemeenten, provincies en Rijk hun beleid neerleggen in één of meer structuurvisies. Het provinciebestuur van Zuid-Holland heeft ervoor gekozen één integrale ruimtelijke structuurvisie voor Zuid-Holland te ontwikkelen (in werking getreden op 1 augustus 2014), waarbij Ruimte en Mobiliteit leidend zijn. In de provinciale structuurvisie geeft de provincie aan wat zij als provinciaal belang beschouwt en hoe zij daarop wil gaan sturen.

De provincie Zuid-Holland onderscheidt zich door de strategische ligging in internationale netwerken, drie unieke deltalandschappen die samenkomen (kust, veen en rivierdelta) en de veelzijdige steden en economische complexen in het deltalandschap. De provincie heeft vier 'rode draden' benoemd en bevat zekerheid over een werkend mobiliteitsnetwerk en bevat voldoende flexibiliteit om in de ruimtelijke ontwikkeling te reageren op maatschappelijke initiatieven. De vier rode draden voor de toekomst zijn:

- 1. Beter benutten en opwaarderen van wat er is;
- 2. Vergroten van de agglomeratiekracht;
- 3. Verbeteren van de ruimtelijke kwaliteit;
- 4. Bevorderen van de transitie naar een water- en energie-efficiënte samenleving.

In het programma Ruimte en het programma Mobiliteit beschrijft de provincie met welke instrumenten zij de doelen en ambities uit de Visie Ruimte en Mobiliteit gaat uitvoeren. Een randvoorwaarde voor ontwikkelingen in zowel stedelijk als landelijk gebied is dat gemeenten de ladder voor duurzame verstedelijking uit het Bro toe moeten passen. De provincie heeft daar in de Verordening Ruimte een eigen invulling aan gegeven. De ladder voor duurzame verstedelijking houdt ten eerste in dat de behoefte van de ontwikkelingen op het gebied van wonen, kantoren, bedrijven en detailhandel regionaal moeten worden afgestemd en dat deze in principe binnen bestaand stads- en dorpsgebied (BSD) stedelijk gerealiseerd moet worden. Indien de ontwikkeling niet binnen BSD gerealiseerd kan worden door middel van herstructureren, transformeren of verdichten, dient aangetoond te worden dat de locatie buiten BSD multimodaal ontsloten is. Het aanbod aan vervoersmodaliteiten op een locatie bepaalt de meest duurzame locatie buiten BSD.

Naast het verplicht toepassen van de ladder voor duurzame verstedelijking maakt de provincie onderscheid in drie soorten ontwikkelingen, waar -afhankelijk van de ontwikkelingbepaalde randvoorwaarden aan worden gesteld. De drie soorten ontwikkelingen zijn gebiedseigen ontwikkelingen waarbij sprake is van inpassing, gebiedsvreemde ontwikkelingen waarbij sprake is van aanpassing en grootschalige(r) ontwikkelingen waarbij het gebied getransformeerd wordt.

Vrijwel het gehele plangebied is in Kaart 1 van het Programma Ruimte aangeduid als bestaande bebouwde ruimte. Uitzondering hierop vormen de gronden ten noorden van Binnendams en de Rivierdijk, alsmede de Beneden-Merwede (zie afbeelding 3.2). De betreffende gronden ten noorden van Binnendams en de Rivierdijk zijn voorzien van een agrarische bestemming, alwaar de bouwmogelijkheden zeer beperkt zijn. De Beneden-Merwede is voorzien van de bestemming 'Water'.

*Afbeelding 3.2: detailuitsnede Kaart 1 Programma Ruimte 'Transformeren, herstructureren en verdichten'* 

*Afbeelding 3.3: uitsnede Kaart 11 Programma Ruimte 'Biodiversiteit'* 

Het plangebied is in Kaart 11 (afbeelding 3.3) van het Programma Ruimte gedeeltelijk aangeduid als Ecologische Hoofdstructuur (EHS), het betreft de gronden langs de Beneden-Merwede. De provincie heeft zich tot doel gesteld de achteruitgang van de biodiversiteit in deze gebieden tegen te gaan. Het voorliggende bestemmingsplan komt aan deze ambitie tegemoet. De gebieden die zijn aangemerkt als EHS zijn in dit bestemmingsplan voorzien van de bestemming 'Natuur'. Ter plaatse zijn de gronden primair bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps- en natuurwaarden.

#### *Verbanden tussen Visie, Programma Ruimte, Programma Mobiliteit en Verordening Ruimte*

In de Visie Ruimte en Mobiliteit wordt het beleid beschreven van de provincie Zuid-Holland. Het Programma Ruimte en het Programma Mobiliteit hebben beide de status van een structuurvisie en beschrijven de manier waarop het ruimtelijk beleid en het mobiliteitsbeleid van de provincie uitgevoerd wordt (met welke instrumenten). De Verordening Ruimte beschrijft de regels vanuit het beleid en het programma. Deze regels hebben een directe doorwerking in bestemmingsplannen.

#### *3.2.2 Verordening Ruimte 2014*

De Verordening Ruimte Zuid-Holland is vastgesteld in samenhang met de Visie ruimte en mobiliteit en het Programma ruimte. De visie bevat de hoofdzaken van het ruimtelijk beleid en het mobiliteitsbeleid van de provincie Zuid-Holland. Het ruimtelijk beleid is uitgewerkt in het Programma ruimte. De verordening is vastgesteld met het oogmerk van juridische doorwerking van een deel van het ruimtelijk beleid en bevat daarom regels voor bestemmingsplannen en daarmee gelijkgestelde ruimtelijke plannen.

#### *Ecologische Hoofdstructuur (EHS)*

Op grond van kaart 7 en 8 van de Verordening Ruimte blijkt dat delen van het voorliggende plangebied zijn gelegen binnen de Ecologische Hoofdstructuur. Het betreft de oevers van de Beneden-Merwede. In de Verordening is aangegeven. dat er geen bestemmingen mogen worden gerealiseerd die de kenmerken en waarden significant beperken of die leiden tot vermindering van de oppervlakte of samenhang van gebieden die tot de EHS behoren, tenzij daarmee een zwaarwegend belang gediend is en er geen reële alternatieven voorhanden zijn. In dat geval moeten mitigerende maatregelen de

*Bestemmingsplan "Hardinxveld-Giessendam, bebouwd gebied"* 

*Toelichting Vastgesteld*  schade zo veel mogelijk beperken en moet de resterende schade gecompenseerd worden. Toestemming hiervoor wordt alleen verleend als er sprake is van bijzondere omstandigheden. In het voorliggende bestemmingsplan is voor de gronden gelegen binnen de EHS de bestemming 'Natuur' opgenomen. Ter plaatse zijn de gronden primair bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps- en natuurwaarden. De bebouwingsmogelijkheden binnen deze bestemming zijn zeer beperkt.

*Afbeelding 3.4: uitsnede Kaart 7 Verordening Ruimte* 

#### *Archeologische waarden*

In kaart 12 van de Verordening Ruimte zijn enkele locaties in het plangebied aangemerkt als gebied met (zeer) hoge archeologische waarde. De gronden met deze aanduiding zijn voorzien van een archeologische dubbelbestemming, teneinde de (eventueel) aanwezige archeologische waarden te waarborgen.

#### *Regionale waterkeringen*

Tot slot zijn in de Verordening Ruimte de regionale waterkeringen langs het Kanaal van Steenenhoek en de Giessen aangeduid. Deze waterkeringen zijn in dit bestemmingsplan voorzien van een dubbelbestemming 'Waterstaat – Waterkering', waarmee de waterkerende functie primair is gesteld ten opzichte van de andere aangegeven bestemmingen.

#### **3.3 Regionaal beleid**

#### *Structuurvisie Alblasserwaard en Vijfheerenlanden (Manifest, 2012)*

De regio Alblasserwaard-Vijfherenlanden heeft een Manifest voor een regionale visie opgesteld waarbij een vitale, duurzame, aantrekkelijke woon- en leefomgeving voor alle inwoners van de regio, nu en in de toekomst, het doel is.

In het Manifest 'kiest de regio voor een toekomst waarin de kracht van het eigen karakter wordt benut en waarin ruimte wordt gegeven aan een nieuwe dynamiek. Ruimte voor werken en wonen, maar met respect voor het eigen karakter van de regio. Een regio waar een balans is gevonden tussen nieuwe dynamiek en de kwaliteit van de samenleving; een duurzame regio. In 2030 vormt de Alblasserwaard-Vijfheerenlanden een sterke regio, in zichzelf en in relatie met haar omgeving. Uitgangspunt is de leefbaarheid in de

vele van elkaar verschillende kernen, klein en groot. De lokale gemeenschap wordt in staat gesteld zelf inhoud te geven aan die leefbaarheid; de overheid is faciliterend, benut de kracht van mens en landschap en geeft ruimte aan initiatieven. De overheid is zo georganiseerd dat beleidsmatig gesproken kan worden van één Alblasserwaard- Vijfheerenlanden terwijl de uitvoering "kernachtig" is. Dienstverlening is regionaal georganiseerd en wordt kleinschalig aangeboden. De regio neemt deel aan, en speelt in op, de economische ontwikkelingen: mondiaal, nationaal en meer specifiek in de Zuidvleugel. In 2030 is de regio een kenniscentrum van duurzaamheid en innovatie op terrein van met name de agrarische, toeristische en maritieme sector. De regio geeft hiermee een antwoord op trends in de samenleving, waaronder de wijzigingen in de bevolkingssamenstelling (o.a. ontgroening en vergrijzing) en de veranderingen in de arbeidsmarkt.

Behoud en versterking van de unieke opbouw van het karakteristieke open landschap in de regio Alblasserwaard-Vijfheerenlanden vormt de primaire inzet om de ruimtelijke kwaliteit te waarborgen. De kwaliteit van het landschap is één van de kernwaarden en daarmee essentieel voor de leefbaarheid van de regio. De ruimtelijke kwaliteit van het landschap heeft zelfs geleid tot een voordracht voor de Werelderfgoedlijst van de UNESCO. In de voorgaande regionale structuurvisie (uit 2004) is al geconstateerd dat een sluipend verlies van de ruimtelijke kwaliteit plaatsvindt. Zo verdwijnen steeds meer kleinschalige landschapselementen en dreigen cultuurhistorische elementen door verstedelijking en schaalvergroting hetzelfde lot te ondergaan. Daarnaast is nieuwbouw op veel plaatsen onzorgvuldig vormgegeven en ingepast, waardoor zij verworden tot storende elementen die de belevingswaarde van het authentieke landschap sterk doen verminderen.

Belangrijke thema's binnen het landschapsbeleid zijn het behoud van cultuurhistorische elementen zoals molens, boerderijen en knotwilgen, het behoud van het waterrijke karakter, het herstel van kleinschalige karakteristieke landschapselementen (bijvoorbeeld binnen erfbeplantingen) en het voeren van een welstandsbeleid om verrommeling aan het landschap tegen te gaan, tezamen met verbetering van de beeldkwaliteit.

#### *Regionale woonvisie Alblasserwaard-Vijfheerenlanden*

In 2013 is een nieuwe regionale woonvisie opgesteld. De Woonvisie heeft als doel in 2020 een aantrekkelijk en onderscheidend woongebied voor zowel nieuwe inwoners als huidige inwoners. Centrale vraag hierbij is wat het gewenste woonprofiel van de regio Alblasserwaard-Vijfheerenlanden in 2020 is en wat dit betekent voor de ontwikkeling van de gemeentelijke woonprofielen in de periode 2012-2020. Met de regionale woonvisie wordt daarnaast invulling gegeven aan de eis van de provincie om in bestemmingsplannen de behoefte aan te tonen middels een regionale visie.

De woonvisie gaat over kansen grijpen, over bouwen wat kan en wat binnen de woonvisie past. Hierbij wordt niet gekozen voor een traditionele aanpak waarbij de samenwerking voornamelijk bestaat uit het verdelen van woningen over de verschillende gemeenten. De gemeenten blijven gezamenlijk optrekken. Door plannen gezamenlijk te bespreken en op elkaar af te stemmen, wordt gezorgd dat deze plannen ook daadwerkelijk worden gerealiseerd. Doel is: bouwen waaraan behoefte is, daar waar de beste kansen liggen. De juiste hoeveelheid gewenste woningen en woonmilieus voor de doelgroepen in de regio, op het juiste moment op de juiste plek. Goede plannen stimuleren, zodat er ook echt gebouwd wordt. Afstemmen waar nodig (vasthouden) en loslaten waar dat kan. Belangrijke uitgangspunten daarbij zijn:

*17* 

- Geen getalsmatige verdeling vooraf per gemeente maar onderbouwen waarom een plan toegevoegde waarde heeft;
- Onderscheid maken tussen plannen met een duidelijk lokale en regionale functie;
- Plannen die mogelijk concurreren met andere plannen in het eigen dorp of in andere dorpen regionaal bespreken en komen tot afstemming in inhoud en fasering;
- Plannen met een lokale functie en plannen die al in aanbouw zijn niet regionaal bespreken. Hierna volgen een uitleg en een stroomschema waarin de te doorlopen stappen staan.

Om te bepalen welke plannen regionaal besproken moeten worden, toetsen de gemeenten hun plannen aan twee agenderende maten:

- De 5/10/50 agenda-toets. Plannen die groter zijn dan deze maat, komen op de agenda. Voor landelijk gebied en woondorpen geldt 5 woningen als bovengrens, in voorzieningendorpen is dat 10 woningen, in stedelijk gebied (Gorinchem, Leerdam en Hardinxveld-Giessendam) is het 50. We kijken naar de bruto nieuwbouw, dus zonder rekening te houden met sloop, omdat het voorraadeffect bij deze toets belangrijk is
- De 0,7%-agendatoets. Dit staat gelijk aan de gemiddelde jaarlijkse groei van het aantal woningen bij een groei van 3.500 woningen tussen 2010 en 2020. De toets werkt op kernniveau, de optelsom van plannen geldt, waarbij gecorrigeerd wordt voor sloop. In kernen met een veel hogere geplande groei, is de kans groot dat huishoudens van buiten de kern nodig zijn om het plan te vullen. In dat geval is regionale concurrentie waarschijnlijk. Deze plannen komen op de regionale agenda.

Het voorliggende bestemmingsplan maakt geen nieuwe ontwikkelingen mogelijk. Derhalve is regionale afstemming niet benodigd.

#### **3.4. Gemeentelijk beleid**

#### *Structuurvisie Hardinxveld-Giessendam*

De gemeentelijke structuurvisie, die op 19 februari 2015 is vastgesteld, is een ruimtelijke ontwikkelingsvisie met een richtinggevend en programmatisch karakter die integrale keuzes bevat voor de hoofdlijnen van beleid voor de komende periode. De structuurvisie bouwt voort op de Visie Hardinxveld-Giessendam, die op 22 maart 2012 na een zeer interactief traject met de bevolking is vastgesteld. De structuurvisie vertaalt deze visie naar de ruimtelijke ontwikkeling van Hardinxveld-Giessendam. De structuurvisie, die vooruitkijkt tot 2030, is eveneens een integraal document en heeft als doel om de verschillende belangen, bijvoorbeeld tussen landschap, woningbouw, maatschappelijke voorzieningen en werkgelegenheid zorgvuldig af te wegen. De structuurvisie biedt een kader waarin aanspraken op de ruimte kunnen worden afgestemd en gecombineerd. Deze structuurvisie is vooral gericht op behoud en verbetering van de bestaande ruimtelijke en sociale kwaliteiten. Daarnaast is de structuurvisie gericht op het versterken en behouden van de leefbaarheid.

In de structuurvisie wordt gestuurd op ruimtelijke structuren: waar gebeurt wat, op welke manier, op welk moment en waarom? De structuurvisie is bedoeld om voor de langere termijn ruimtelijke samenhang tot stand te brengen en bezit daarom een zekere mate van globaliteit en abstractie. Het vormt de basis voor het toekomstig beleid; ter uitwerking van de structuurvisie kunnen gebiedsvisies, masterplannen en bestemmingsplannen worden opgesteld en concrete (plan)ontwikkelingen in gang worden gezet.

Op de woningmarkt van Hardinxveld-Giessendam is thans sprake van een beperkte doorstroming. In de Nota Wonen (2012) heeft de gemeente een aantal maatregelen opgenomen, om de doorstroming te bevorderen. Eén van de belangrijke speerpunten is het behouden van jongeren. Dit is van belang voor de leefbaarheid in de kernen, voor de kenmerkende sociale cohesie van Hardinxveld-Giessendam en voor het behoud van werkgelegenheid. Om de doorstroming op de woningmarkt te bevorderen, zet de gemeente waar mogelijk en gewenst in op herstructurering van bestaande wijken. De gemeente heeft drie grote uitbreidingslocaties voor woningbouw voor de komende 10-20 jaar gepland: De Blauwe Zoom, ten noordwesten van de gemeente, Morgenslag, ten noordoosten van Boven-Hardinxveld en 't Oog, tussen de Merwede-Lingelijn en de Betuweroute in (buiten het voorliggende plangebied). 't Oog heeft overigens een ander karakter dan de Blauwe Zoom en Morgenslag. Het betreft een transformatiegebied waarbij ruimte wordt geboden aan wonen en werken in een lage dichtheid.

Naast de grote uitbreidingslocaties komen er met regelmaat (inbreidings)locaties vrij, bijvoorbeeld door het uitplaatsen van (hinderlijke) bedrijvigheid. In en rond het centrum van Hardinxveld-Giessendam ligt een aantal locaties die aantrekkelijk zijn om te wonen, maar nu nog worden bezet door bedrijvigheid. Deze bedrijvigheid is niet altijd passend in een woongebied. Waar mogelijk werkt de gemeente mee aan deze verplaatsingen waarbij op de vrijgekomen locaties woningbouw kan worden mogelijk gemaakt. De gemeente houdt een deel van haar plancapaciteit beschikbaar voor deze kwalitatieve verbeteringen.

Het voorliggende bestemmingsplan maakt geen nieuwe ruimtelijke ontwikkelingen mogelijk, maar voorziet uitsluitend in het continueren van het bestaande juridisch-planologisch kader.

*Afbeelding 3.5: structuurvisiekaart* 

#### *Nota Wonen 2012-2022*

In november 2004 heeft de gemeenteraad van Hardinxveld-Giessendam de 'Nota Wonen 2005-2015' vastgesteld. Alhoewel de looptijd van het plan nog niet is verstreken, heeft de gemeente besloten de beleidsnota voortijdig te actualiseren. Er hebben zich sinds de vaststelling immers belangrijke wijzigingen op de woningmarkt voorgedaan. De nieuwe Nota Wonen:

- is bedoeld om een zo actueel mogelijk woonbeleid te formuleren;
- geeft inzicht in ontwikkelingen en trends op de lokale woningmarkt;
- formuleert ambities voor het woonbeleid voor de periode 2012-2022;
- bevat een (flexibel) bouwprogramma;
- bevat een uitvoeringsparagraaf, waarin de doelen SMART worden geformuleerd;
- besteedt integraal aandacht aan wonen, welzijn en zorg;
- is een toetsingskader voor projecten;
- fungeert als basis voor de op te stellen structuurvisie en de nieuwe prestatieafspraken met Omnivera;
- maakt het mogelijk dat de Nota Wonen jaarlijks eenvoudig kan worden geactualiseerd.

De Nota Wonen geeft geen directe uitgangspunten voor dit bestemmingsplan, aangezien het een conserverend karakter heeft en geen nieuwe ontwikkelingen mogelijk maakt, behoudens de ontwikkelingen die reeds juridisch-planologisch verankerd zijn, zoals onder meer De Blauwe Zoom, Morgenslag en het woonzorgcomplex aan Buitendams.

#### *Gemeentelijk Verkeers- en Vervoerplan (GVVP)*

In 2012 is het Gemeentelijk Verkeers- en Vervoerplan (GVVP) vastgesteld. Het doel van dit plan is het vastleggen van het beleid op het gebied van verkeer en vervoer in de gemeente Hardinxveld-Giessendam voor de periode 2012 tot 2022, dat aansluit bij de ambities en speerpunten die de gemeente heeft, maar tevens past binnen de kaders die hogere overheden in hun beleid stellen. Deelaspecten van het beleidsterrein verkeer en vervoer en raakvlakken met andere beleidsterreinen worden in dit plan bij elkaar gebracht, wat resulteert in een integrale visie op verkeer- en vervoerbeleid in de gemeente Hardinxveld-Giessendam. Om uitvoering te geven aan het opgestelde gemeentelijke beleid wordt het plan vergezeld van een uitvoeringsprogramma met daarin maatregelen en projecten.

Voor een veilige en herkenbare weginrichting is het belangrijk dat alle wegen zo veel mogelijk worden ingericht conform de Essentiële HerkenbaarheidsKenmerken (EHK). Volgens de principes van Duurzaam Veilig moet een weggebruiker bijna als vanzelf het gewenste gedrag op een bepaald type weg vertonen. De EHK maken de wegcategorieën voor de weggebruiker beter herkenbaar. Het voorliggende bestemmingsplan biedt hiertoe voldoende mogelijkheden.

#### *Beleidsvisie Externe Veiligheid Gemeente Hardinxveld-Giessendam*

Op 24 september 2015 is de Beleidsvisie Externe Veiligheid door de gemeenteraad vastgesteld. Dit document beschrijft de visie van de gemeente op de wijze waarop de beheersing van externe veiligheidsrisico's in de gemeente Hardinxveld - Giessendam moet plaatsvinden.

De gemeente Hardinxveld - Giessendam wil haar burgers een veilige leefomgeving bieden. De gemeente wil op de hoogte zijn van de risico's en de effecten op haar grondgebied en voert op basis hiervan haar beleid. In die zin draagt zij een belangrijke verantwoordelijkheid als het gaat om externe veiligheid (EV). Om die verantwoordelijkheid in te vullen, heeft de gemeente Hardinxveld - Giessendam de Beleidsvisie Externe Veiligheid vastgesteld. Het doel van deze beleidsvisie is om duidelijk te maken welke externe veiligheidsrisico's in de gemeente aanwezig zijn en hoe met toekomstige risico's om wordt gegaan in relatie tot ruimtelijke ontwikkelingen en milieuvergunningverlening. Daarnaast draagt de beleidsvisie bij aan uniformiteit in het gemeentelijke beleid en worden ad hoc besluiten voorkomen. Daarnaast is het belangrijk dat de beleidsvisie voor wat betreft het aspect externe veiligheid een vlotte voortgang van ruimtelijke procedures bevordert: heldere doelen en duidelijke werkprocedures verminderen de kans op onnodige vertraging in ruimtelijke plannen

#### *Stedelijk Waterplan*

In 2003 hebben gemeente en waterschap een stedelijk waterplan voor Hardinxveld-Giessendam opgesteld. In het waterplan staan maatregelen beschreven die aan de riolering en de watergangen uitgevoerd moeten worden om de waterkwaliteit van de watergangen te verbeteren. De belangrijkste maatregelen in het waterplan zijn:

- De waterberging vergroten om bij hevige buien voldoende ruimte te hebben voor het opvangen van regenwater.
- Stilstaand water opheffen door te zorgen voor doorstroming.
- Natuurvriendelijke oevers aanleggen, aantrekkelijk voor het oog en goed voor de waterkwaliteit door een evenwichtig leefmilieu voor planten en dieren.
- Nieuwe afspraken maken over het peilbeheer.

Inmiddels is het Stedelijk Waterplan afgerond en zijn alle geplande maatregelen voor het plangebied uitgevoerd.

#### *Beleid Hogere Waarden*

Langs veel wegen, spoorlijnen en industrieterreinen liggen wettelijke geluidszones. Voor nieuwe woningen en andere geluidgevoelige bestemmingen die binnen zon zone liggen, is niet meer geluid toelaatbaar dan de zogenaamde 'voorkeursgrenswaarde' uit de Wet geluidhinder. In sommige gevallen kan de gemeente een hogere geluidsbelasting toestaan door het vaststellen van een hogere waarde.

In het Beleid Hogere Waarden is vastgelegd onder welke voorwaarden de gemeente Hardinxveld-Giessendam hogere waarden vaststelt. De gemeente gebruikt dit beleid ook bij ruimtelijke ontwikkelingen voor de beoordeling van geluid afkomstig van 30 km/uur wegen.

#### *Welstandnota Hardinxveld-Giessendam*

Hardinxveld-Giessendam zoekt naar een evenwicht tussen de bouwmogelijkheden voor burgers en bedrijven enerzijds en het aanzien van de gemeente anderzijds. In de dorpscentra en langs enkele beeldbepalende linten is een hoge beeldkwaliteit uitgangspunt en moet welstand bijdragen aan de ruimtelijke kwaliteit. Voor de meeste woongebieden en bedrijventerreinen wil de gemeente zich wat betreft welstand terughoudend opstellen en waar mogelijk ruimte laten voor particulier initiatief. Hierbij zal de voor-achterkant benadering toegepast worden, waarbij bouwplannen aan achterkanten in beginsel niet preventief worden getoetst.

De welstandsnota maakt onderscheid in gebieden en objecten. De gebieden vormen de kern van het welstandsbeleid. De gemeente is verdeeld in gebieden met een eigen identi-

teit zoals linten, woonwijken en bedrijventerreinen. Van deze gebieden is het ruimtelijk en architectonisch beeld beschreven gevolgd door een waardering en een verwachting over eventuele veranderingen. Deze bepalen de uitgangspunten voor de welstandstoets.

Het stedelijk gebied van Hardinxveld-Giessendam is grotendeels aangewezen als gewoon welstandsgebied. Het beleid is gericht op het behoud van de oorspronkelijke structuurelementen, het karakteristieke profiel van de lintwegen en het inperken van grote oppervlakken verharding. De commissie zal bij de advisering over woongebouwen en bedrijfsgebouwen onder meer aandacht schenken aan de mate van afwisseling en individualiteit in de massa in combinatie met een terughoudende vormgeving en traditioneel gebruik van materialen en kleuren.

De bebouwingslinten Rivierdijk, Buitendams, Binnendams, De Buurt, Nieuweweg, Sluisweg, Peulenstraat (-Zuid), Kerkweg en Damstraat zijn aangewezen als bijzonder welstandsgebied. Het beleid is gericht op het behoud van de ruimtelijke kwaliteit van het lint en het bewaren van de eenvoud in de kleinschalige hoofdmassa's en het kleurgebruik. Ook voor nieuwe gebouwen worden specifieke oplossingen gevraagd, in lijn met de historische context van de linten. Om de karakteristiek van de voorgenoemde bebouwingslinten te waarborgen is in dit bestemmingsplan een gebiedsaanduiding 'overig – bijzonder gebied van welstand' opgenomen.

Tot slot is de nieuwbouwwijk Morgenslag, aan de noordzijde van Boven-Hardinxveld, aangemerkt als welstandsvrij gebied (in ieder geval de eerste twee fasen). In dit gebied wordt niet getoetst aan de redelijke eisen van welstand.

#### **3.5. Ruimtelijke structuur Hardinxveld-Giessendam**

#### *Ontstaansgeschiedenis*

De gemeente Hardinxveld-Giessendam maakt deel uit van de Alblasserwaard. De authentieke structuur van het landschap is vaak rechtstreeks te herleiden tot de periode van de Middeleeuwse veenontginningen. Het slagenlandschap van de Alblasserwaard, dat zich manifesteert als een open en weidse polder, werd en wordt nog steeds voornamelijk gebruikt als agrarisch productiegebied in de vorm van veenweiden. Het gebied heeft daarom in cultuurhistorisch opzicht een grote waarde.

Hardinxveld en Giessendam behoren tot de oudste ontginningscentra van de Alblasserwaard. Vanuit de oeverwal aan de benedenloop van het veenriviertje de Giessen zijn in noordwestelijke richting de afwateringssloten gegraven. Aangenomen wordt dat het gebied rond Hardinxveld-Giessendam al in 1270 geheel is ontgonnen.

Archeologische vondsten op de oevers van de Giessen geven aan dat de eerste intensieve bewoning al plaatsvond in de 11e eeuw. Deze bewoning heeft zich ontwikkeld langs de Giessen en heeft geleid tot de karakteristieke lintbebouwing op de oeverwallen: een reeks boerderijen die het ontgonnen land aan de achterzijde gebruikten voor agrarische productie. In de loop de eeuwen is de ruimte tussen de boerderijen en de Giessen ingevuld met bebouwing.

Door inklinking van de polders en verzanding van de rivier ontstond de noodzaak om het ontgonnen land te beschermen tegen overstromingen bij hoogtij. De rivier de Merwede

werd bedijkt en in de Giessen werd een dam aangelegd om Giessendam buiten de getijden van de rivier te houden: Giessendam was een feit.

Hardinxveld-Giessendam maakt deel uit van een langs de rivier gelegen 'verstedelijkingsreeks' vanaf Gorinchem tot aan Rotterdam. De ontwikkeling van deze 'bandstad' kan gerelateerd worden aan de aanleg van de infrastructuur aan het eind van de 19e en in de loop van de 20e eeuw. De belangrijke economische aders zijn de spoorlijn, de auto(snel)wegen en de Merwede. De kernen hebben zich vanaf hun ontstaan in de 13e eeuw tot de 20e eeuw nauwelijks ontwikkeld. Er heeft voornamelijk verdichting plaatsgevonden in de lintbebouwing.

#### *Ruimtelijke structuur*

De historische ontwikkeling is nog steeds goed waarneembaar en bepaalt in grote mate het karakter van de gemeente. Het ontginningslint Damstraat-Binnendams en de dijklinten Buitendams, de Rivierdijk en de Peulenstraat zijn als uitgestrekte ensembles duidelijk herkenbaar en vormen een typerend verschil met de projectmatige woongebieden (o.a. West I en II, De Peulen, de Oranjewijk en Wielwijk). Door de historische groei kennen de linten een sterke functiemenging, hetgeen een divers en levendig beeld oplevert.

Het bebouwingslint Buitendams en het ontginningslint Damstraat-Binnendams vormen van oorsprong een oud dijklichaam op de noordoever van de (Buiten-) Giessen, welke in het verleden diende als waterkering van de Merwede. Beide linten worden gekenmerkt door dijkbebouwing aan weerszijden, waarbij de kavels aan de noordzijde voornamelijk bestaan uit voormalige agrarische percelen, die overgebleven zijn nadat de woonwijken West I, West II, Giessendam en de wijk Over ´t Spoor zijn gerealiseerd. De afgelopen jaren is op een aantal plekken een nieuwe invulling aan deze voormalige agrarische percelen gegeven en ook de komende periode staan een aantal wijzigingen gepland. Aan de zuidzijde zijn de percelen kleiner. Deze percelen zijn van oudsher aan het water gerelateerd. De specifieke situatie van de linten, met name de dijklinten, heeft voor veel woningen een specifieke typologie opgeleverd. Buitendams was lange tijd een belangrijke straat in Hardinxveld-Giessendam. In de naamgeving van deze straat wordt het belang dat de dam had voor de waterhuishouding nog steeds benadrukt. Buitendams maakte tot 1940 onderdeel uit van de hoofdwaterkering van de Alblasserwaard. De rijksweg A15 heeft deze functie nadien overgenomen.

Aan de oostzijde van de kern Hardinxveld-Giessendam concentreert zich voornamelijk bedrijvigheid, onder meer op de bedrijventerreinen De Peulen, Langeveer en Nieuweweg, maar ook langs de oevers van de Beneden-Merwede, waar zich op de industrieterreinen Middengebied (west en oost) en Langs de Merwede hoofdzakelijk watergerelateerde bedrijvigheid (scheepswerven) bevindt. De bedrijventerreinen Langeveer en Nieuweweg sluiten in ruimtelijk opzicht op elkaar aan, maar worden van elkaar gescheiden door de A15. Beide terreinen zijn bereikbaar vanaf de A15 (afrit 26) via de Nieuweweg. Bedrijventerrein De Peulen ligt meer oostwaarts en is evenwel goed bereikbaar vanaf de A15 (afrit 25).

De Rivierdijk, gelegen aan de zuidzijde van bedrijventerrein Langeveer, is een belangrijke vervoersas tussen onder andere Boven-Hardinxveld en Hardinxveld-Giessendam. Het bebouwingsbeeld langs de Rivierdijk is zeer divers, hetgeen de organische ontwikkeling door de jaren heen accentueert. De kleinschalige lintbebouwing aan de noordzijde vormt een zeker front naar de rivier, maar contrasteert met de grootschalige bebouwing op de buitendijkse (watergerelateerde) bedrijventerreinen aan de Merwede. De bedrijfsgebou-

wen zijn hoog en massaal. Bovendien is een deel van de bedrijfsgebouwen dicht langs de openbare weg gesitueerd, waardoor de Rivierdijk een wat industrieel, besloten en steenachtig karakter heeft.

Boven-Hardinxveld is een kern die uit een plaatselijke verdichting van lintbebouwing langs de Rivierdijk is ontstaan. Vooral de vestiging van enkele voorzieningen is aanleiding geweest tot de uitgroei naar een volwaardige kern. Ter plaatse van het deel van de (oude) dijk, dat nu 'De Buurt' heet, is de verdichting zover doorgegaan dat op enkele plaatsen gesloten gevelwanden zijn ontstaan. In de ruimtelijke opbouw van de kern vormt 'De Buurt' het centrum. In de periode van rond 1900 tot even na de Tweede Wereldoorlog groeide de kern vooral uit langs enkele wegen haaks op de dijk, de Koningin Wilhelminalaan en de Hofweerstraat, alsmede de Akkerstraat. Nadien werd de kern vergroot door enkele planmatige uitbreidingen. Door de noordwestelijk georiënteerde naoorlogse dorpsuitbreiding kwam het oorspronkelijke centrum 'De Buurt' enigszins excentrisch van het overige dorp te liggen. Met de dorpsuitbreiding Tienmorgen (eind jaren '80/jaren '90) aan de oostzijde van de kern, kreeg het oorspronkelijke centrum weer een meer centrale ligging.

Aan het einde van de 20e eeuw is de Rivierdijk gedeeltelijk gereconstrueerd en verzwaard. Een aanzienlijk deel van de Rivierdijk in De Buurt is hierdoor binnendijks komen te liggen door de aanleg van een nieuw dijktracé tussen de kruising van de Rivierdijk met respectievelijk de Rembrandtstraat en de Hofweerstraat. Dit bood nieuwe ontwikkelingsmogelijkheden voor het bestaande dijktracé door het vervallen van de waterkeringsfunctie en de ontlasting van het doorgaand verkeer.

#### **4. WATER**

#### **4.1 Inleiding**

Op grond van de "Handreiking Watertoets 2; samenwerken aan water in ruimtelijke plannen" alsmede artikel 3.1.1. van het Besluit ruimtelijke ordening dient bij het opstellen van bestemmingsplannen in een vroegtijdig stadium overleg plaats te vinden met de betrokken waterbeheerder. Daarnaast worden initiatiefnemers van ruimtelijke ontwikkelingen verplicht "een beschrijving van de wijze waarop rekening is gehouden met de gevolgen van het plan voor de waterhuishouding" (3.1.6. eerste lid, sub b Besluit ruimtelijke ordening) op te nemen in de toelichting van bestemmingsplannen. Dat betekent dat elk plan moet worden voorzien van een zogenoemde "waterparagraaf", die tenminste de volgende elementen bevat:

- een omschrijving van de te verwachten effecten van de ruimtelijke ingreep op de waterkeringszorg en de waterhuishouding. Het inundatierisico en de consequenties voor de waterkwantiteit, de waterkwaliteit en de riolering worden behandeld; een beschrijving van de wijze waarop de initiatiefnemer het wateradvies van de waterbeheerder(s) heeft verwerkt. Indien wordt afgeweken van het wateradvies dient daarvoor een motivering te worden opgenomen;
- een beschrijving van de wijze waarop het wateradvies vertaald wordt naar de regels en de verbeelding geometrische plaatsbepaling.

#### **4.2 Kader**

#### *Rijksbeleid*

Het Nationaal Waterplan 2016-2021 is de opvolger van het Nationaal Waterplan 2009 - 2015 en beschrijft de hoofdlijnen van het nationale waterbeleid tot 2021, met een vooruitblik richting 2050. Het Rijk speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten.

Om een duurzaam en klimaatbestendig watersysteem te bereiken moet het water meer bepalend zijn bij de besluitvorming over grote ruimtelijke opgaven dan voorheen. De mate van bepalendheid wordt afhankelijk gesteld van, onder meer, de omvang en de aard van de ingrepen, bestaande functies, nieuwe andere ruimteclaims en de bodemgesteldheid van een gebied.

#### *Provinciaal beleid*

Op 1 januari 2010 is het Provinciaal Waterplan 2010 - 2015 in werking getreden. Dit plan vervangt het provinciale Waterhuishoudingplan, dat was opgenomen in het Beleidsplan Groen, Water en Milieu 2006 - 2010 en in het Grondwaterplan 2007 - 2013. In het Provinciaal Waterplan zijn de opgaven van de KRW, het NBW en het Nationaal Waterplan vertaald naar strategische doelstellingen voor Zuid-Holland. Het Provinciaal Waterplan beschrijft op hoofdlijnen wat de Provincie in de periode tot 2015 samen met haar waterpartners wil bereiken. Het Waterplan heeft vier hoofdopgaven:

- a. waarborgen van waterveiligheid;
- b. zorgen voor mooi en schoon water;
- c. ontwikkelen van een duurzame zoetwatervoorziening;
- d. realiseren van een robuust en veerkrachtig watersysteem.

In het plan zijn deze opgaven verder uitgewerkt in 19 thema's én voor drie gebieden, in samenhang met economische, milieu- en maatschappelijke opgaven. Dit heeft geleid tot een integrale visie op de ontwikkeling van de Zuid-Hollandse Delta, het Groene Hart en de Zuidvleugel van de Randstad.

Op 14 oktober 2009 is de Waterverordening Zuid-Holland vastgesteld. Hierin is regelgeving opgenomen voor waterkeringen, normen voor waterkwantiteit. Op grond van de Waterwet stelt de provincie kaders op, in casu het onderhavige Provinciaal waterplan 2010-2015 en de Provinciale Waterverordening. Binnen deze twee kaders voeren waterschappen en gemeenten het provinciaal beleid en de daaraan gekoppelde wateropgaven uit. Op basis van beide kaders kan de provincie de realisatie van de wateropgaven op hoofdlijnen toetsen. Het Actieprogramma Water richt zich, aanvullend op kaderstelling en toezicht, op de gebiedsgerichte programma's en projecten. De provincie werkt hierbij nauw samen met andere partners als ministeries (V&W, LNV, Infrastructuur&Milieu), de aangrenzende provincies, waterschappen en gemeenten.

Het Actieprogramma Klimaat en Ruimte richt zich op vergroting van de klimaatbestendigheid van Zuid-Holland en sluit aan op de ruimtelijke ontwikkelopgaven uit de PSV én de wateropgave uit het Waterplan (zie figuur 1). Daarmee bestaat het AKR uit zes met elkaar samenhangende pakketten, de AKR-pakketten genoemd.

- 1. veiligheid benedenrivierengebied;
- 2. klimaatbestendige zoetwatervoorziening;
- 3. wateroverlast stedelijke agglomeraties;
- 4. integrale ontwikkelopgave in de Zuid-Westelijke Delta
- 5. integrale ontwikkelopgave Groene Hart/ Zuidvleugel
- 6. overige integrale opgaven landelijk gebied.

In de Verordening Ruimte (2014) is regelgeving opgenomen voor de regionale en primaire waterkeringen. Voor bestemmingsplannen zijn randvoorwaarden opgenomen die een onbelemmerde werking, instandhouding en het onderhoud van de primaire en regionale waterkeringen mogelijk maken, Dit geldt voor de beschermingszone en de kernzone die hoort bij de waterkeringen zoals opgenomen in de vastgestelde leggers van de waterschappen.

#### *Beleid waterbeheerder*

Op 27 november 2015 heeft het bestuur van Waterschap Rivierenland het Waterbeheerprogramma 2016-2021 vastgesteld, met als titel "Koers houden, kansen benutten". Met dit programma blijft het waterschap op koers om het rivierengebied veilig te houden tegen overstromingen, om voldoende en schoon water te hebben en om het afvalwater effectief te zuiveren. Bij de uitvoering van het programma beweegt het waterschap mee met de (klimaat)veranderingen om ons heen en benut zij de kansen die zich voordoen in de regio. Het waterbeheerprogramma beschrijft wat het waterschap in de planperiode (2016-2021) wil bereiken en hoe zij dat willen bewerkstelligen. De drie speerpunten van het Waterbeheerprogramma zijn:

- *Veel dijkverbeteringen*: in het waterbeheerprogramma staat bescherming tegen overstromingen voorop. In de komende jaren zullen veel dijkverbeteringen in het rivierengebied plaatsvinden. Daarbij houdt het waterschap rekening met nieuwe normen voor waterveiligheid en met de belangen van de omgeving. Dijkverbeteringen worden op veel plaatsen innovatief uitgevoerd. Hierdoor kan het waterschap de overlast voor de omgeving beperken en efficiënter werken.
- *Innovatie bij zuivering afvalwater*: rioolwater is niet langer alleen maar afvalwater; het is ook een bron van nuttige energie en grondstoffen. In het waterbeheerprogramma neemt het waterschap zich voor steeds meer technieken toe te passen om grondstoffen en energie terug te winnen uit het afvalwater.
- *Klimaatbestendig watersysteem:* het klimaatbestendig maken van het watersysteem is een van de aandachtspunten in het beheerprogramma.

#### *Watertoets*

In de brochure "Partners in Water" is het beleid van het waterschap Rivierenland verwoord. De brochure gaat in op de inhoud van de watertoets en behandeld de volgende thema's:

- waterneutraal inrichten;
- schoon inrichten;
- veilig inrichten;
- bijzondere wateren en voorzieningen.

Ten aanzien van het thema Waterneutraal inrichten wordt ingegaan op de benodigde waterberging bij verschillende projecten. Voor kleine projecten in stedelijk gebied is waterberging slechts in beperkte mate noodzakelijk en/of mogelijk. Tot 500 m2 aan extra verharding geldt er voor particulieren een mogelijkheid voor een eenmalige vrijstelling. In alle andere gevallen dienen compenserende maatregelen getroffen te worden. Voor projecten tot 5.000 m2 aan extra verharding bedraagt de compensatie 436 m2 per hectare verharding. Bij een toename groter dan 5.000 m2 is maatwerk benodigd. Waterberging dient in principe binnen het plangebied opgelost te worden. Indien dit niet mogelijk is kan de waterberging elders binnen het peilgebied worden opgelost.

Het waterschap heeft het beleid en beheer van de primaire en van de regionale waterkeringen vastgelegd in het 'Beheerplan Waterkeringen 2008-2012'. Het beleid bevat onder meer beschermingszones voor regionale waterkeringen. Deze zijn in het plan verwerkt. De overige thema's zijn, gelet op de beperkte mogelijkheid tot het creëren van waterberging, in dit kader minder relevant.

#### *Gemeentelijk beleid*

In 2003 heeft de gemeente in samenwerking met het waterschap een stedelijk waterplan voor Hardinxveld-Giessendam opgesteld. Het doel van het plan met bijbehorende maatregelen was de verbetering van de waterkwaliteit in de woonomgeving en het water meer zichtbaar te maken in de omgeving. Na de vaststelling van het stedelijk waterplan zijn diverse projecten gestart. Deze projecten zijn inmiddels allemaal afgerond. Op een aantal punten in de gemeente wordt door het waterschap de waterkwaliteit gemonitord. Hieruit moet blijken of de uitgevoerde maatregelen het gewenste effect hebben gehad. Indien dat niet zo zou zijn, dan zal mogelijk een tweede generatie waterplan opgesteld gaan worden. Het voorliggende bestemmingsplan biedt voldoende ruimte om eventuele aanvullende beheersmaatregelen uit te voeren.

#### **4.3. Onderzoek**

Het voorliggende bestemmingsplan maakt geen nieuwe planologische ontwikkelingen mogelijk. De vigerende planologische rechten uit de voorgaande uitwerkings- en bestemmingsplannen zijn overgenomen in dit bestemmingsplan, waarmee een afweging niet nogmaals plaats hoeft te hebben.

Zoals in paragraaf 4.1(Barro) van dit bestemmingsplan is beschreven, is de Beneden-Merwede van nationaal belang. Ook primaire en regionale waterkeringen spelen een belangrijke rol bij het drooghouden van het achterliggende land.

#### *Beneden-Merwede*

In dit bestemmingsplan is geen sprake van bestemmingswijzigingen en/of ontwikkelingen. Het nationaal belang van de Beneden-Merwede wordt daarmee niet aangetast. Ter bescherming van de Beneden-Merwede met zijn aangrenzende dijken zijn de dubbelbestemming 'Waterstaat – Waterkering' en de functieaanduidingen 'vaarweg' en 'bruggen uitgesloten' opgenomen. Daarnaast is de oever van de Beneden-Merwede voorzien van de gebiedsaanduiding 'Vrijwaringszone – Vaarweg'. Daarmee is gewaarborgd dat de zone langs de Beneden-Merwede in beginsel vrij is van bijvoorbeeld bouwwerken en opgaande begroeiing die het functioneren van de vaarweg of de veiligheid van het scheepvaartverkeer in gevaar brengen. Gelet op het voorgaande zijn de nationale en regionale belangen ook in de toekomst gewaarborgd.

#### *Regionale waterkering*

Ook zijn er - naast de belangrijke watergangen, waaronder de Giessen en het Kanaal van Steenenhoek - enkele regionale waterkeringen binnen het plangebied gelegen. De kernzone van deze waterkeringen worden zowel op de verbeelding als in de bestemmingsplanregels opgenomen met de dubbelbestemming 'Waterstaat – Waterkering'. De beschermingszone wordt voorzien van de gebiedsaanduiding 'vrijwaringszone – dijk 1' en de buitenbeschermingszone krijgt de gebiedsaanduiding 'vrijwaringszone – dijk 2'. Het onderhoud, de veiligheid of de mogelijkheden voor versterking van de regionale waterkering zijn daarmee gewaarborgd in dit bestemmingsplan.

#### *Primaire Waterkering*

Aanvullend op de regionale waterkering geldt dat ook primaire waterkeringen zijn opgenomen in de Legger van Waterschap Rivierland, alsmede in de Visie Ruimte en Mobiliteit van de Provincie Zuid-Holland. De kernzone van deze primaire waterkeringen langs de Beneden-Merwede worden in dit bestemmingsplan evenwel gewaarborgd via de dubbelbestemming 'Waterstaat – Waterkering'. De beschermingszone wordt voorzien van de gebiedsaanduiding 'vrijwaringszone – dijk 1' en de buitenbeschermingszone krijgt de gebiedsaanduiding 'vrijwaringszone – dijk 2'.

#### *Waterstructuur*

In het voorliggende plangebied bevinden zich diverse A-watergangen. Het gewoon en buitengewoon onderhoud van de slootbodem van deze A-Watergangen (gedeeld onderhoud) is de verantwoordelijkheid van het Waterschap. Het gewoon onderhoud van het talud gerekend vanaf de insteek tot de teen van het onderwatertalud is de verantwoordelijkheid van de aangrenzende perceelseigenaren. Ook het Kanaal van Steenenhoek is aangemerkt als A-watergang. Het beheer van deze watergang is in handen van het Waterschap.

Naast A-watergangen zijn er in het plangebied diverse B- en C-watergangen aanwezig. Deze watergangen behoeven geen beschermingszone

#### *Beheer en onderhoud*

Ten behoeve van het onderhoud van de hoofdwatergangen in het plangebied is bepaald dat een strook van 5 m langs de watergangen in principe onbebouwd dient te blijven. Een

en ander is geregeld middels de dubbelbestemming "Waterstaat-Waterstaatkundige functie". Voor het oprichten van bouwwerken en voor het uitvoeren van werken, geen bouwwerken zijnde, ten behoeve van de onderliggende bestemming, geldt dat in principe advies moet worden ingewonnen van de waterbeheerder.

Naast het beheer van watergangen, draagt het Waterschap tevens zorg voor het beheer van de wegen buiten de bebouwde kom.

Voor het beheer van de Merwede is Rijkswaterstaat verantwoordelijk. Als vaarwegbeheerder van de Merwede zien zij toe op een veilige en vlotte doorstroming van scheepvaartverkeer en dragen zorg voor het waarborgen van het functioneren van de vaarweg. Conform het Besluit algemene regels ruimtelijke ordening (Barro) dient in het bestemmingsplan rekening gehouden te worden met de vrijwaringzone (Wro art. 4.3, Barro 2.1.2). De vrijwaringzone bij vaarwegen wordt gemeten vanaf de begrenzingslijn van de Rijksvaarweg zoals opgenomen in de legger (art. 5.1 van de Waterwet). Deze "vrije ruimte" is een zone die in beginsel vrij is van bijvoorbeeld bouwwerken en opgaande begroeiing die het functioneren van de vaarweg of de veiligheid van het scheepvaartverkeer in gevaar brengen. Voor zover binnen de zone toch ontwikkelingen gewenst zijn, dan dient aangetoond te worden dat het functioneren van de vaarweg niet in het geding is. Het gebruik van de gronden binnen de vrijwaringzone langs de vaarweg mag geen belemmeringen vormen voor:

- 1. de zichtlijnen van de bemanning en de op het schip aanwezige navigatieapparatuur voor de scheepvaart;
- 2. het contact van de scheepvaart met bedienings- en begeleidingsobjecten;
- 3. de toegankelijkheid van de Rijksvaarweg voor hulpdiensten en
- 4. het uitvoeren van beheer en onderhoud van de Rijksvaarweg.

De vrijwaringszone draagt bij aan beperking van effecten bij calamiteiten op de rivier en het minimaliseren van de kans op aanvaringen. Gelet op het voorgaande is in het voorliggende bestemmingsplan de gebiedsaanduiding 'vrijwaringszone – vaarweg' opgenomen.

#### *Keur en Legger*

Alle handelingen of werkzaamheden in de nabijheid van watergangen en waterschapswegen vallen onder de regels van de Keur. In deze verordening van het Waterschap zijn gebods- en verbodsbepalingen opgenomen om de waterstaatsbelangen veilig te stellen. In de meeste gevallen zal een vergunning moeten worden verleend door het Waterschap.

De Legger Wateren is een register waarin functie, afmetingen en onderhoudsplichtigen van wateren (zoals sloten en vaarten), waterbergingen en natuurvriendelijke oevers vastgelegd zijn. Ook geeft de legger de ligging van wateren, waterbergingen en natuurvriendelijke oevers aan, zodat duidelijk is waarop de Keur van toepassing is.

#### *Overleg Waterschap Rivierenland*

In het kader van het wettelijk vooroverleg heeft overleg plaatsgevonden met het Waterschap Rivierenland. De resultaten van dit overleg zijn verwerkt in dit voorliggende bestemmingsplan.

#### **4.4 Conclusie**

Het aspect water vormt geen belemmering voor de haalbaarheid van dit bestemmingsplan. In de voorgaande uitwerkings- en bestemmingsplannen is het aspect water al afgewogen. De daarbij behorende vigerende planologisch verworven rechten zijn in dit bestemmingsplan overgenomen.

In aanvulling op het voorgaande is recentelijke wet- en regelgeving doorgevoerd in dit bestemmingsplan. De dubbelbestemmingen 'Waterstaat – Waterkering' en 'Waterstaat – Waterstaatkundige functie' zijn overgenomen, teneinde de instandhouding, het onderhoud en beheer van waterkeringen en watergangen te waarborgen. In aanvulling op de genoemde dubbelbestemmingen is langs de Beneden-Merwede een gebiedsaanduiding 'vrijwaringszone – vaarweg' opgenomen en zijn de (buiten)beschermingszones aan weerszijden van de waterkeringen voorzien van de aanduidingen 'vrijwaringszone – dijk 1' en 'vrijwaringszone – dijk 2'. Op deze wijze zijn de nationale en regionale belangen ook in de toekomst voldoende gewaarborgd.

#### **5. ARCHEOLOGIE EN CULTUURHISTORIE**

#### **5.1 Archeologie**

#### *5.1.1 Kader*

#### *Gemeentelijke Beleidsnotitie Archeologie*

In de Archeologische verwachtings- en beleidsadvieskaart voor de gemeente Hardinxveld-Giessendam (BAAC 2009) is de archeologische (verwachtings)waarden voor het stedelijk gebied van Hardinxveld-Giessendam weergegeven. Uitgangspunt van het gemeentelijke archeologiebeleid is het zoveel mogelijk behouden van archeologische waarden 'in situ', onder meer door deze in te passen in de ontwikkeling.

#### *5.1.2 Onderzoek*

Voor het beschermen van de verwachtingswaarden is aangesloten op de Beleidsnotitie Archeologie van de gemeente zoals vastgesteld op 17 augustus 2010 door de gemeenteraad en de bijbehorende "Archeologische verwachtings- en beleidsadvieskaart, Gemeente Hardinxveld-Giessendam" (zie ook paragraaf 3.6).

In voorliggend bestemmingsplan is het belang van de archeologische (verwachtings) waarden geregeld door middel van een dubbelbestemming. Voor de verschillende verwachtingswaarden zijn afzonderlijke bestemmingen opgenomen: "Waarde - Archeologische verwachtingswaarden 1, 2, 4, 4a, 5, 6, 7, 8 en 9".

In deze bestemmingen is bepaald dat voor bodem verstorende werkzaamheden die een bedreiging kunnen vormen voor de mogelijk aanwezige waarden een vergunning verplicht is. Voor de verschillende verwachtingswaarden gelden andere verschillende criteria voor wanneer een vergunning verplicht is en archeologisch onderzoek verricht moet worden.

| Bestemming                                        | Verwachtingswaarde                          | Verplichting<br>onderzoek<br>voor ingrepen vanaf |           |
|---------------------------------------------------|---------------------------------------------|--------------------------------------------------|-----------|
| Waarde - Archeologische verwach                   | Zeer hoge verwachting voor late Middel      | 30 cm                                            | 30 m2     |
| tingswaarden 1                                    | eeuwen en Nieuwe Tijd                       |                                                  |           |
| Waarde - Archeologische verwach                   | Middelmatige<br>verwachting<br>voor<br>late | 30 cm                                            | 100 m2    |
| tingswaarden 2                                    | Middeleeuwen en Nieuwe Tijd                 |                                                  |           |
| Waarde - Archeologische verwach                   | Hoge verwachting aan of nabij het op        | 30 cm                                            | 250 m2    |
| tingswaarden 4                                    | pervlak                                     |                                                  |           |
| Waarde - Archeologische verwach                   | Specifieke verwachting voor De Blauwe       | 140 cm                                           | -         |
| tingswaarden 4A                                   | Zoom                                        |                                                  |           |
| Waarde - Archeologische verwach                   | Hoge verwachting tussen 1,5 en 5 meter      | 150 cm                                           | 250 m2    |
| tingswaarden 5                                    | beneden maaiveld                            |                                                  |           |
| Waarde - Archeologische verwach                   | Hoge verwachting dieper dan 1,5 meter       | 150 cm                                           | 250 m2    |
| tingswaarden 6                                    | beneden maaiveld                            |                                                  |           |
| Waarde - Archeologische verwach                   | Hoge verwachting dieper dan 5 meter         | 500 cm                                           | 250 m2    |
| tingswaarden 7                                    | beneden maaiveld                            |                                                  |           |
| Waarde - Archeologische verwach                   | Middelmatige verwachting                    | 30 cm                                            | 500 m2    |
| tingswaarden 8                                    |                                             |                                                  |           |
| Waarde - Archeologische verwach<br>tingswaarden 9 | Lage verwachting                            | 30 cm                                            | 10.000 m2 |

Achtereenvolgens gelden de onderstaande dubbelbestemmingen voor de verschillende verwachtingswaarden:

#### **5.2 Cultuurhistorie**

#### *5.2.1 Kader*

#### *Cultuurhistorische Hoofdstructuur Zuid-Holland*

De provincie Zuid-Holland heeft kaarten vervaardigd waarin de Cultuurhistorische Hoofdstructuur (CHS) van Zuid-Holland is vastgelegd. Dit project is opgezet om het beleid en alle verantwoordelijkheden die de provincie heeft op het gebied van cultureel erfgoed archeologie, nederzettingsgeschiedenis en landschapsbehoud - te onderbouwen en te integreren. Zo kan de waardering, de toetsing en de actieve bescherming van historische kwaliteiten worden verbeterd. De kaarten vestigen de aandacht op onder meer de landschapsvorming in het poldersysteem.

#### *5.2.2 Onderzoek*

Dit bestemmingsplan voorziet niet in nieuwe (grootschalige) ontwikkelingen binnen het plangebied. Omdat het een conserverend bestemmingsplan betreft worden de aanwezige cultuurhistorische en landschappelijke kwaliteiten gewaarborgd.

#### *Linten*

De historische ontwikkeling van Hardinxveld-Giessendam is nog steeds goed waarneembaar en bepaalt in grote mate het karakter van de gemeente. Het ontginningslint Damstraat-Binnendams en de dijklinten Buitendams, de Rivierdijk en de Peulenstraat zijn als uitgestrekte ensembles nog altijd duidelijk herkenbaar. Het bebouwingslint Buitendams en het ontginningslint Damstraat-Binnendams vormen van oorsprong een oud dijklichaam op de noordoever van de (Buiten-) Giessen, welke in het verleden diende als waterkering van de Merwede. Om de cultuurhistorische waarde van deze bebouwingsensembles te waarborgen is in dit bestemmingsplan de gebiedsaanduiding 'overig - bijzonder gebied van welstand' opgenomen. Ter plaatse is een hoogteregeling opgenomen die bepaalt dat in principe de bestaande goot- en bouwhoogten als maximum gelden. Zodoende wordt voorkomen dat niet alle bebouwing tot een vaste maximale hoogte wordt 'uitgevuld'. Daarmee wordt het kleinschalige karakter van de dijk- en ontginningslinten gewaarborgd.

#### *Monumenten*

In het plangebied zijn diverse gemeentelijke- en Rijksmonumenten aanwezig. Gemeentelijke monumenten zijn in dit bestemmingsplan voorzien van de aanduiding 'specifieke bouwaanduiding - gemeentelijk monument'. Ter plaatse mag de bestaande maatvoering van hoofdgebouwen en/of bijbehorende bouwwerken niet worden gewijzigd, tenzij het bevoegd gezag een omgevingsvergunning tot wijziging, afbraak of verwijdering heeft verleend. Eenzelfde regeling geldt voor Rijksmonumenten. Deze zijn voorzien van de aanduiding 'specifieke bouwaanduiding – monument'. Daarmee zijn de aanwezige monumenten in het voorliggende plangebied voldoende beschermd.

#### **6. FLORA EN FAUNA**

#### **6.1 Kader**

#### *6.1.1 Soortenbescherming*

De Flora- en faunawet (hierna: Ffw) beschermt alle in het wild levende zoogdieren, vogels, reptielen en amfibieën. Van deze soortgroepen zijn alleen huismuis, bruine en zwarte rat niet beschermd. Van de vissen, ongewervelde dieren (zoals vlinders, libellen en sprinkhanen) en planten zijn alleen de in de wet genoemde soorten beschermd.

De Ffw gaat uit van het 'nee, tenzij'-principe. Dit betekent dat alleen onder bepaalde (zeer stringente) voorwaarden een inbreuk mag worden gemaakt op de bescherming van soorten en hun leefomgeving. Daarnaast beschermt de wet niet alleen soorten in het algemeen, maar ook individuen van soorten.

Voor ruimtelijke ingrepen die resulteren in overtreding van één of meer artikelen van de Ffw moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan / ruimtelijke onderbouwing voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van het plan / de ruimtelijke onderbouwing dient duidelijk te zijn of en in hoeverre een ontheffing kan worden verkregen.

De wettelijk beschermde soorten zijn ingedeeld in de volgende vier categorieën.

- 1. Meer algemene soorten (tabel 1 Ffw): voor deze soorten is een algemene vrijstellingsregeling van kracht in geval van ruimtelijke inrichting of ontwikkeling.
- 2. Andere, niet algemeen voorkomende soorten (tabel 2 Ffw), met uitzondering van beschermde inheemse vogels: ontheffing is alleen mogelijk indien geen afbreuk wordt gedaan aan de gunstige staat van instandhouding van de soort. Er is echter geen ontheffing nodig indien gewerkt wordt volgens een gedragscode. Deze code dient door een sector of ondernemer zelf opgesteld te worden en dient vervolgens goedgekeurd te zijn door het verantwoordelijke ministerie.
- 3. Strikt beschermde soorten (tabel 3 Ffw): voor deze soorten dient in geval van ruimtelijke inrichting of ontwikkeling ontheffing te worden aangevraagd van de Ffw. Ontheffing wordt alleen verleend indien er geen alternatief is en geen afbreuk wordt gedaan aan de gunstige staat van instandhouding van de soort. Voor soorten in tabel 3 die ook op Bijlage IV van de Habitatrichtlijn (Hrl) voorkomen, wordt ontheffing echter alleen nog maar verleend indien er daarnaast sprake is van één van de volgende belangen:
	- a. de bescherming van flora en fauna;
	- b. de volksgezondheid of openbare veiligheid;
	- c. dwingende redenen van groot openbaar belang, met inbegrip van redenen van sociale of economische aard en voor het milieu wezenlijk gunstige effecten.

Dit is het gevolg van een uitspraak van de Afdeling bestuursrechtspraak van de Raad van State (ABRS) in januari 2009 .

- *Bestemmingsplan "Hardinxveld-Giessendam, bebouwd gebied"*  4. Beschermde inheemse vogels: deze vallen onder de Europese Vogelrichtlijn (Vrl). Ruimtelijke inrichting of ontwikkeling en dwingende redenen van groot openbaar belang zijn volgens rechtspraak van de ABRS geen reden om ontheffing te verlenen . Ontheffing is uitsluitend toegestaan op basis van de ontheffingsgronden die in de Vrl zijn genoemd. Overigens is het, indien geen ontheffing
*Toelichting Vastgesteld*  nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.

Indien voortplantings- of vaste rust- of verblijfplaatsen van soorten van tabel 2 Ffw en/of tabel 3 Ffw niet (kunnen) worden ontzien, geldt dat het niet nodig is ontheffing aan te vragen als:

- de functionaliteit van de voortplantings- of vaste rust- en verblijfplaatsen gegarandeerd wordt (het beschadigen en vernielen wordt voorkomen door maatregelen of er zijn voldoende alternatieven), en:
- de voortplantings- of vaste rust- en verblijfplaatsen binnen of buiten het plangebied niet verstoord worden.

Hetzelfde geldt voor de bestaande voortplantings- of vaste rust- en verblijfplaats van vogels, met als extra toets dat aangetoond moet worden dat verstoring niet van wezenlijke invloed is op de populatie.

Overigens geldt voor alle in het wild levende planten- en diersoorten de zogenaamde zorgplicht (ook bekend als de algemene zorgplicht uit artikel 2 Ffw). Dit houdt in dat 'voldoende zorg' in acht moet worden genomen voor alle planten en dieren en hun leefomgeving. Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

#### *6.1.2 Gebiedsbescherming*

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden (de voormalige Ecologische Hoofdstructuur / EHS). Het netwerk moet natuurgebieden beter verbinden met elkaar en met het omringende agrarisch gebied. Het doel van het NNN is de instandhouding en ontwikkeling van natuurgebieden om daarmee een groot aantal soorten en ecosystemen te laten voortbestaan. Vanaf 2014 zijn de provincies het eerste verantwoordelijke bevoegde gezag voor het NNN (daarvoor was dat de rijksoverheid.)

Bescherming van (natuur)gebieden heeft daarnaast ook plaats middels de Natuurbeschermingswet 1998 (Nbw). Daaronder vallen de volgende typen gebieden:

- Natura 2000-gebieden (Vogel- en Habitatrichtlijngebieden);
- Beschermde natuurmonumenten;
- Wetlands.

Voor ruimtelijke ontwikkelingen binnen beschermde natuurgebieden, en tevens voor ontwikkelingen buiten beschermde natuurgebieden die van invloed kunnen zijn op beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht.

#### **6.2 Onderzoek en conclusie**

#### *6.2.1 Soortenbescherming*

Met voorliggend bestemmingsplan worden geen nieuwe ontwikkelingen mogelijk gemaakt ten opzichte van de vigerende bestemmingsplanregeling. Nader onderzoek met betrekking tot het aspect flora- en fauna is dan ook niet noodzakelijk. Wel geldt de boven genoemde zorgplicht voor alle in het wild levende planten- en diersoorten.

#### *6.2.2 Gebiedsbescherming*

Het plangebied maakt geen deel uit van een gebied dat onder de Natuurbeschermingswet 1998 valt. In de omgeving - ten zuiden van de Beneden-Merwede - ligt wel het Natura2000-gebied 'Biesbosch' (gebied in ontwerp). Gezien de afstand tot dit gebied (minimaal ruim 400 meter) en het conserverende karakter van voorliggend bestemmingsplan zijn negatieve effecten op de instandhoudingsdoelstellingen voor de soorten en habitats, waarvoor het Natura2000-gebied als zodanig is aangewezen, op voorhand uit te sluiten. Er is geen sprake van externe werking.

Wel behoren enkele delen van het plangebied tot het NatuurNetwerk Nederland, het betreft onder meer de oevers van de Merwede. De betreffende gronden zijn in dit bestemmingsplan voorzien van de bestemming 'Natuur'. Ter plaatse zijn de gronden primair bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps- en natuurwaarden. De bebouwingsmogelijkheden binnen deze bestemming zijn zeer beperkt.

#### **7. MILIEUASPECTEN**

#### **7.1 Inleiding**

 De verschillende (milieu)aspecten zoals bodem, akoestische aspecten, luchtkwaliteit, milieuzonering, externe veiligheid, overige belemmeringen en duurzaamheid zijn allemaal in de voorgaande bestemmingsplannen afgewogen. Omdat bestaande planologische rechten één op één zijn overgenomen en dit bestemmingsplan géén nieuwe ruimtelijke ontwikkelingen faciliteert, hoeft een afweging niet nogmaals plaats te vinden. Uitzondering hierop vormt het aspect externe veiligheid (zie hiervoor paragraaf 7.2).

 Voor de volledigheid zijn de milieuparagrafen van de voorgaande bestemmingsplannen als bijlage 1 bij de toelichting opgenomen.

#### **7.2 Externe veiligheid**

#### *7.2.1 Inleiding*

Ondanks het feit dat het voorliggende bestemmingsplan een conserverend karakter heeft, dient het aspect externe veiligheid nader beschouwd te worden. Externe veiligheid richt zich op het beheersen van activiteiten die een risico voor de omgeving kunnen opleveren. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour. Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Voor het bevoegd gezag geldt met betrekking tot het GR wel een verantwoordingsverplichting.

#### *Besluit externe veiligheid inrichtingen*

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPGtankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenhe-

den en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

#### *Regelgeving transport van gevaarlijke stoffen over wegen, water en spoor*

Per 1 april 2015 is het Besluit externe veiligheid transportroutes (Bevt) in werking getreden. In het Bevt staan regels voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Het Bevt regelt onder andere welke veiligheidsafstanden moeten worden aangehouden rond transportroutes met gevaarlijke stoffen. Zo zijn nieuwe kwetsbare objecten binnen de PR 10-6 contour niet toegestaan. Het Bevt hanteert daarnaast een vaste grens van 200 meter, vanaf de buitenrand van de transportroute, waarbuiten in principe geen beperkingen hoeven te worden gesteld aan het ruimtegebruik.

Ten aanzien van de verantwoordingsplicht groepsrisico wordt, net als bij het Besluit externe veiligheid buisleidingen (Bevb), onderscheid gemaakt tussen een volledige verantwoording en een beperkte verantwoording van het groepsrisico.

Een volledige verantwoording kan bovendien achterwege blijven indien kan worden aangetoond dat:

- het groepsrisico, niet hoger is dan 0,1 maal de oriëntatiewaarde voor het groepsrisico, of;
- het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- de oriëntatiewaarde, gelet op de dichtheid van personen, niet wordt overschreden.
- Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen. Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

In het Bevt zijn tevens plasbrandaandachtsgebieden (PAG) benoemd voor transportroutes. Een PAG is een zone, waarbinnen een aanvullende verantwoording noodzakelijk is met betrekking tot het al dan niet nemen maatregelen om de effecten van een plasbrand te beperken en de zelfredzaamheid van personen. Daarnaast is gelden binnen een PAG aanvullende bouwvoorschriften op grond van het Bouwbesluit 2012.

#### *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het in-

vloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

#### *Beleidsvisie Externe Veiligheid Gemeente Hardinxveld-Giessendam*

Op 24 september 2015 is de Beleidsvisie Externe Veiligheid door de gemeenteraad vastgesteld. Dit document beschrijft de visie van de gemeente op de wijze waarop de beheersing van externe veiligheidsrisico's in de gemeente Hardinxveld - Giessendam moet plaatsvinden.

De gemeente Hardinxveld - Giessendam wil haar burgers een veilige leefomgeving bieden. De gemeente wil op de hoogte zijn van de risico's en de effecten op haar grondgebied en voert op basis hiervan haar beleid. In die zin draagt zij een belangrijke verantwoordelijkheid als het gaat om externe veiligheid (EV). Om die verantwoordelijkheid in te vullen, heeft de gemeente Hardinxveld - Giessendam de Beleidsvisie Externe Veiligheid vastgesteld. Het doel van deze beleidsvisie is om duidelijk te maken welke externe veiligheidsrisico's in de gemeente aanwezig zijn en hoe met toekomstige risico's om wordt gegaan in relatie tot ruimtelijke ontwikkelingen en milieuvergunningverlening. Daarnaast draagt de beleidsvisie bij aan uniformiteit in het gemeentelijke beleid en worden ad hoc besluiten voorkomen. Daarnaast is het belangrijk dat de beleidsvisie voor wat betreft het aspect externe veiligheid een vlotte voortgang van ruimtelijke procedures bevordert: heldere doelen en duidelijke werkprocedures verminderen de kans op onnodige vertraging in ruimtelijke plannen

#### *7.2.2 Onderzoek*

In en in de nabijheid van het plangebied bevinden zich enkele risicobronnen. Het gaat om:

- de aardgastransportleidingen A-555-KR en W-528-10;
- transport van gevaarlijke stoffen over de Betuweroute
- transport van gevaarlijke stoffen over de A15;
- transport van gevaarlijke stoffen over de Beneden-Merwede;
- risicovolle inrichtingen bedrijventerrein Nieuweweg en Langeveer;
- LPG-tankstations langs de A15.

#### *Aardgastransportleidingen*

In het plangebied ligt een aantal hogedruk aardgastransportleidingen. De kenmerken van deze leidingen staan in onderstaande tabel:

| Transportroutedeel | Druk<br>(bar) | Diameter<br>(inch) | PR 10-6 contour (m) | Invloedsgebied<br>GR (m) |
|--------------------|---------------|--------------------|---------------------|--------------------------|
| W-528-01           | 40            | 6,61               | 0                   | 79                       |
| W-528-08           | 40            | 12,76              | 0                   | 140                      |

Voor geen van de leidingen ligt de PR 10-6-risicocontour buiten de leiding. Het PR van de gasleidingen levert dan ook geen belemmering op voor de vaststelling van dit bestemmingsplan. Een deel van het plangebied ligt in het invloedsgebied voor het groepsrisico van deze leidingen. Binnen de verschillende invloedsgebieden is de bebouwingsdichtheid zeer laag. Hierdoor is ook de personendichtheid erg laag. Dit heeft tot gevolg dat het groepsrisico ver onder de oriëntatiewaarde zal liggen. Omdat het bestemmingsplan consoliderend van aard is, zal het groepsrisico niet toenemen. Bovendien blijkt uit een eerder uitgevoerde QRA1 dat het groepsrisico ruim onder de oriëntatiewaarde ligt (zie afbeelding 7.1 en 7.2.). Een nader verantwoording van het groepsrisico kan daarom achterwege blijven.

*Afbeelding 7.1: Fn curve voor W-528-01 voor de maatgevende kilometer* 

*Afbeelding 7.2: Fn curve voor W-528-08 voor de maatgevende kilometer* 

Voor de gasleiding met een druk van 40 bar geldt een belemmeringenstrook van 4 meter ter weerszijde van de leiding. Binnen deze stroken is in principe geen bebouwing toegestaan. De belemmeringsstroken zijn in dit bestemmingsplan voorzien van de dubbelbestemming 'Leiding – Gas'. Ter plaatse geldt een bouwverbod en is een omgevingsvergunning benodigd bij het uitvoeren van werken, geen bouwwerken zijnde en werkzaamheden.

#### *Betuweroute*

Daarnaast vindt ook vervoer van gevaarlijke stoffen plaats over het spoor (de Betuweroute). Voor deze transportroute geldt op basis van het Regeling Basisnet spoor een plasbrandaandachtsgebied van 30 meter, dat niet tot het voorliggende plangebied reikt. Omdat de PR 10-6-risicocontour kleiner is dan het plasbrandaandachtsgebied, reikt ook deze niet tot het plangebied. Uit het basisnet spoor blijkt dat er in de huidige situatie op dit traject van de Betuwelijn geen knelpunten omtrent het groepsrisico optreden. Aangezien het bestemmingsplan consoliderend van aard is, heeft vaststelling van dit bestemmingsplan geen invloed op het groepsrisico. Een nadere verantwoording van het groepsrisico kan daarom achterwege blijven.

*Bestemmingsplan "Hardinxveld-Giessendam, bebouwd gebied" Toelichting Vastgesteld*  1 Kwantitatieve risicoanalyse nieuwe situatie, KuiperCompagnons, d.d. 17-03-2011

#### *41*

#### *Rijksweg A15*

Binnen het plangebied is de Rijksweg A15 gelegen. Over de A15 wordt op basis van het Basisnet Weg een referentieaantal van 8.706 transporten vervoerd en geldt een vervoersplafond van 13.059 transporten met brandbare gassen (GF3). De A15 heeft een veiligheidszone (PR 10-6 contour) van 46 meter, gemeten vanaf het midden van de weg. Deze afstand is vastgelegd in de Regeling Basisnet. Binnen de veiligheidszone bevinden zich thans enkele beperkt kwetsbare objecten. Deze zijn conserverend bestemd. Om te voorkomen dat er nieuwe (beperkt) kwetsbare objecten binnen de veiligheidszone mogelijk worden gemaakt, is de veiligheidszone van 46 meter op de verbeelding (middels een gebiedsaanduiding) en in de regels opgenomen. Daarmee worden geen nieuwe kwetsbare ontwikkelingen mogelijk gemaakt binnen de veiligheidszone.

Langs de route is tevens een plasbrandaandachtsgebied (PAG) van 30 meter aangewezen. Omdat de veiligheidszone groter dan 30 meter is en het regime van de veiligheidszone strikter, geldt in principe geen doorwerking vanuit het PAG. Dit neemt niet weg dat er binnen het plasbrandaandachtsgebied aanvullende bouwvoorschriften gelden vanuit het Bouwbesluit 2012.

Het invloedsgebied van de A15 wordt bepaald door de stofgroep die de grootste effectafstand heeft in geval van een incident, in casu LT2 (toxische vloeistoffen). De stofgroep LT2 heeft een invloedsgebied van 950 meter. Dit invloedsgebied overlapt het plangebied deels. Het Bevt vereist een verantwoording indien sprake is van een toename van het groepsrisico of sprake is van een overschrijding van de oriëntatiewaarde. Omdat het plan conserverend van aard is, resulteert het plan niet in een toename van het groepsrisico. Omdat echter op voorhand niet kan worden uitgesloten dat sprake is van een overschrijding van de oriëntatiewaarde, is een nadere beschouwing noodzakelijk.

*Afbeelding 7.3: Oriëntatiewaarde* 

In het kader van meerdere bestemmingsplannen in de gemeente Hardinxveld-Giessendam is een gemeentebrede QRA2 uitgevoerd voor de A15. Deze QRA is opgenomen als bijlage 2 bij dit bestemmingsplan. De maatgevende kilometer van het groepsrisico is gelegen ter hoogte van de kern Hardinxveld-Giessendam, tussen de Buitengebied Oost en West. Gesteld kan worden dat het groepsrisico ter hoogte van de kern Hardinxveld-Giessendam maximaal 0,95 x de oriëntatiewaarde bedraagt. Daarmee is geen sprake van een overschrijding van de oriëntatiewaarde. Een verantwoording is daarom

2 Rapportage QRA Rijksweg A15, KuiperCompagnons, d.d. 17 november 2011

*Bestemmingsplan "Hardinxveld-Giessendam, bebouwd gebied"* 

*Toelichting* 

*Vastgesteld* 

niet benodigd. In het kader van een goede ruimtelijke ordening worden de aspecten bestrijdbaarheid en zelfredzaamheid kort beschouwd.

#### *Maatgevende scenario*

Het maatgevende scenario is een BLEVE (Boiling Liquid Expanding Vapour Explosion) van een tankauto op de A15. Een BLEVE bestaat uit een vuurbal en een drukgolf. Slachtoffers vallen door de warmtestraling en de drukgolf, alsmede door rondvliegende brokstukken en glasscherven die zware schade kunnen aanbrengen aan personen en gebouwen. Een warme BLEVE treedt op bij een externe brand, een koude BLEVE treedt op wanneer de tank bezwijkt door een mechanische oorzaak. Het optredende effect en het moment van exploderen is afhankelijk van de inhoud van de tank. Het meest geloofwaardige scenario is een plasbrand op de A15 als gevolg van het transport van brandbare vloeistoffen over de A15. Het incident met de grootste reikwijdte is een toxisch scenario (ammoniak).

In het convenant LPG-autogas is afgesproken hoe de sector de bevoorrading en het transport van LPG veiliger maakt. De sector heeft voor 1 januari 2010 maatregelen getroffen die de externe veiligheidsrisico's verminderen. Het aanbrengen van een hittewerende coating op LPG-tankauto's is één van de maatregelen die zijn genomen. Als de coating bij een ongeluk intact blijft, geeft dit de brandweer meer tijd en meer mogelijkheden om een BLEVE te voorkomen.

#### *Bestrijdbaarheid*

Bestrijding van een dreigende BLEVE vereist een goede bereikbaarheid en veel bluswater bedoeld voor het koelen van de LPG-tank. Bij voldoende koeling zal een BLEVE worden voorkomen. Hiervoor wordt (vanwege de snelheid die is geboden) gebruik gemaakt van primaire bluswatervoorzieningen (in het voertuig aanwezige water en brandkranen op het openbaar waterleidingnet).

De veiligheidsregio Zuid-Holland Zuid (VRZHZ) wordt geconsulteerd om te kunnen bepalen of het gebied bij een calamiteit goed bereikbaar is en of voldaan wordt aan de handleiding Bluswatervoorziening en bereikbaarheid van de NVBR.

In de toekomst wordt de doorstroming op de A15 verbeterd. Op 12 oktober 2015 heeft de Minister de startbeslissing voor het project capaciteitsverruiming A15 Papendrecht – Sliedrecht ondertekend. Concreet heeft de capaciteitsverruiming betrekking op de aanleg van een spitsstrook langs de noordbaan en het verlengen van de spitsstrook langs de zuidbaan, waardoor het verkeer in de ochtendspits gemakkelijker doorstroomt. Hierdoor wordt het onderliggende wegennet (waaronder dat van Hardinxveld – Giessendam) minder belast.

#### *Zelfredzaamheid*

Bij het scenario van een koude BLEVE zal er geen tijd beschikbaar zijn voor zelfredding. Bij een warme BLEVE is er mogelijk beperkte vluchttijd. Gezien deze korte tijd zijn er geen mogelijkheden tot evacuatie. Daarom zullen de personen op eigen kracht het gebied moeten ontvluchten in geval van een incident. De maatregelen ter bevordering van de zelfredzaamheid zullen daarom in de planologische, organisatorische en bouwkundige sfeer moeten worden gezocht.

*Bestemmingsplan "Hardinxveld-Giessendam, bebouwd gebied"*  De mogelijkheden voor zelfredzaamheid bestaan globaal uit schuilen en ontvluchten. Op een afstand groter dan 150 meter is bij een BLEVE het schuilen in een gebouw vaak de

*Toelichting Vastgesteld*  beste manier om de calamiteit te overleven. Met name de ruimten die buiten het bereik van rondvliegend glas liggen zijn als veilige plekken aan te merken.

Na afloop van een 'BLEVE' kan het beste worden gevlucht, om secundaire branden te vermijden. Vluchtroutes moeten personen direct van de calamiteit wegleiden. Op korte afstand van de A15 bevinden zich binnen het plangebied enkele woningen en bedrijven. Voor beide functies geldt dat deze niet specifiek zijn bedoeld voor niet- of beperkt zelfredzame personen.

Voor het gehele plangebied geldt dat er enkele vluchtwegen in noordelijke en zuidelijke richting aanwezig zijn om het plangebied in geval van calamiteit te ontvluchten. In verband met het toxische scenario is het raadzaam om gebouwen, die een groot aantal personen huisvesten, geschikt te maken om te schuilen (safe-haven principe). Een gebouw is bijvoorbeeld geschikt om te schuilen in het geval sprake is van een afsluitbare gevel en centraal afsluitbaar ventilatiesysteem.

#### *Beneden Merwede*

De Beneden Merwede is gelegen aan de zuidzijde van het plangebied en geldt als een transportroute voor gevaarlijke stoffen. De vaarroute is op grond van de Regeling Basisnet aangewezen als een binnenvaartverbinding voor chemische clusters & achterlandverbindingen met toetsafstand (zwarte vaarroute). De PR 10-6 contour ligt daarmee op het water en reikt niet verder dan de oever.

De waterlijn is de lijn waar het water de oever raakt bij de waterstand die het meest regelmatig optreedt. Vanaf deze lijn treedt bij zwarte vaarwegen een plasbrandaandachtsgebied (PAG) op van 25 meter. Binnen deze zone geldt een motiveringsplicht bij bouw van nieuwe objecten. Omdat het plan conserverend van aard is, geldt voor dit bestemmingsplan geen motiveringsplicht ten aanzien van het PAG.

De bevaarbaarheidsklasse van de Beneden Merwede is 6. Dit is de klasse met de grootste ongevalskans, te weten 1,4 x 10-6. Op basis van de Risicoatlas Hoofdvaarwegen Nederland worden de volgende jaarintensiteiten vervoerd over de Beneden Merwede. In de tabel wordt op grond van het "Programma van eisen voor een nieuwe externe veiligheid risicoanalyse op binnenvaarwegen" tevens het invloedsgebied van deze vaarwegen genoemd.

| Stofcategorie |                                  | Aantal schepen | 1% letaliteitsafstand |
|---------------|----------------------------------|----------------|-----------------------|
|               |                                  | (per jaar)     | (in meters)           |
| LF 1          | Brandbare vloeistof (diesel)     | 9.882          | 35                    |
| LF 2          | Brandbare vloeistof (benzine)    | 13.958         | 35                    |
| LT 1          | Toxische vloeistof (acrylnitril) | 146            | 600                   |
| GF 3          | Brandbare gassen (LPG)           | 2.135          | 90                    |

Het groepsrisico wordt in Nederland bij transport over water voornamelijk bepaald door transporten van toxische stoffen (GT en LT). Over de Beneden-Merwede worden geen stoffen uit de categorieën LT3 en LT4 vervoerd. Bovenstaande intensiteiten geven aan dat er 146 transporten van gevaarlijke stoffen met toxische vloeistoffen (LT1) plaatsvinden. Het invloedsgebied van deze toxische stoffen ligt maximaal op 600 meter. Voor de overige stoffen reikt het invloedsgebied niet tot kwetsbare bestemmingen in het plangebied. In de verantwoording wordt daarom ingegaan op bestrijdbaarheid en zelfredzaamheid ten aanzien van het toxische scenario.

Een berekening van het groepsrisico is voor zwarte vaarroutes niet noodzakelijk indien er bij enkelzijdige bebouwing minder dan 2.250 personen per hectare aanwezig zijn. Een dergelijke bevolkingsdichtheid wordt met zekerheid niet gehaald in het plangebied. In het plangebied zijn woningen en bedrijvigheid aanwezig met een gemiddelde personendichtheid (circa 40 personen per hectare). Ter vergelijking: stadsbebouwing met hoogbouw heeft een gemiddelde dichtheid van 120 personen per hectare. Daarmee is een berekening van het groepsrisico niet noodzakelijk. Proefberekeningen in het kader van het Basisnet Water hebben aangetoond dat daarmee het groepsrisico lager is dan 0,1 x de orientatiewaarde.

Volledigheidshalve wordt opgemerkt dat de gemeente Sliedrecht voor de Beneden-Merwede een QRA heeft uitgevoerd ten behoeve van het bestemmingsplan "het Plaatje" (QRA Watervervoer plan het plaatje, maart 2010). Dit plan is gelegen ten westen van onderhavig plangebied, waarbij sprake is van een vergelijkbaar bebouwingsbeeld in relatie tot het voorliggende plangebied. Uit deze QRA kan worden opgemaakt dat het groepsrisico zeer laag is, te weten 0,0 x de oriëntatiewaarde.

De algehele tendens voor vervoer over water is dat de externe veiligheidsrisico's steeds kleiner worden ingeschat, bovendien is voldoende aangetoond dat er geen belemmeringen zijn vanuit de veiligheidssituatie van de Beneden-Merwede. Volledigheidshalve zijn de aspecten bestrijdbaarheid en zelfredzaamheid beschreven.

#### *Bestrijdbaarheid*

Voor een overzicht van de mogelijkheden tot bestrijding van een toxisch incident bij scheepvaart op de Beneden Merwede wordt advies gevraagd aan de regionale brandweer. Hierbij wordt opgemerkt dat de regio beschikt over een veertaxi met blusvoorzieningen. Deze veertaxi kan ingezet worden bij calamiteiten.

#### *Zelfredzaamheid*

Bij een toxische wolk kunnen mensen komen te overlijden als gevolg van blootstelling aan de toxische stof. Of mensen daadwerkelijk komen te overlijden is afhankelijk van de dosis, die bestaat uit de blootstellingsduur en de concentratie waaraan de persoon is blootgesteld. Aangenomen wordt dat personen die zich binnen in een van de buitenlucht afgesloten ruimte bevinden een 10 keer zo lage kans hebben te overlijden als personen die zich buiten bevinden (Publicatiereeks Gevaarlijke stoffen (PGS) 3). Het beste advies bij het vrijkomen van een toxische wolk als gevolg van een incident op de Beneden Merwede is te schuilen, mits ramen, deuren en ventilatie gesloten kunnen worden (safehaven-principe). Indien dit niet mogelijk is kan ervoor gekozen worden te vluchten. Bij een toxische wolk dient gevlucht te worden haaks op de wolk, in de afgekeerde richting van de Beneden-Merwede.

Voor de hulpverleningsdiensten is het van belang dat aanwezigen tijdig gewaarschuwd worden. Dit kan met behulp van het zogenaamde waarschuwings- en alarmeringssysteem (WAS). Het WAS-netwerk is dekkend voor het plangebied. Het gebruik van WAS, eventueel aangevuld met het gebruik van SMS-alert kan eraan bijdragen dat het aantal slachtoffers wordt beperkt.

#### *Risicovolle inrichtingen bedrijventerrein Nieuweweg en Langeveer*

#### *Gasdrukstation ENECO (gas)*

ENECO beheert een gasdrukstation aan de Sluisweg. De toevoer verloopt via een buisleiding met een diameter kleiner dan 20 inch. Daarmee valt de inrichting niet onder het Bevi. Conform het Activiteitenbesluit dient voor deze inrichting een veiligheidsafstand van, afhankelijk van de doorzet, maximaal 25 meter te worden gehanteerd. Hieraan wordt voldaan. Hoewel voor dit type inrichting geen invloedsgebied is vastgesteld, is gezien de afstand tot de voorgenomen woningbouwlocaties (400 meter) geen risico te verwachten van dit gasdrukstation.

#### *Van Dijk beton (propaan)*

Op de inrichting van Van Dijk Beton staan drie propaantanks. Deze tanks zijn volgens de risicokaart kleiner dan 13 m3 zodat de inrichting niet onder het Bevi valt. Een nadere toetsing van het plaatsgebonden risico en het groepsrisico zijn niet nodig voor vaststelling van het bestemmingsplan.

#### *Zwembad de Duikelaar (chlooropslag)*

Bij zwembad de Duikelaar staat een opslagtank voor Chloorbleekloog (1.200 Iiter). Het zwembad valt echter onder het Activiteitenbesluit en hoeft daarom niet als (milieu)vergunningplichtige inrichting te worden beschouwd. Het zwembad valt daarmee niet onder het Bevi, ook al beschikt men over een opslag met meer dan 1000 kg van een toxische stof. Nader onderzoek is daarmee niet nodig.

#### *Dekker & Stam (bunkerstation)*

Dekker en Stam beheren een bunkerschip ten zuiden van het plangebied. Hier wordt 410.000 liter aan brandstoffen opgeslagen. Omdat het brandstoffen betreft met een hoger vlampunt dan hun opslagtemperatuur, hoeven deze niet als brandbaar te worden aangemerkt. De inrichting vormt daarmee geen risico voor wat betreft externe veiligheid.

#### *BAM Wegen regio midden (propaan)*

Uit de milieuvergunning voor BAM blijkt dat BAM een propaanopslag heeft met een inhoud van ten hoogste 5 m3. De inrichting valt hiermee niet onder het Bevi. Volgens de milieuvergunning geldt de Publicatiereeks Gevaarlijke Stoffen (PGS-20) voor de veiligheidsafstanden van de propaanopslag. Deze bedraagt (extern) uitgaande van een bevoorrading van 6 tot 20 keer per jaar 20 meter.

#### *LPG-tankstations*

Aan de A15 zijn twee tankstations gelegen met een LPG-vulpunt. LPG tankstations vallen onder het Bevi. Indien sprake is van nieuwe ruimtelijke ontwikkelingen moet voldaan worden aan de normen in dit besluit voor het plaatsgebonden risico en dient binnen het invloedsgebied verantwoording voor een toename van het groepsrisico te worden afgelegd. Conform artikel 13 uit het Bevi geldt dit laatste ook als het bestemmingsplan geen nieuwe ontwikkelingen toestaat. De verantwoording is dan echter minder zwaar dan bij nieuwe ruimtelijke ontwikkelingen. Om verantwoording te kunnen af leggen dient bekend te zijn wat in de huidige situatie de hoogte van het groepsrisico is. Indien de omgeving van een LPG tankstation homogeen bebouwd is dan mag voor de bepaling van het groepsrisico gebruik gemaakt worden van de tabellen die zijn opgenomen in de regeling bij het Bevi. Indien dat niet het geval is dient het groepsrisico middels een kwantitatieve risicoanalyse (QRA) te worden bepaald.

Bij beide tankstations aan de A15 vindt opslag en verkoop van vloeibare motorbrandstoffen en LPG plaats. De doorzet van LPG bedraagt meer dan 1.000 m3/jaar. Omdat sprake is van een Bevi-inrichting dienen de risico's in het bestemmingsplan te worden beschouwd en afgewogen. De PR 10-5 contour ligt op 25 meter van het vulpunt. Daarbinnen mogen geen kwetsbare objecten aanwezig zijn; in dat geval is namelijk sprake van een saneringssituatie. In een cirkel op 110 meter rond het vulpunt mogen geen nieuwe kwetsbare objecten worden toegevoegd. Binnen de 25 meter van het vulpunt zijn geen kwetsbare en beperkt kwetsbare objecten aanwezig. Omdat de voorgenoemde risicocontouren niet tot het plangebied reiken, wordt voldaan aan de grenswaarde die het Bevi stelt aan het plaatsgebonden risico.

De oriënterende waarde voor het groepsrisico wordt niet overschreden indien binnen een afstand van 150 meter vanaf het vulpunt minder dan 300 personen aanwezig zijn. Het aantal personen dat zich binnen een afstand van 150 meter vanaf het vulpunt bevindt is met zekerheid minder dan 300 personen. Binnen deze afstand bevindt zich slechts één woning (aan de Parallelweg, buiten het plangebied). De oriënterende waarde voor het groepsrisico wordt dus niet overschreden. Het groepsrisico neemt als gevolg van de uitvoering van het voorliggende bestemmingsplan niet toe. De verantwoording voor dit bestemmingsplan beperkt zich in dit geval tot het opvolgen van de aanbevelingen die de regionale brandweer hierover dient te verstrekken. De Veiligheidsregio Zuid-Holland-Zuid (VZHZ) wordt in het kader van het overleg ex artikel 3.1.1 Bro verzocht een advies uit te brengen over het bestemmingsplan. Vooruitlopend op dit advies wordt hieronder ingegaan op de aspecten zelfredzaamheid en bestrijdbaarheid.

#### *Zelfredzaamheid*

De meest effectieve maatregel om de mogelijkheden tot zelfredzaamheid te vergroten, is afstand te houden tussen de risicobron en de potentiële slachtoffers. Geadviseerd wordt om bij nieuwe plangebieden en functiewijzigingen het aantal aanwezigen binnen 90 meter van het vulpunt en of het hart van de weg te beperken en kwetsbare objecten met verminderd zelfredzame personen alleen toe te staan na het treffen van maatregelen. In het kader van een verbetering van de zelfredzaamheid bij het scenario BLEVE verdient het aanbeveling om bij inrichting van nieuwe plangebieden langs of bij de risicobronnen de volgende maatregelen te treffen:

- Het wegenplan zodanig inrichten dat de vluchtwegen van de risicobronnen aflopen;
- Het toepassen van zo min mogelijk glas aan de risicozijde;
- De gebouwen dusdanig ontwerpen zodat niet verblijf ruimten als bergingen, keukens, wc's en trappenhuizen aan de gevaarszijden zijn geplaatst;
- De gebouwen loodrecht projecteren ten opzichte van de risicobron.

Effectieve maatregelen voor het beperken van het aantal mogelijke slachtoffers zijn het instellen van venstertijden voor het vullen van de LPG-tanks in de vergunning en/of met een convenant met de eigenaren en vervoerders.

#### *Bestrijdbaarheid*

Belangrijk voor een ongeval met brandbare gassen is dat de brandweer zo snel mogelijk bij de tankwagen is, zodat deze onmiddellijk gekoeld kan worden om een warme BLEVE (vuurbal en drukgolf) te voorkomen. Essentieel is daarbij dat de brandweer voor een langere periode voldoende bluswatercapaciteit heeft.

Voor de bestrijding van een mogelijke BLEVE bij de LPG-tankstations en langs de transportroutes kan geconcludeerd worden dat er niet overal voldoende bluswater voorhanden is om een eventuele aangestraalde tankwagen te kunnen koelen en dat de bereikbaarheid niet optimaal is. Voor effectieve koeling dient minimaal 1000 liter per minuut direct beschikbaar bluswater aanwezig te zijn. Om de bluswatervoorziening en bereikbaarheid te verbeteren wordt geadviseerd om in contact te treden met de regionale Brandweer.

#### **8. JURIDISCHE OPZET**

#### **8.1. Inleiding**

In deze paragraaf wordt ingegaan op de juridische opzet van het bestemmingsplan (het karakter van het plan, de geometrische plaatsbepaling (verbeelding) en de regels.

#### *Karakter van het plan*

Bij de opzet van het plan is gekozen voor een gedetailleerde wijze van bestemmen waarmee de bestaande situatie wordt vastgelegd en welke geschikt is voor de beheersituatie. In het plan is hoofdzakelijk sprake van zogenaamde eindbestemmingen. Op basis van de bepalingen van een eindbestemming kunnen direct omgevingsvergunningen worden afgegeven. De keuze voor deze planvorm komt voort uit het gemeentelijke beleid dat er op gericht is de bestaande ruimtelijke en functionele situatie en kwaliteit van het gebied te handhaven en waar mogelijk te versterken.

Het onderhavige plan is opgesteld conform het gestelde in de Regeling standaarden ruimtelijke ordening (Rsro) die door het rijk is opgesteld in het kader van het project Digitale Uitwisseling van Ruimtelijke Plannen (DURP), zoals de Standaard Vergelijkbare Bestemmingsplannen (SVBP 2012) die bindende afspraken en aanbevelingen bevat, en het coderingssysteem InformatieModel Ruimtelijke Ordening (IMRO 2012).

#### *Geometrische plaatsbepaling*

Door middel van een combinatie van begrenzingen, coderingen, arceringen en/of kleuren, is in de geometrische plaatsbepaling (verbeelding) de verdeling aangegeven van de diverse binnen het plangebied onderscheiden bestemmingen. Hiernaast bevat de geometrische plaatsbepaling aanduidingen die gelezen moeten worden in samenhang met de bebouwingsbepalingen, die voor de onderscheiden bestemmingen zijn gegeven.

#### *Regels*

De regels bevatten bepalingen omtrent het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/of nog op te richten bouwwerken. De regels zijn onderverdeeld in vier hoofdstukken, te weten:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

#### **8.2. Toelichting op de regels**

#### *8.2.1. Hoofdstuk 1 Inleidende regels*

In dit hoofdstuk is een groot aantal begrippen verklaard die gebruikt worden in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

#### *Begrippen*

Geeft de definities van een aantal in de regels voorkomende begrippen. Hierdoor wordt de interpretatie daarvan vastgelegd, waardoor de duidelijkheid wordt vergroot.

Met de begripsbepaling 'peil' aangegeven vanaf welk punt de aangegeven hoogte van bouwwerken gemeten dient te worden.

#### *Wijze van meten*

Dit artikel geeft aan hoe de in het plan voorkomende maten dienen te worden bepaald.

#### *8.2.2. Hoofdstuk 2 Bestemmingsregels*

In deze paragraaf van de regels zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Tevens zijn, waar wenselijk, flexibiliteitsbepalingen opgenomen.

Bij de opzet van de artikelen over de bestemmingen is een vaste indeling aangehouden teneinde het overzicht en daarmee de duidelijkheid te vergroten. De volgende onderdelen worden onderscheiden:

#### *Bestemmingsomschrijving*

In dit onderdeel worden de functies aangegeven waartoe de gronden zijn bestemd.

#### *Bouwregels*

In dit onderdeel zijn regels opgenomen ten aanzien van de toegelaten bebouwing. Het eerste lid bevat in ieder geval regels omtrent toegestane bouwwerken welke als 'recht' kunnen worden opgericht. Bij de bouwregels wordt een onderscheid gemaakt tussen hoofdgebouwen, bijbehorende bouwwerken en bouwwerken geen gebouwen zijnde.

#### *Afwijken van de bouwregels*

Indien van toepassing is aan burgemeester en wethouders de bevoegdheid gegeven om af te wijken van de bouwregels.

#### *Specifieke gebruiksregels*

In dit lid worden indien van toepassing bestemmingspecifieke gebruiksregels opgenomen. In ieder geval gelden de in Hoofdstuk 3 opgenomen Algemene gebruiksregels. In voorkomende gevallen is de mogelijkheid opgenomen om (onder voorwaarden) af te wijken van de specifieke gebruiksregels.

#### *Afwijken van de gebruiksregels*

Indien van toepassing is aan burgemeester en wethouders de bevoegdheid gegeven om te wijken van de bestemmingsomschrijving of specifieke gebruiksregels.

#### *Omgevingsvergunning voor het uitvoeren van een werk, geen bouwwerk zijnde, of van werkzaamheden*

Voor een aantal werkzaamheden op of in deze gronden is een omgevingsvergunning (voor het uitvoeren van een werk, geen bouwwerk zijnde, of van werkzaamheden) vereist in het kader waarvan een afweging kan worden gemaakt tussen de activiteit en de te beschermen waarden.

#### *Wijzigingsbevoegdheid*

Bij enkele bestemmingen is een wijzigingsbevoegdheid gegeven aan burgemeester en wethouders voor het aanpassen van het gebruik van de gronden, hieraan zijn voorwaarden verbonden.

In paragraaf 8.2.5 wordt verder ingegaan op de inhoud van de verschillende bestemmingen.

#### *8.2.3. Hoofdstuk 3 Algemene regels*

#### *Antidubbeltelregel*

In deze regel is vastgelegd dat grond die in aanmerking moest worden genomen bij het verlenen van een bouwvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om bouwvergunning niet opnieuw in beschouwing mag worden genomen.

#### *Algemene bouwregels*

In dit artikel is een aantal aanvullende bouwregels opgenomen die voor alle bestemmingen kunnen gelden. Bijvoorbeeld extra bouwmogelijkheden voor ondergeschikte bouwdelen zoals balkons, galerijen en kelders. Tevens zijn er regels gesteld aan ondergronds bouwen.

Voor zover in de bestemmingsregels geen specifieke parkeernorm is opgenomen, is in de algemene bouwregels een regeling ten aanzien van parkeren opgenomen. Indien op grond van één van de in het voorliggende plan opgenomen bestemmingen wordt gebouwd, dient voorzien te worden in voldoende parkeergelegenheid. Daarbij wordt gebruik gemaakt van het vigerende gemeentelijke parkeerbeleid. Thans is het gemeentelijk parkeerbeleid vastgelegd in het Gemeentelijk Verkeers- en Vervoersplan (GVVP). Indien het GVVP in de toekomst herzien wordt, dient getoetst te worden aan het laatste gemeentelijke parkeerbeleid. Voor de functies die niet zijn benoemd in het vigerende gemeentelijke parkeerbeleid, worden de meest recente parkeerkencijfers van het CROW toegepast.

#### *Algemene gebruiksregels*

In dit artikel is in algemene zin aangegeven wanneer sprake is van strijdig gebruik met de regels uit het bestemmingsplan. Daarnaast is – net als in de algemene bouwregels - een regeling ten aanzien van parkeren opgenomen. Indien het gebruik van de in het voorliggende plan opgenomen bestemmingen wijzigt ten opzichte van het huidige gebruik, dient voorzien te worden in voldoende parkeergelegenheid, overeenkomstig het geldende gemeentelijke parkeerbeleid.

#### *Algemene aanduidingsregels*

Aanvullend op de regels die bij de bestemmingen zijn gegeven gelden bijzondere bepalingen die met een aanduiding op de geometrische plaatsbepaling zijn weergegeven. In dit bestemmingsplan is onder meer een aanduiding 'Veiligheidszone – vervoer gevaarlijke stoffen' opgenomen ten behoeve van het vervoer van gevaarlijke stoffen over de A15. De exacte ligging van deze aanduiding is enigszins gewijzigd ten opzichte van de voorgaande bestemmingsplannen.

*Bestemmingsplan "Hardinxveld-Giessendam, bebouwd gebied"*  Het gasdrukregel en -meetstation aan de Sluisweg zijn de gebiedsaanduidingen 'Veiligheidszone – gasdrukmeet en -regelstation 1' en 'Veiligheidszone – gasdrukmeet en regelstation 2' opgenomen. Ter plaatse van de aanduiding 'Veiligheidszone – gasdrukmeet en -regelstation 1' is de bouw van zowel kwetsbare als beperkt kwetsbare objecten uitgesloten. Ter plaatse van de aanduiding 'Veiligheidszone – gasdrukmeet en -regelstation 2' is

> *Toelichting Vastgesteld*

uitsluitend de bouw van kwetsbare objecten uitgesloten. Beperkt kwetsbare objecten zijn hier wel toegestaan.

Tevens zijn gebiedsaanduidingen opgenomen om de gezoneerde industrieterreinen en geluidzones voor de geluidgezoneerde bedrijventerreinen 'Middengebied' en 'Langs de Merwede'. Hiermee zijn het zonebeheersplan, geluidverdeelplan en zonebewakingsmodel beter verankert in het bestemmingsplan.

Daarnaast is de gebiedsaanduiding 'vrijwaringszone – straalpad' opgenomen voor het straalpad, dat het oostelijk deel van het plangebied in noord-zuidgeoriënteerde richting doorkruist. Ter plaatse mogen geen bouwwerken met een grotere hoogte dan 28 meter (boven NAP) worden opgericht. Een vergelijkbare regeling is opgenomen voor de laagvliegroute van Defensie, gekoppeld aan de gebiedsaanduiding 'vrijwaringszone – laagvliegroute'. Ter plaatse van deze aanduiding mogen geen bouwwerken met een grotere hoogte dan 30 meter worden opgericht. Daarnaast is de gebiedsaanduiding 'vrijwaringszone – dijk 1' opgenomen voor de beschermingszone van de verschillende waterkeringen in het voorliggende plangebied. De buitenbeschermingszone is voorzien van de gebiedsaanduiding 'vrijwaringszone – dijk 2'.

Tot slot is de Boven Merwede voorzien van de gebiedsaanduiding 'vrijwaringszone - vaarweg' voorzien. Daarmee is gewaarborgd dat de zone langs de Boven Merwede in beginsel vrij is van bijvoorbeeld bouwwerken en opgaande begroeiing die het functioneren van de vaarweg of de veiligheid van het scheepvaartverkeer in gevaar brengen. Voor zover binnen de zone toch ontwikkelingen gewenst zijn, dan dient aangetoond te worden dat het functioneren van de vaarweg niet in het geding is.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier onder meer een standaardregeling die beperkte afwijkingen in de maatvoering bij de uitvoering van bouwplannen mogelijk maakt.

#### *Algemene wijzigingsregels*

Een wijzigingsbevoegdheid is onder voorwaarden opgenomen voor geringe veranderingen in de plaats, ligging en/of afmeting van bestemmingsgrenzen met niet meer dan 10%. Tevens is een wijzigingsbevoegdheid opgenomen om de Staat van bedrijfsactiviteiten te wijzigen.

Daarnaast zijn er in de verbeelding diverse wijzigingsgebieden opgenomen, zoals reeds beschreven in paragaaf 2.1 (kopje 'algemene regels'. Per wijzigingsgebied zijn diverse wijzigingsregels opgenomen. Daarnaast zijn er enkele algemene randvoorwaarden voor wijziging opgenomen.

#### *Overige regels*

In de overige regels zijn nadere eisen opgenomen, die burgemeester en wethouders in staat stellen om nadere eisen te stellen aan vluchtmogelijkheden bij calamiteiten en de afsluitbaarheid van mechanische ventilatie (een en ander in het kader van externe veiligheid).

#### *8.2.4. Hoofdstuk 4 Overgangs- en slotregels*

*Bestemmingsplan "Hardinxveld-Giessendam, bebouwd gebied"*  In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder be-

*Toelichting Vastgesteld*  paalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

#### **8.3 Bestemmingsgewijze toelichting**

#### *8.3.1. Algemeen*

#### *Bouwvlak*

De gebouwen dienen binnen de op de verbeelding aangegeven bouwvlakken te worden gebouwd. De bouwvlakken mogen geheel worden bebouwd, tenzij een maximum bebouwingspercentage is aangegeven.

#### *Bouw- en goothoogte*

In de bouwbepalingen van de verschillende bestemmingen is aangegeven wat de maximale goot- en bouwhoogte is. In een aantal gevallen geldt de bestaande bouw- en goothoogte als maximum. De bestaande situatie is bepaald op het moment dat het ontwerpbestemmingsplan ter inzage gelegd is.

#### *Bijbehorende bouwwerken*

Binnen het bouwvlak mogen bijgebouwen, uit- of aanbouwen en overkappingen (de zogenaamde bijbehorende bouwwerken) worden opgericht waarbij een maximale maatvoering geldt.

#### *8.3.2. Bestemmingen*

#### *Agrarisch*

De gronden met de bestemming 'Agrarisch' zijn primair bestemd voor agrarische bedrijvigheid, waarbij enkele functies specifiek zijn aangeduid op de verbeelding. Daarnaast is het hobbymatig houden van dieren tevens toegestaan. Gebouwen mogen uitsluitend binnen het bouwvlak worden gebouwd, waarbij voldaan moet worden aan de maatvoeringseisen voor gebouwen. Binnen de bestemming 'Agrarisch' is het tevens toegestaan niet voor bewoning bestemde gebouwen, zoals veldschuren en schuilgelegenheden, en bouwwerken, geen gebouwen zijnde te bouwen. Middels een afwijking is het tevens toegestaan om op een aaneengesloten terrein van ten minste 2500 m2 ten hoogste één bedrijfsgebouw met een grondoppervlak van ten hoogste 50 m2 te bouwen.

#### *Agrarisch met waarden*

De gronden met de bestemming 'Agrarisch' zijn primair bestemd voor agrarische bedrijvigheid. Tevens is agrarisch aanverwant gebruik zoals het beweiden door dieren en hobbymatige agrarische activiteiten toegestaan. Naast de agrarische functie zijn de gronden bestemd voor behoud van de landschappelijke en cultuurhistorische waarden bestaande uit de openheid, het verkavelingspatroon c.q. slotenpatroon en graslandvegetaties. Ondergeschikt hieraan is extensieve dagrecreatie, zoals wandelen en fietsen, toegestaan. In het kader van multifunctionele landbouw worden bij recht diverse nevenfuncties toegestaan. Deze functies bestaan uit recreatieve en ambachtelijke activiteiten. Omdat het nevenfuncties betreffen ondergeschikt aan de hoofdfunctie, is beperking gesteld aan de oppervlakte die voor deze nevenfunctie mag worden gebruikt. Nevenfuncties met een grotere impact op de omgeving worden via een afwijking mogelijk gemaakt. Ook hier zijn randvoorwaarden aan gesteld.

Ten behoeve van de situering van de bebouwing zijn bouwvlakken opgenomen van 1,5 hectare groot. Dit bouwvlak mag voor 67% bebouwd worden. Dit komt neer op 1 hectare bebouwing. Binnen de bouwvlakken van 1,5 hectare groot mogen gebouwen worden gebouwd met een maximale goothoogte van 6 meter en maximale bouwhoogte van 12 meter. Binnen de bouwvlakken dienen tevens alle mest- en voeropslagvoorzieningen te worden gesitueerd. Per bouwvlak is – conform de Provinciale Verordening – één bedrijfswoning toegestaan. Ook aan de bedrijfswoningen en de bijbehorende bijgebouwen en bouwwerken is een maximale maatvoering gesteld. De inhoud van een bedrijfswoning mag niet meer bedragen dan 800 m3.

Buiten het bouwvlak zijn uitsluitend veldschuren en schuilgelegenheden tot een oppervlakte van 50 m2 per agrarisch bedrijf toegestaan en bouwwerken, geen gebouwen zijnde, zoals erf- en perceelafscheidingen.

Om het behoud van de landschappelijke en cultuurhistorische waarden van het gebied te waarborgen, zijn bepaalde werkzaamheden zonder omgevingsvergunning niet toegestaan. Het betreft hier onder andere het aanleggen en verharden van wegen en paden (met uitzondering van kavelverbindingspaden), het dempen of vergraven van watergangen en sloten en het benutten van de gronden ten behoeve van ruwvoedergewassen anders dan gras (conform Agenda Landbouw). Werkzaamheden in het kader van het normale beheer en onderhoud zijn wel zonder omgevingsvergunning mogelijk. Bij de aanvraag van een omgevingsvergunning zal getoetst worden of de werkzaamheden de waarden van het gebied niet onevenredig aantasten of verkleinen.

Ten slotte is voor functiewisseling en andere meer ingrijpende veranderingen een wijzigingsbevoegdheid opgenomen. Het betreft een wijzigingsbevoegdheid voor het vergroten van het bouwvlak tot maximaal 2 hectare indien dit noodzakelijk is voor een doelmatige bedrijfsuitoefening, het verwijderen of toevoegen van de aanduiding 'specifieke vorm van agrarisch – voormalig agrarisch bedrijf', het toevoegen van een bouwvlak ten behoeve van een nieuw agrarisch bedrijf en het wijzigen van de agrarische bestemming in een woonbestemming. Per wijzigingsbevoegdheid zijn randvoorwaarden opgenomen. Bij bedrijfsbeëindiging van een agrarisch bedrijf worden diverse opvolgfuncties – anders dan wonen - mogelijk gemaakt. Deze opvolgfuncties zien op agrarisch aanverwante functies, recreatieve functies, zorgfuncties, commerciële dienstverlening en ambtelijke bedrijven. Deze functies mogen uitsluitend in de bestaande vrijkomende bebouwing worden uitgevoerd en mogen geen belemmering vormen voor de bedrijfsvoering voor omliggende bedrijven. Parkeren dient op eigen terrein plaats te vinden en de verkeersaantrekkende werking moet passen bij de huidige wegenstructuur. Daarnaast zijn randvoorwaarden gesteld aan de beeldkwaliteit. Zo is buitenopslag niet toegestaan en dient de functie te passen bij de specifieke kwaliteiten en schaal van de omgeving.

#### *Bedrijf*

Voor de aanwezige bedrijven in het plangebied is de bestemming 'Bedrijf' opgenomen. Het betreft enkel bedrijven die zijn aangemerkt als "categorie 1 en 2" zoals aangegeven in de Staat van Bedrijfsactiviteiten (Bijlage 2 bij de regels). Voor thans aanwezige bedrijven in een hogere milieucategorie of voor afwijkende functies (zoals detailhandel) is een specifieke functieaanduiding opgenomen, zodat de huidige bedrijfsactiviteiten c.q. functies voortgezet kunnen worden. Voor de bedrijfscategorieën geldt dat bedrijven die niet zijn genoemd in de Staat van Bedrijfsactiviteiten maar welke naar aard en omvang gelijk te stellen zijn

aan bedrijven in de ter plaatse toegestane categorie eveneens zijn toegestaan. Tevens is een afwijkingsmogelijkheid opgenomen voor bedrijven uit één categorie hoger dan is aangegeven. De milieubelasting op de in de omgeving gelegen milieugevoelige objecten (zoals woningen) mag hierdoor niet vergroot worden. Ook mag geen onevenredige aantasting plaatsvinden van de bouw- en gebruiksmogelijkheden van de aangrenzende gronden.

Binnen het plangebied zijn een aantal bedrijfswoningen aanwezig. Deze hebben de aanduiding 'bedrijfswoning' gekregen, met dien verstande dat per bedrijf ten hoogste één bedrijfswoning is toegestaan. Tot slot zijn ook nutsvoorzieningen verspreid over het plangebied voorzien van de bestemming 'Bedrijf' met de nadere aanduiding 'nutsvoorziening'.

Gebouwen mogen uitsluitend binnen het bouwvlak worden gebouwd. Over het algemeen geldt dat het bebouwingspercentage, alsmede de goot- en bouwhoogte, niet meer mogen bedragen dan in de verbeelding is weergegeven ter plaatse van de aanduidingen 'maximum bebouwingspercentage (%)', 'maximum goothoogte (m)' en 'maximum bouwhoogte (m)'. Indien geen bebouwingspercentage is aangegeven mag het volledige bouwvlak worden bebouwd. Gelet op het grote aantal bedrijven dat voorzien is van de bestemming 'Bedrijf' gelden er diverse specifieke maatvoeringseisen, die veelal gekoppeld zijn aan een bouwaanduiding.

Naast bouwregels zijn er tevens gebruiksregels opgenomen. Daarin is onder meer een regeling opgenomen voor buitenopslag van goederen. Bepaald is dat uitsluitend op eigen terrein goederen mogen worden opgeslagen. Hierbij is aangegeven dat buitenopslag in principe achter (het verlengde van) de voorgevel van het hoofdgebouw dient plaats te vinden. Hiernaast zijn er regels gesteld ten aanzien van de hoogte van de buitenopslag en is aangegeven dat voldoende parkeergelegenheid aanwezig moet blijven.

Ook is in de gebruiksregels bepaald welke bedrijven en functies niet zijn toegestaan. Evenwel zijn eisen gesteld aan het maximum brutovloeroppervlak van zelfstandige en bedrijfsgebonden kantoren.

#### *Bedrijf – 1*

De bestemming 'Bedrijf – 1' geldt voor diverse bedrijven aan Buitendams en het drinkwatersuppletiestation aan de Schapedrift / Zwijnskade. In beginsel zijn bedrijven tot en met milieucategorie 2 toegestaan, de bestaande bedrijven die een hogere categorie kennen zijn specifiek aangeduid. Dat geldt overigens ook voor activiteiten c.q. functies die feitelijk plaatsvinden c.q. aanwezig zijn, maar die niet passen binnen de basisuitgangspunten van de bedrijfsbestemming. Het gaat daarbij om detailhandel in de vorm van woninginrichting, (buiten)opslag, detailhandel en ook bedrijfswoningen.

Er is een uitsterfconstructie opgenomen voor zowel de specifieke bedrijfsaanduidingen alsook voor de aanvullende functieaanduidingen opgenomen, zodat desgewenst bij bijvoorbeeld bedrijfsbeëindiging of een onevenredige milieuhinder de betreffende aanduidingen kunnen komen te vervallen. Binnen de bedrijfsbestemming is een regeling opgenomen voor bedrijfsgebonden kantoren, waarbij de normen en aantallen uit de provinciale Verordening Ruimte zijn aangehouden. Voor wat betreft de hoogte is, behalve wanneer een aanduiding op de verbeelding anders bepaalt, geregeld dat de bestaande hoogtes als maximum gelden. In de specifieke gebruiksregels is aangegeven welk gebruik in ieder

geval niet is toegestaan. Het gaat om bedrijfsactiviteiten die vanuit hun milieuhinder niet wenselijk zijn aan Buitendams.

#### *Bedrijf – 2*

Voor de locatie 'IJzergieterij' is de bestemming 'Bedrijf - 2' opgenomen. Op het terrein bevinden zich thans verschillende bedrijven, waaronder het metaalbewerkingsbedrijf Blokland. Op grond van het voorliggende bestemmingsplan zijn bedrijfsactiviteiten uit verschillende categorieën van de Staat van Bedrijfsactiviteiten mogelijk, te weten tot en met 2, tot en met 3.2 en tot en met 4.2. De ijzergieterij, die in milieucategorie 5.1 valt, heeft een specifieke aanduiding 'specifieke vorm van bedrijf – ijzergieterij' gekregen. Het bedrijventerrein is opgedeeld in locaties waarvoor verschillende hoogtebepalingen (goothoogte) en bebouwingspercentages gelden. In de afwijkingsregels is onder meer een mogelijkheid opgenomen om bedrijfsactiviteiten uit hogere categorieën toe te staan.

#### *Bedrijventerrein*

De bedrijventerrein in Hardinxveld-Giessendam zijn voorzien van de bestemming 'Bedrijventerrein'. De toegestane bedrijf categorieën zijn aangeduid in de verbeelding en lopen uiteen van categorie 2 tot 5.1 van de Staat van Bedrijfsactiviteiten. Voor de bedrijfscategorieën geldt dat bedrijven die niet zijn genoemd in de Staat van Bedrijfsactiviteiten maar welke naar aard en omvang gelijk te stellen zijn aan bedrijven in de ter plaatse toegestane categorie eveneens zijn toegestaan. Tevens is een afwijkingsmogelijkheid opgenomen voor bedrijven uit één categorie hoger dan is aangegeven. De milieubelasting op de in de omgeving gelegen milieugevoelige objecten (zoals woningen) mag hierdoor niet vergroot worden. Ook mag geen onevenredige aantasting plaatsvinden van de bouw- en gebruiksmogelijkheden van de aangrenzende gronden.

Daarnaast zijn er tevens bedrijfsgebonden kantoren toegestaan tot een oppervlak van 50% van het bedrijf en tot maximaal 2000 m2. Zelfstandige kantoren zijn specifiek aangeduid in de verbeelding. Hetzelfde geldt voor afwijkende functies en bedrijven die niet passen in de standaard-categorieën voor bedrijven, ook deze zijn met een specifieke functieaanduiding aangegeven op de verbeelding.

Binnen het plangebied is een aantal bedrijfswoningen aanwezig. Deze zijn met een specifieke functieaanduiding aangegeven op de verbeelding. De inhoud van een bedrijfswoning mag ten hoogste 800 m3 bedragen.

Tot slot is een regeling opgenomen voor buitenopslag van goederen. Bepaald is dat uitsluitend op eigen terrein goederen mogen worden opgeslagen. Hierbij is aangegeven dat buitenopslag in principe achter (het verlengde van) de voorgevel van het hoofdgebouw dient plaats te vinden. Hiernaast zijn er regels gesteld ten aanzien van de hoogte van de buitenopslag en is aangegeven dat voldoende parkeergelegenheid aanwezig moet blijven. Burgemeester en wethouders zijn bevoegd, onder voorwaarden, af te wijken van de bepalingen met betrekking tot buitenopslag.

#### *Detailhandel binnen bedrijventerrein*

Met uitzondering van productiegebonden detailhandel is op bedrijventerreinen detailhandel in principe niet toegestaan. Hiervan kan worden afgeweken voor het verplaatsen van elders in de gemeente gevestigde detailhandelsbedrijven in brand- en explosiegevaarlijke goederen en volumineuze goederen, met uitzondering van tuincentra, bouwmarkten en

grootschalige meubelbedrijven. Onder grootschalig wordt verstaan bedrijven met een brutovloeroppervlakte van meer dan minimaal 1.000 m2 b.v.o.

#### *Centrum - 1*

Binnen Hardinxveld-Giessendam komen drie centrumbestemmingen voor; 'Centrum 1, 2 en 3'. De gronden met de bestemming 'Centrum – 1' mogen gebruikt worden voor wonen, detailhandel, dienstverlenende bedrijven, dagzaken en kantoren met dien verstande dat op de verdiepingen uitsluitend woningen toegelaten zijn. De maximale bruto vloeroppervlakte per zaak bedraagt 200 m2. In verband met de specifieke aard van de horecabedrijven zijn deze specifiek bestemd op de locaties waar ze voorkomen, evenals maatschappelijke voorzieningen. Tevens is hier aangegeven dat op de verdieping naast wonen ondergeschikte kantoor- en bedrijfsfuncties zijn toegestaan ten behoeve van de op de begane grond gevestigde detailhandel.

#### *Centrum - 2*

De bestemming 'Centrum - 2' is opgenomen voor de meer grootschalige centrumfuncties. Op de begane grond mogen de gronden gebruikt worden voor detailhandel, dienstverlening en dagzaken. Voor detailhandel geldt, per vestiging, een maximum bruto vloeroppervlak van 500 m2. Voor de overige functies geldt een maximum oppervlak van 200 m2 b.v.o. Middels een functieaanduiding is aangegeven op welke gronden supermarkten zijn toegestaan. Ter plaatse mag het bruto vloeroppervlak maximaal 1800 m2 bedragen. Op de verdieping zijn in principe uitsluitend woningen toegestaan. Middels een afwijking van de gebruiksregels is het mogelijk een dagzaak, zoals lunchroom op de verdieping te realiseren.

Ter plaatse van de aanduiding "parkeergarage" mogen binnen het bouwblok, beneden de begane grondlaag, parkeergelegenheid en bergingen worden gerealiseerd. Tevens is met een aanduiding aangegeven waar de ontsluiting van de parkeergarage gesitueerd is. Ter plaatse van de aanduiding "specifieke vorm van verkeer - parkeren" mag parkeergelegenheid binnen het bouwvlak worden gerealiseerd. Hierbij is dakparkeren ook mogelijk. Voor nieuwe zelfstandige gebouwen of uitbreidingen van bestaande gebouwen is verder bepaald dat voldoende parkeerplaatsen worden gerealiseerd.

#### *Centrum - 3*

De gronden met de bestemming 'Centrum – 3' mogen gebruikt worden voor wonen, detailhandel, dienstverlenende bedrijven, maatschappelijke voorzieningen en kantoren met dien verstande dat op de verdiepingen uitsluitend woningen toegelaten zijn. In verband met de specifieke aard van de horecabedrijven zijn deze specifiek bestemd op de locaties waar ze voorkomen. Daarnaast zijn ter plaatse van de aanduiding 'kantoor' tevens kantoren op de verdieping toegestaan.

#### *Cultuur en ontspanning – Museum*

De gronden met de bestemming 'Cultuur en ontspanning – Museum' zijn bestemd voor een museum met de daarbij behorende en daaraan ondergeschikte horeca. Ter plaatse van de aanduiding 'bedrijfswoning' is tevens een bedrijfswoning toegestaan. Daarnaast zijn de gronden bestemd voor het behoud, herstel en/of de ontwikkeling van het Rijksmonumentale karakter van het pand, alsmede museale karakter van de tuin met bijbehorende bouwwerken.

#### *Detailhandel*

Ter plaatse van de bestemming 'Detailhandel' zijn de gronden bestemd voor detailhandel. Gebouwen mogen uitsluitend worden gebouwd binnen het bouwvlak, waarbij voldaan moet worden aan de maatvoeringseisen voor gebouwen.

#### *Gemengd – 1*

De gronden met de bestemming 'Gemengd – 1' zijn onder meer bestemd voor bedrijven tot en met categorie 2 van de Staat van Bedrijfsactiviteiten en kantoren. Daarnaast zijn dienstverlenende bedrijven en maatschappelijke voorzieningen (waaronder een brandweerpost) specifiek aangeduid op de verbeelding. Binnen de bestemming is wonen niet zonder meer toegestaan. Daar waar de aanduiding 'wonen' is opgenomen, zijn de gronden tevens bestemd voor woondoeleinden.

Gebouwen mogen uitsluitend worden gebouwd binnen het bouwvlak, waarbij voldaan moet worden aan de maatvoeringseisen voor gebouwen. Daarnaast is er een regeling opgenomen voor bijbehorende bouwwerken bij woningen.

In de specifieke gebruiksregels is geregeld dat buitenopslag bij bedrijven niet is toegestaan. Horeca en detailhandel zijn evenmin toegestaan.

#### *Gemengd – 2*

De gronden met de bestemming 'Gemengd – 2' zijn onder meer bestemd voor wonen (in tegenstelling tot de bestemming 'Gemengd – 1'), dienstverlening, kantoren en maatschappelijke voorzieningen. Dienstverlenende bedrijven, kantoren en detailhandel zijn specifiek aangeduid in de verbeelding.

Gebouwen mogen uitsluitend worden gebouwd binnen het bouwvlak, waarbij voldaan moet worden aan de maatvoeringseisen voor gebouwen. Daarnaast is er een regeling opgenomen voor bijbehorende bouwwerken bij woningen.

#### *Gemengd – 3*

De gronden met de bestemming 'Gemengd – 2' zijn bestemd voor maatschappelijke voorzieningen (en de daarbij behorende ondergeschikte horeca) en wonen. Deze bestemming is opgenomen voor de beoogde locatie van de nieuwe Regenboogschool. Het gebouw mag uitsluitend binnen het aangegeven bouwvlak worden gerealiseerd, met een maximum grondoppervlak van 1.500 m2. Daarnaast is de maximaal toegestane hoogte op de verbeelding aangegeven. Naast de nieuwbouw van de Regenboogschool, is een (bijbehorende) schoolplein mogelijk binnen de aanduiding 'specifieke vorm van maatschappelijk – schoolplein'. Deze aanduiding is opgenomen om te zorgen dat het schoolplein op enige afstand van de woningen aan de Pieter de Hooghstraat blijft en de eventuele geluidoverlast wordt beperkt. Tot slot is het mogelijk binnen de bestemming 'Gemengd -3' maximaal 2 nieuwe woningen te bouwen, uitsluitend ter plaatse van de aanduiding 'wonen'. Voor de woningen gelden de bouwregels zoals opgenomen in de bestemming 'Wonen - 4'.

#### *Groen*

*Bestemmingsplan "Hardinxveld-Giessendam, bebouwd gebied"*  Voor structureel groen is de bestemming 'Groen' opgenomen. Aangeven is dat ter plaatse geen gebouwen mogen worden opgericht, met uitzondering van straatmeubilair. Het groene karakter van deze gronden dient, binnen in het plan gestelde voorwaarden, zoveel mogelijk behouden te blijven. Binnen de bestemming is onder andere de aanleg mogelijk van groenvoorzieningen, voet- en fietspaden, speelvoorzieningen, straatmeubilair, water en voorzie-

*Toelichting Vastgesteld*  ningen ten behoeve van de waterhuishouding. Daarnaast zijn er diverse afwijkende functies voorzien van een specifieke aanduiding. Ter plaatse van deze aanduidingen zijn de gronden tevens bestemd voor een afwijkend gebruik.

#### *Groen – 1*

De bestemming 'Groen – 1' is in hoofdlijnen gelijk aan de bestemming 'Groen', maar bevat een aantal specifieke bepaling voor het nieuwe woongebied Morgenslag. Zo is middels een functieaanduiding aangegeven waar de ontsluitingswegen mogen komen en dient binnen de bestemming tenminste 4.150 m2 aan oppervlaktewater gerealiseerd te worden.

#### *Horeca*

Ter plaatse van de bestemming 'Horeca' zijn de gronden bestemd voor een horecabedrijf in de vorm van een discotheek, café, bar, avond- en nachtgelegenheid. Gebouwen mogen uitsluitend worden gebouwd binnen het bouwvlak, waarbij voldaan moet worden aan de maatvoeringseisen voor gebouwen.

#### *Kantoor*

Ter plaatse van de bestemming 'Kantoor' zijn de gronden bestemd voor zelfstandige kantoren. Gebouwen mogen uitsluitend worden gebouwd binnen het bouwvlak, waarbij voldaan moet worden aan de maatvoeringseisen voor gebouwen.

#### *Maatschappelijk*

De als 'Maatschappelijk' bestemde gronden zijn bestemd voor maatschappelijke voorzieningen. Binnen de bestemming is tevens ondergeschikte horeca die direct verbonden is met de maatschappelijke functie toegestaan. Daarnaast zijn er binnen de bestemming 'Maatschappelijk' enkele specifieke functies aanwezig, waaronder een begraafplaats, zorginstelling en brandweerkazerne. Deze zijn gekoppeld aan een specifieke functieaanduiding. Dat geldt ook voor enkele afwijkende functies, zoals kantoren, wonen en horeca. Ook deze zijn middels een aanduiding op de verbeelding weergegeven.

Gebouwen mogen uitsluitend binnen de aangegeven bouwvlakken worden gerealiseerd, waarbij voldaan moet worden aan de maatvoeringseisen voor gebouwen.

#### *Maatschappelijk - woonzorgcomplex*

Het woonzorgcomplex aan Buitendams 326 is voorzien van een specifieke bestemming. Deze gronden zijn, in afwijking van de standaardregeling, bestemd maatschappelijke voorzieningen in de vorm van zorg, met de daarbij behorende bouwwerken en erven. Tevens is de nadere aanduiding 'zorgwoning' opgenomen, om te benadrukken dat het om een woonzorgcomplex gaat. Het maximum aantal zorgwoningen is vastgelegd op 12. Binnen de bestemming is alleen ondergeschikte horeca die direct verbonden is met de maatschappelijke functie toegestaan. Gebouwen mogen uitsluitend binnen de aangegeven bouwvlakken worden gerealiseerd.

Naast de voorgenoemde bouwregels zijn twee specifieke bouwaanduidingen opgenomen. Ter plaatse van de aanduiding 'specifieke bouwaanduiding – geluiddove gevel' dient een geluiddove gevel op de verdieping te worden gerealiseerd. Daarnaast dient ter plaatse van de aanduiding 'specifieke bouwaanduiding – geluidscherm' een geluidscherm met een minimale hoogte van 2,30 meter ten opzichte van het maaiveld gerealiseerd te worden.

Aan voorgenoemde bouwregels is een voorwaardelijke verplichting gekoppeld. Dat betekent dat de gronden en gebouwen alleen gebruikt mogen worden voor bewoning indien een geluiddove gevel op de verdieping wordt gerealiseerd en gehandhaafd, alsmede een geluidscherm met een minimale hoogte van 2,30 meter ten opzichte van het maaiveld.

#### *Natuur*

Voor de oevers van de Merwede en de grienden aan de noordzijde van Boven-Hardinxveld is in het bestemmingsplan de bestemming 'Natuur' opgenomen. Deze gronden zijn bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps-, natuur en cultuurhistorische waarden. Binnen de bestemming is tevens een functieaanduiding opgenomen voor de aanwezige grienden. Binnen de bestemming 'Natuur' zijn de bouwmogelijkheden zeer beperkt.

#### *Recreatie*

De recreatieve voorzieningen in Hardinxveld-Giessendam zijn voorzien van de bestemming 'Recreatie'. Ter plaatse van deze bestemming zijn de gronden bestemd voor extensief dagrecreatief medegebruik. De jachthaven en tennisbaan in De Peulen, de ijsbaan aan de Parallelweg en de speeltuin aan de Sluisweg zijn voorzien van een specifieke aanduiding. Gebouwen mogen uitsluitend binnen de aangegeven bouwvlakken worden gerealiseerd, waarbij voldaan moet worden aan de maatvoeringseisen voor gebouwen

#### *Recreatie – Volkstuin*

De volkstuinen aan de Parallelweg zijn voorzien van de bestemming "Recreatie – Volkstuinen". Deze gronden zijn naast volkstuinen, tevens bestemd voor extensief dagrecreatief medegebruik. Het is toegestaan op iedere volkstuin met een oppervlakte van minimaal 150 m² ten hoogste één schuur te bouwen, waarvan de oppervlakte niet meer dan 10 m², de goothoogte niet meer dan 2,5 m en de bouwhoogte niet meer dan 3,5 m mag bedragen. Het gebruik van bebouwing als verblijfsrecreatieve voorziening is niet toegestaan.

#### *Sport*

De in het plangebied voorkomende sportvoorzieningen zoals de sportterreinen en het zwembad zijn als 'Sport' bestemd. Middels een specifieke aanduiding is aangegeven om welke functie het gaat. Gebouwen mogen uitsluitend binnen de aangegeven bouwvlakken worden gerealiseerd, waarbij voldaan moet worden aan de maatvoeringseisen voor gebouwen. Daarbuiten is in principe geen bebouwing toegestaan.

#### *Tuin*

De private gronden die grenzen aan het openbaar gebied en welke in principe onbebouwd dienen te blijven zijn bestemd als 'Tuin'. Parkeren ten behoeve van de functies op het eigen perceel is onder voorwaarden mogelijk binnen de bestemming. Bijbehorende bouwwerken, zoals bijgebouwen, aan- en uitbouwen zijn op deze gronden niet mogelijk. Erkers zijn ten behoeve van de aangrenzende bebouwing tot een bepaalde maatvoering toegestaan.

Voor bouwwerken, geen gebouwen zijnde (zoals erfafscheidingen) geldt een maximale hoogte van 1 meter. Vlaggenmasten mogen tot een hoogte van 6 m worden opgericht.

#### *Tuin – 1*

De bestemming 'Tuin – 1' is opgenomen voor de tuinen welke zijn gelegen aan de achterzijde van de woningen maar die grenzen aan de openbare ruimtelijke en met het oog hierop voor de beeldkwaliteit van belang zijn. De bestemming is vergelijkbaar met de be-

stemming 'Tuin' met dien verstande dat kleine bijbehorende bouwwerken mogelijk zijn (tot 6 m2 en een hoogte van 2,5 m) en dat erfafscheidingen tot 2 m hoogte mogen worden opgericht.

#### *Verkeer*

De in het plangebied voorkomende stroom- en ontsluitingswegen zijn bestemd als 'Verkeer', waarbij het bestaande profiel gehandhaafd dient te worden. Binnen de bestemming kan wel medewerking worden verleend aan een herinrichting/herprofilering. Binnen deze bestemmingen zijn onder andere parkeer-, groen- en speelvoorzieningen alsmede waterberging en watergangen mogelijk. Burgemeester en wethouders kunnen, met het oog op de verkeersveiligheid, het in het plan beoogde straatbeeld en de bescherming van het openbaar groen nadere eisen stellen aan de situering en de omvang van andere bouwwerken.

#### *Verkeer - Railverkeer*

De Merwede-Lingelijn heeft de bestemming 'Verkeer – Railverkeer' gekregen. De gronden ter plaatse van deze bestemming zijn bedoeld voor spoorwegen en bijbehorende spoorwegen geluidwerende voorzieningen. Tevens zijn de gronden bestemd voor wegen en viaducten ten behoeve van kruisend verkeer. De stations 'Hardinxveld – Blauwe Zoom' en 'Hardinxveld-Giessendam' zijn voorzien van de aanduiding 'specifieke vorm van verkeer – OVhalte'. Ter plaatse zijnde gronden tevens bestemd voor een OV-halte met bijbehorende functies en voorzieningen, gebouwen en bouwwerken, geen gebouwen zijnde.

#### *Verkeer - Verblijfsgebied*

De in het plangebied voorkomende erftoegangswegen en pleinen zijn bestemd als 'Verkeer - Verblijfsgebied'. Binnen deze bestemmingen zijn onder andere parkeer-, groen- en speelvoorzieningen alsmede waterberging en watergangen mogelijk. Binnen deze bestemming komen diverse specifieke functies voor, waaronder een OV-Halte, een trailerhelling, terrassen en fietsenstallingen. Deze zijn voorzien van een specifieke aanduiding. Gebouwen mogen uitsluitend binnen de aangegeven bouwvlakken worden gerealiseerd, waarbij voldaan moet worden aan de maatvoeringseisen. Burgemeester en wethouders kunnen daarnaast, met het oog op de verkeersveiligheid, het in het plan beoogde straatbeeld en de bescherming van het openbaar groen nadere eisen stellen aan de situering en de omvang van gebouwen en bouwwerken.

#### *Water*

De bestemming 'Water' is opgenomen voor de (hoofd)watergangen en oppervlaktewateren in het gebied, alsmede voor de (Buiten-)Giessen en de Merwede. Om de functie van de Merwede als vaarweg specifiek te regelen heeft de Merwede de functieaanduiding 'vaarweg' gekregen. Ten behoeve van de bestemming mogen bouwwerken, geen gebouwen zijnde worden opgericht zoals duikers, bruggen en andere voorzieningen ten behoeve van de waterhuishouding. De in het plangebied aanwezige bruggen zijn voorzien van de bestemming 'Water' met de nadere aanduiding 'brug'. Voor de Merwede is een specifieke bouwaanduiding 'bruggen uitgesloten' opgenomen. Ter plaatse is de bouw van bruggen niet toegestaan. De in het plangebied aanwezige steigers zijn afzonderlijk aangeduid met de aanduiding 'steiger'.

Binnen de bestemming 'Water' zijn daarnaast diverse specifieke (watergerelateerde) functies aanwezig, waaronder een bunkerponton, jachthaven en trailerhelling. Deze functies zijn van een specifieke aanduiding voorzien. Dat geldt ook voor watergebonden bedrijfsmatige activiteiten (scheepswerven) langs de Merwede, hiervoor is de aanduiding 'specifieke vorm van bedrijf – scheepsbouw' opgenomen.

De bouwmogelijkheden binnen de bestemming 'Water' zijn beperkt.

#### *Water – Sluizencomplex*

Voor de Peulensluis en het bijbehorende water is een specifieke bestemming opgenomen; 'Water – Sluizencomplex'. Binnen deze bestemming zijn de gronden specifiek bestemd voor een sluizencomplex en waterhuishoudkundige doeleinden. Tevens is het monumentale sluizencomplex voorzien van een beschermende aanduiding. De bouwmogelijkheden binnen de bestemming 'Water - Sluizencomplex' zijn beperkt. Gebouwen mogen uitsluitend binnen de aangegeven bouwvlakken worden gerealiseerd, waarbij voldaan moet worden aan de maatvoeringseisen.

#### *Wonen*

De bestaande burgerwoningen in Hardinxveld-Giessendam zijn voorzien van de bestemming 'Wonen' opgenomen. Daar waar de aanduiding 'specifieke bouwaanduiding – gemeentelijk monument' of 'specifieke bouwaanduiding – monument' is opgenomen zijn de gronden tevens bestemd voor het behoud van de cultuurhistorisch waardevolle bebouwing. Voor afwijkende functies (anders dan wonen) is een specifieke aanduiding opgenomen. Het gaat daarbij onder andere om dienstverlenende bedrijven, detailhandel en kantoren.

Voor de bebouwingsmogelijkheden wordt een onderscheid gemaakt in het hoofdgebouw van de woning, bijbehorende bouwwerken en bouwwerken geen gebouwen zijnde.

#### *Hoofdgebouwen*

Binnen de bestemming is door middel van aanduidingen onderscheid gemaakt in het type woning, achtereenvolgens betreft het:

- gestapeld [gs]
- aaneengebouwde woningen [aeg]:
- twee-aaneengebouwde woningen [tae];
- vrijstaande woningen [vrij];
- vrijstaande en twee-aaneengebouwde woningen [vtw].

Het hoofdgebouw van de woning mag uitsluitend binnen het op de verbeelding aangegeven bouwvlak gerealiseerd worden. Voor de bouwvlakken is in beginsel per categorie een standaard diepte opgenomen:

- 10 meter voor aaneengebouwde woningen;
- 12 meter voor twee-aaneengebouwde woningen;
- 15 meter voor vrijstaande woningen.

Zodoende is sprake van een geobjectiveerde maat voor de toegestane diepte van woningen. Uitgegaan is van wat normaal gesproken beschouwd kan worden als redelijk voor de desbetreffende categorie; vrijstaande woningen zijn immers in het algemeen groter dan (twee-)aaneengebouwde woningen. De breedte van het bouwvlak wordt bepaald door de bestaande breedte van het hoofdgebouw. Indien de situatie ter plaatse daartoe aanleiding geeft - wanneer bijvoorbeeld het perceel te krap is of wanneer de bestaande omvang van de woning al groter is - is van dit stramien afgeweken.

Voor het hoofdgebouw van de woningen is tevens algemene bouwhoogte van 10 meter en een algemene goothoogte van 6 meter opgenomen. In specifieke gevallen is hier van afgeweken door op de verbeelding andere hoogtes aan te geven. Voor enkele woningen is tevens een maximum inhoud opgenomen.

#### *Bijbehorende bouwwerken*

Buiten het hoofdgebouw mogen op het perceel zowel binnen als buiten het bouwvlak bijbehorende bouwwerken worden opgericht dit betreft bijgebouwen, uit- of aanbouwen en overkappingen. Deze bouwwerken mogen, met uitzondering van erkers alleen op het achtererfgebied worden gerealiseerd. Dit betreft het "*erf achter de lijn die het hoofdgebouw doorkruist op 1 meter achter de voorkant en van daaruit evenwijdig loopt met het aangrenzend openbaar toegankelijke gebied, zonder het hoofdgebouw opnieuw te doorkruisen of in het erf achter het hoofdgebouw te komen*". De maximale maatvoering voor bijbehorende bouwwerken is gelimiteerd:

- het oppervlak voor bijgebouwen, aan- en uitbouwen mag per perceel maximaal 50 m2 bedragen;
- het oppervlak aan overkappingen mag per perceel maximaal 30 m2 bedragen;
- de goot- en bouwhoogte mag niet meer bedragen dan respectievelijk 3 en 6 meter.

Het maximum te bebouwen oppervlak voor bijbehorende bouwwerken geldt per perceel. Voor het berekenen hiervan moeten zowel de bijbehorende bouwwerken binnen als buiten het bouwvlak worden meegeteld. Tevens geldt dat het gedeelte van het perceel dat is gelegen buiten het bouwvlak voor maximaal 50% mag worden bebouwd of overdekt.

#### *Bouwwerken, geen gebouwen zijnde*

Voor bouwwerken, geen gebouwen zijnde, zoals erfafscheidingen, is een maximale maatvoering opgenomen. Hierbij is bepaald dat erfafscheidingen in het achtererfgebied tot een hoogte van 2 meter mogen worden opgericht. Voor zover het voorerfgebied niet is bestemd als 'Tuin' maar is opgenomen binnen de bestemming 'Wonen' geldt dat erfafscheidingen ter plaatse tot 1 meter hoogte mogen worden opgericht.

#### *Wonen – 1*

De bestemming 'Wonen - 1' is opgenomen voor de beoogde woningbouwontwikkeling aan de Brooshooftstraat 6. Deze bestemming vormt een één-op-één voortzetting van de vigerende bestemming 'Wonen'. Ten aanzien van de voorgenoemde locatie is een specifieke bebouwingsregeling opgenomen, waarin onder meer het maximum aantal woningen is bepaald. Daarnaast is een specifieke aanduiding opgenomen voor de reeds aanwezige zelfstandige berging.

#### *Wonen – 2*

De bestemming 'Wonen - 2' is opgenomen voor de beoogde woningbouwontwikkeling aan de Jonathan (in de Blauwe Zoom). Deze bestemming vormt een één-op-één voortzetting van de vigerende bestemming 'Wonen - 1'. Ten aanzien van de voorgenoemde locatie is een specifieke bebouwingsregeling opgenomen, waarin onder meer het minimum en maximum aantal woningen is bepaald. Daarnaast is aan de achterzijde van de woonpercelen de aanduiding 'oever' opgenomen. Ter plaatse van deze aanduiding zijn geen bouwwerken toegestaan.

#### *Wonen – 3*

De bestemming 'Wonen - 3' is opgenomen voor de beoogde woningbouwontwikkeling ter plaatse van de (voormalige) Regenboogschool in Boven-Hardinxveld. Deze bestemming vormt een één-op-één voortzetting van de vigerende bestemming 'Wonen'. Ten aanzien van de voorgenoemde locatie is een specifieke bebouwingsregeling opgenomen, waarin onder meer het maximum aantal woningen is bepaald.

#### *Wonen – 4*

De bestemming 'Wonen - 4' is opgenomen voor de nieuwbouwwijk 'Morgenslag'. Deze bestemming vormt een samenvoeging van de vigerende bestemmingen 'Wonen'. Ten aanzien van de voorgenoemde locatie is een zeer specifieke bebouwingsregeling opgenomen, waarin onder meer het minimum en maximum aantal woningen is bepaald. Ook is er een regeling opgenomen ten aanzien van de gevelbreedte en de positionering van de woningen. Tot slot is aan de achterzijde van de woonpercelen de aanduiding 'oever' opgenomen. Ter plaatse van deze aanduiding zijn geen bouwwerken toegestaan.

#### *8.3.3. Dubbelbestemmingen*

Dubbelbestemmingen regelen een bijzonder belang dat eerst afgewogen moet worden alvorens de onderliggende bestemming mag worden toegepast. In het plangebied komen de onderstaande dubbelbestemmingen voor:

#### *Leiding – Gas*

Ter bescherming van de gasleidingen die door het plangebied lopen, is een dubbelbestemming 'Leiding – Gas' opgenomen. Ter plaatse van deze gronden mogen uitsluitend bouwwerken ten behoeve van de gasleiding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de gasleiding.

#### *Leiding – Hoogspanning*

Ter bescherming van de ondergrondse hoogspanningsverbinding die door het plangebied loopt, is een dubbelbestemming 'Leiding – Hoogspanning' opgenomen. Ter plaatse van deze gronden mogen uitsluitend bouwwerken ten behoeve van de hoogspanningsverbinding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de hoogspanningsverbinding.

#### *Leiding - Riool*

Voor de rioolpersleidingen in het plangebied is de dubbelbestemming 'Leiding – Riool' opgenomen. Deze gronden zijn primair bestemd voor een rioolpersleiding met de daarbij behorende bouwwerken en andere bouwwerken. Burgemeester en wethouders zijn bevoegd af te wijken van de bouwbepalingen voor de bouw van bouwwerken ten dienste van de onderliggende bestemming, op voorwaarde dat advies is ingewonnen bij de leidingbeheerder. Ter plaatse van de dubbelbestemming is een (omgevings)vergunning vereist voor het uitvoeren van werkzaamheden die de belangen van de leidingbeheerder kunnen schaden.

#### *Leiding – Water*

Ter bescherming van de drinkwatertransportleiding die door het plangebied loopt, is een dubbelbestemming 'Leiding – Water' opgenomen. Ter plaatse van deze gronden mogen uitsluitend bouwwerken ten behoeve van de drinkwatertransportleiding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de drinkwatertransportleiding.

#### *Waarde – Archeologische verwachting*

De dubbelbestemmingen 'Waarde – archeologische verwachting' is opgenomen ter bescherming van mogelijk in de bodem aanwezige archeologische waarden. Voor de verschillende verwachtingswaarden zijn verschillende bestemmingen opgenomen: 'Waarde - Archeologische verwachtingswaarden 1, 2, 4, 4a, 5, 6, 7, 8 en 9' (zie ook hoofdstuk 6).

Voor een aantal werkzaamheden op of in deze gronden is een omgevingsvergunning (voor het uitvoeren van een werk, geen bouwwerk zijnde, of van werkzaamheden) vereist in het kader waarvan een afweging kan worden gemaakt tussen de activiteit en de te beschermen waarden. De voorwaarden voor wanneer een omgevingsvergunning is vereist is afhankelijk van de archeologische verwachtingswaarden en gedifferentieerd in de verschillende dubbelbestemmingen.

#### *Waterstaat - Waterkering*

Voor de kernzone van de aanwezige waterkeringen is een dubbelbestemming opgenomen, waarbij de waterkerende functie primair is ten opzichte van de overige op de verbeelding aangegeven bestemmingen. Voordat ten behoeve van de secundaire bestemmingen gebouwd mag worden dient in verband met de belangen van de waterkering advies te worden ingewonnen bij de beheerder van de waterkering in casu het Waterschap Rivierenland. Dit geldt eveneens voor het uitvoeren van werken, geen bouwwerken zijnde

#### *Waterstaat – Waterstaatkundige functie*

Ten behoeve van het onderhoud van de hoofdwatergangen in het plangebied is bepaald dat een strook van 5 meter in principe onbebouwd dient te blijven. Een en ander is geregeld middels de dubbelbestemming 'Waterstaat - Waterstaatkundige functie'. Voor het oprichten van bouwwerken en voor het uitvoeren van werken, geen bouwwerken zijnde, ten behoeve van de onderliggende bestemming, geldt dat in principe advies moet worden ingewonnen van de waterbeheerder.

#### **9. PROCEDURE**

#### **9.1. Overleg ex artikel 3.1.1 Bro**

Conform ex artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader zal het concept-ontwerpbestemmingsplan voor advies worden toegezonden aan de volgende instanties:

- Provincie Zuid-Holland
- Waterschap Rivierenland
- Rijkswaterstaat
- Veiligheidsregio Zuid-Holland Zuid
- Gasunie
- Tennet
- Oasen
- ProRail
- Gemeente Sliedrecht
- Gemeente Gorinchem
- Gemeente Dordrecht

In totaal zijn er zeven reacties ingekomen. Deze zijn samengevat en beantwoord in de *Nota overlegreacties bestemmingsplan "Hardinxveld-Giessendam, bebouwd gebied*", die als bijlage 4 bij de toelichting is opgenomen.

#### **9.2 Ontwerpfase**

Na afronding van het vooroverleg is de formele bestemmingsplanprocedure gestart. De aanpassingen die volgden uit de overlegreacties zijn verwerkt in het ontwerpbestemmingsplan. Ook zijn er enkele ambtshalve aanpassingen doorgevoerd.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het bestemmingsplan moet in de Staatscourant worden geplaatst en dient - met de inwerkingtreding van de Wet ruimtelijke ordening - ook via elektronische weg te geschieden. Tevens dient de kennisgeving te worden toegezonden aan die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpbestemmingsplan heeft van 29 september 2016 tot en met 9 november 2016 gedurende zes weken ter inzage gelegen. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb) en is aangegeven waar de (digitale) stukken te vinden zijn (elektronische kennisgeving).

Gedurende de inzagetermijn zijn in totaal zes schriftelijke zienswijzen ontvangen. Deze zijn samengevat en beantwoord in de '*Zienswijzennota Bestemmingsplan "Hardinxveld-Giessendam, bebouw gebied*"', die als bijlage 5 bij de toelichting is gevoegd. Naar aanleiding van de ingekomen zienswijzen is het bestemmingsplan op enkele onderdelen aangepast. Tevens zijn er enkele ambtshalve wijzigingen aangebracht. Deze zijn afzonderlijk benoemd in de voorgenoemde zienswijzennota.

#### **9.3 Vaststellingsfase**

Binnen twaalf weken na de termijn van terinzagelegging heeft de gemeenteraad een besluit genomen omtrent de vaststelling van het bestemmingsplan.

Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking.

#### **10. UITVOERBAARHEID**

#### **10.1 Maatschappelijke uitvoerbaarheid**

Naast de periodieke wettelijk voorgeschreven herziening van een bestemmingsplan, is het ook uit een oogpunt van doelmatig beheer van het plangebied gewenst de vigerende regelingen voor het stedelijk gebied van Hardinxveld-Giessendam onder te brengen in één overzichtelijk bestemmingsplan.

Het voorliggende bestemmingsplan ziet toe op het continueren en - waar nodig - actualiseren van de vigerende juridische regeling voor het gehele stedelijk gebied van de gemeente. Er zijn in dit plan geen nieuwe (grootschalige) ontwikkelingen voorzien. Gelet hierop wordt het plan maatschappelijk uitvoerbaar geacht.

#### **10.2. Financiële uitvoerbaarheid**

In het plan zijn geen ontwikkelingen voorzien. Voor de uitvoering van het plan zijn zodoende voor de gemeente geen bijzondere kosten aanwezig. De plankosten worden gedragen door de gemeente Hardinxveld-Giessendam. Mede op grond hiervan wordt het plan financieel uitvoerbaar geacht.

#### **10.3. Handhavingsaspecten**

Het bestemmingsplan is bindend voor zowel de (gemeentelijke) overheid als de burger. De primaire verantwoordelijkheid voor daadwerkelijke controle en handhaving ligt bij de gemeente. De gemeente heeft een handhavingsnota.

De grondslag voor een goed werkend handhavingsbeleid wordt gevormd door een grondige inventarisatie van de feitelijke situatie (grondgebruik, aanwezige flora en bebouwing) van het plangebied tijdens de voorbereiding van het bestemmingsplan en een deugdelijk mutatiesysteem bij de uitvoering van het bestemmingsplan. Onderdeel van dit mutatiesysteem is een goede registratie van verleende vergunningen. Bij de voorbereiding van dit bestemmingsplan heeft een grondige inventarisatie plaats gevonden van de feitelijke situatie.

Handhaving kan plaats vinden via publiekrechtelijke, privaatrechtelijke en strafrechtelijke weg. Dit laatste is afhankelijk van het Openbaar Ministerie. In het ruimtelijk bestuursrecht is de gemeente op grond van de Gemeentewet bevoegd tot het toepassen van bestuursdwang ten aanzien van ontwikkelingen die strijdig zijn met de bepalingen van het bestemmingsplan. Deze vormen van handhaving vallen onder de zogenoemde repressieve handhaving. Hiermee wordt gedoeld op de middelen en/of het instrumentarium waarmee de gemeente naleving kan afdwingen, dan wel tegen normafwijkend gedrag correctief kan optreden.

Daarnaast wordt onderscheiden de preventieve handhaving. Deze komt voornamelijk tot uitdrukking in het toezicht op het gebruik van gronden en gebouwen. Preventieve handhaving geschiedt over het algemeen door informele middelen waaronder bijvoorbeeld informeel contact tussen de met handhaving belaste personen en de grondgebruikers. Hoewel het effect van dergelijke middelen niet goed meetbaar is, wordt aan deze middelen toch zeker betekenis toegekend.

Daarnaast zijn in het plan instrumenten opgenomen waarmee kan worden getoetst. Genoemd wordt de mogelijkheid af te wijken van het bestemmingsplan en toepassing te geven aan de opgenomen wijzigingsbevoegdheden. Zodoende wordt een toetsing mogelijk gemaakt voordat met de beoogde activiteit (bouwen, gebruiken, het verrichten van werken en/of werkzaamheden) een aanvang wordt gemaakt. De te nemen besluiten op basis van de genoemde bevoegdheden dienen te berusten op een deugdelijke motivering.

**Bijlagen bij de toelichting** 

# **Bijlage 1:**

Beschrijving milieuaspecten voorgaande bestemmingsplannen (per bestemmingsplan)

# **Bijlage 2:**

QRA Rijksweg A15

# **Bijlage 3:**  QRA gasleidingen

# **Bijlage 4:**

Nota overlegreacties bestemmingsplan 'Hardinxveld-Giessendam, bebouwd gebied'

**Bijlage 5:**  Zienswijzennota Bestemmingsplan "Hardinxveld Giessendam, bebouwd gebied"

e-mail: kuiper@kuiper.nl www.kuiper.nl

Van Nelle Ontwerpfabriek Gebouw Thee 0 Van Nelleweg 3042 3044 BC Rotterdam T 010 433 00 99 F 010 404 56 69