**Wijzigingsplan Buitengebied Twenterand WP Bossinkkamp 4**

# *Wijzigingsplan*

# *"Buitengebied Twenterand WP Bossinkkamp 4"*

Plannaam: Buitengebied Twenterand WP Bossinkkamp 4 IMRO-code: NL.IMRO.1700.202032BPBGWP-vas1 Plantype: Wijzigingsplan Status: Vastgesteld Datum: Maart 2021

**BJZ.nu**

**1**

Ruimtelijke plannen en advies

# **Toelichting**

| HOOFDSTUK 1 |                                                  | INLEIDING<br>                             |    |
|-------------|--------------------------------------------------|-------------------------------------------|----|
| 1.1         |                                                  | AANLEIDING 4                              |    |
| 1.2         |                                                  | LIGGING VAN HET PLANGEBIED 4              |    |
| 1.3         |                                                  | DE BIJ HET PLAN BEHORENDE STUKKEN5        |    |
| 1.4         |                                                  | HUIDIG PLANOLOGISCH REGIME5               |    |
| 1.5         |                                                  | LEESWIJZER 6                              |    |
|             | HOOFDSTUK 2                                      | BESCHRIJVING PLANGEBIED<br>               | 7  |
|             | HOOFDSTUK 3                                      | PLANBESCHRIJVING<br>                      | 8  |
| 3.1         |                                                  | RUIMTELIJKE ONTWIKKELING8                 |    |
| 3.2         |                                                  | LANDSCHAPPELIJKE INPASSING9               |    |
| 3.3         |                                                  | VERKEER EN PARKEREN 10                    |    |
|             | HOOFDSTUK 4                                      | BELEIDSKADER<br>                          | 11 |
| 4.1         |                                                  | RIJKSBELEID 11                            |    |
| 4.2         |                                                  | PROVINCIAAL BELEID 12                     |    |
| 4.3         |                                                  | GEMEENTELIJK BELEID19                     |    |
|             | HOOFDSTUK 5                                      | MILIEU-<br>EN OMGEVINGSASPECTEN           | 24 |
| 5.1         |                                                  | GELUID24                                  |    |
| 5.2         |                                                  | BODEMKWALITEIT25                          |    |
| 5.3         |                                                  |                                           |    |
|             | LUCHTKWALITEIT 25<br>5.4<br>EXTERNE VEILIGHEID26 |                                           |    |
|             | 5.5<br>MILIEUZONERING 28                         |                                           |    |
|             | 5.6<br>GEUR 30                                   |                                           |    |
| 5.7         | ECOLOGIE31                                       |                                           |    |
| 5.8         |                                                  | ARCHEOLOGIE & CULTUURHISTORIE 32          |    |
| 5.9         |                                                  | BESLUIT MILIEUEFFECTRAPPORTAGE 34         |    |
|             | HOOFDSTUK 6                                      | WATERASPECTEN                             | 36 |
| 6.1         |                                                  | VIGEREND BELEID36                         |    |
| 6.2         |                                                  | WATERPARAGRAAF 37                         |    |
|             | HOOFDSTUK 7                                      | JURIDISCHE ASPECTEN EN PLANVERANTWOORDING | 38 |
| 7.1         |                                                  | INLEIDING38                               |    |
| 7.2         |                                                  | OPZET VAN DE REGELS 38                    |    |
| 7.3         |                                                  | VERANTWOORDING VAN DE REGELS39            |    |
|             | HOOFDSTUK 8                                      | ECONOMISCHE UITVOERBAARHEID<br>           | 41 |
|             | HOOFDSTUK 9                                      | VOOROVERLEG,<br>INSPRAAK EN ZIENSWIJZEN   | 42 |
| 9.1         |                                                  | VOOROVERLEG42                             |    |
| 9.2         |                                                  | INSPRAAK42                                |    |
| 9.3         |                                                  | ZIENSWIJZEN42                             |    |
|             |                                                  | BIJLAGEN BIJ DE TOELICHTING               | 43 |
| BIJLAGE 1   |                                                  | RUIMTELIJK KWALITEITSPLAN43               |    |
| BIJLAGE 2   |                                                  | VERKENNEND BODEMONDERZOEK44               |    |
| BIJLAGE 3   |                                                  | STIKSTOFBEREKENING 45                     |    |

## <span id="page-4-1"></span><span id="page-4-0"></span>**HOOFDSTUK 1 INLEIDING**

### **1.1 Aanleiding**

Het voorliggende wijzigingsplan heeft betrekking op de locatie aan de Bossinkkamp 4 te Den Ham, gelegen in het buitengebied van de gemeente Twenterand. Op het perceel staat een woning en een schuur. De woning is verouderd en bevindt zich in een matige bouwkundige staat. Initiatiefnemer is voornemens deze woning te slopen en te herbouwen. Tevens komt er in de woning een inwoonsituatie. De schuur is in een goede staat en blijft behouden.

Het voornemen is om bij de herbouw de woning ten zuiden van de huidige situering te bouwen. De woning komt hiermee echter deels buiten het woonperceel te staan. Op basis van het geldende bestemmingsplan "Buitengebied Twenterand" beschikt het aangrenzende en onbebouwde perceel over de enkelbestemming 'Agrarisch', waardoor het niet mogelijk is om de woning hier te bouwen. Het gewenste voornemen is dan ook in strijd met het geldende bestemmingsplan. De woonbestemming moet qua situering worden gewijzigd om de beoogde woning binnen de woonbestemming te kunnen bouwen.

In dit geval is er in het bestemmingsplan "Buitengebied Twenterand" een wijzigingsbevoegdheid opgenomen op basis waarvan de wijziging van de situering onder voorwaarden mogelijk kan worden gemaakt. Het gaat om de wijzigingsbevoegdheid in artikel 37.1 onder a, die het mogelijk maakt om de bestemmingsgrenzen op de verbeelding met maximaal 10 meter te wijzigen.

In paragraaf 4.3.3 wordt nader getoetst aan de voorwaarden van deze wijzigingsbevoegdheid. Op deze plaats wordt geconcludeerd dat het wijzigingsplan in overeenstemming is met deze bevoegdheid. Voorliggend wijzigingsplan voorziet in de gewenste juridisch-planologische kaders om voorliggend voornemen te bewerkstelligen. In deze toelichting is aangetoond dat het voornemen in overeenstemming is met een goede ruimtelijke ordening.

### <span id="page-4-2"></span>**1.2 Ligging van het plangebied**

Het plangebied omvat het perceel dat kadastraal bekend staat als gemeente Den Ham, sectie N, nummer 161 (deels). In afbeelding 1.1 is de ligging van het plangebied weergegeven. Het plangebied is in de afbeelding indicatief aangegeven met de rode ster en de rode omlijning. Voor de exacte begrenzing van het plangebied wordt verwezen naar de verbeelding.

*Afbeelding 1.1 Ligging van het plangebied ten opzichte van Den Ham en ten opzichte van de directe omgeving (Bron: PDOK)*

### <span id="page-5-0"></span>**1.3 De bij het plan behorende stukken**

Het wijzigingsplan "Buitengebied Twenterand WP Bossinkkamp 4" bestaat uit de volgende stukken:

- verbeelding (tek.nr. NL.IMRO.1700.202032BPBGWP-vas1) en een renvooi;
- regels.

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het wijzigingsplan en van de daaraan ten grondslag liggende gedachten maar maakt geen deel uit van het juridisch bindende deel van het wijzigingsplan.

### <span id="page-5-1"></span>**1.4 Huidig planologisch regime**

#### **1.4.1 Algemeen**

Het plangebied ligt binnen de begrenzing van het bestemmingsplan "Buitengebied Twenterand" van de gemeente Twenterand. Dit bestemmingsplan is op 13 maart 2018 door de gemeenteraad vastgesteld. Hierna wordt de planologisch situatie toegelicht. In afbeeldingen 1.2 is een uitsnede van het vigerende bestemmingsplan opgenomen. Met de rode omlijning is het plangebied indicatief aangegeven.

|      | Enkelbestemming<br>Agrarisch                                                                  |                                                                                                                                                                                                                                                                                                                                                                                                                                                                                                                                      |                                                                                                                                                              |
|------|-----------------------------------------------------------------------------------------------|--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--------------------------------------------------------------------------------------------------------------------------------------------------------------|
|      | Enkelbestemming<br>Wonen                                                                      |                                                                                                                                                                                                                                                                                                                                                                                                                                                                                                                                      | -<br>+<br>+<br>+                                                                                                                                             |
| 十十十十 | Dubbelbestemming<br>Waarde - Archeologie middelhoge<br>verwachting                            | -<br>t                                                                                                                                                                                                                                                                                                                                                                                                                                                                                                                               | + + + + + + + + + + + + +<br>+ +<br>+ + + + + + + + + + + + +<br>+ +<br>+ + + + + + + + + +<br>+<br>++<br>+ +                                                |
|      | Figuur<br>relatie                                                                             | +                                                                                                                                                                                                                                                                                                                                                                                                                                                                                                                                    | -<br>-<br>+<br>+<br>-<br>1<br>+<br>+<br>+<br>100<br>1<br>+ +<br>+ + +                                                                                        |
|      | Gebiedsaanduiding<br>milieuzone - intrekgebied                                                | +<br>+<br>+<br>+<br>+                                                                                                                                                                                                                                                                                                                                                                                                                                                                                                                | + + + + + + + + +<br>+<br>+ +<br>+ + + + + + + + + + + + + + + + +<br>+<br>* * * * * * * * * * * * * * * * * * * * * * * *<br>+ +<br>+ + + + + + + + + + + + |
|      | + + + + + + +<br>+ + + + + + + + + + + + + + +<br>+ + + + +<br>+++<br>+<br>+++<br>+ + +       | + + + +<br>+<br>+<br>+<br>+ + + +<br>+ + + +<br>+<br>+ + + + + + + + +<br>+ + + +<br>+ + + + + +<br>the<br>+ + + +<br>+ + +<br>+<br>+ + +<br>+<br>+<br>+ +                                                                                                                                                                                                                                                                                                                                                                           | + + + + + + + + + + +<br>+ + + + + + + + + + + + + + + +<br>+ + + + + + + + + + + + + + + + +<br>+ +<br>+ + + + + + + + + + + +                              |
|      | ++<br>+<br>+ +<br>+<br>+<br>+ +<br>+ +<br>+<br>+                                              | + + +<br>+ + + + + +<br>+<br>+ +<br>十二十二十二十<br>+<br>+<br>+ + +<br>+<br>+ + + + + + + + +<br>+<br>+ + +<br>+<br>+ + + + + +<br>+++++++++++++++++++++++++++++++++++++++++++++++++++++++++++++++++<br>t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t t                                                                                                                                                     | + + + + +<br>+++<br>+<br>+ +<br>+ + + + + +<br>t<br>+ +<br>+<br>+<br>1                                                                                       |
|      | + + + + + + +<br>+ + + +<br>+++<br>+<br>+ + + +<br>++<br>+<br>t                               | ******************************************************************************************************************************************************************************<br>t to trade the transform to the transform to the transform to the trans<br>やナナチナチナチナチキチナチナチナチナチナチナチナチキャチナチキャチナチナチナチナチ<br>+ + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + +<br>+ +<br>テキャチナチナチナチナチナチナチナチナチナチナチナチナチナチナチテ | + +                                                                                                                                                          |
|      | +<br>+<br>+<br>+<br>+<br>+ +<br>t<br>+<br>t<br>+<br>+ +<br>+<br>+ +<br>+<br>+<br>+ + +<br>+ + | + + + +<br>+ + + + + + + + + + + + +<br>+ + + + +<br>+ +<br>+<br>+<br>+<br>+<br>+ +<br>+<br>+<br>+<br>+ +<br>+<br>+<br>+<br>+<br>+<br>+<br>+<br>+ + +<br>+<br>+ +<br>+<br>+ + +<br>+ +<br>+<br>+<br>+ +<br>+ + +<br>**************<br>+<br>+<br>+<br>+<br>+<br>t<br>15<br>t<br>+<br>+<br>+<br>+ + + + +<br>+ + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + + +<br>+<br>+<br>+                              | + + +<br>+<br>+<br>+<br>+<br>+<br>+<br>+<br>t<br>+<br>+<br>+<br>+<br>+ + + + +<br>+ +                                                                        |
|      |                                                                                               |                                                                                                                                                                                                                                                                                                                                                                                                                                                                                                                                      |                                                                                                                                                              |

#### **1.4.2 Beschrijving bestemming en aanduiding**

Op basis van het geldende bestemmingsplan zijn de gronden binnen het plangebied voorzien van de bestemmingen 'Wonen' en 'Agrarisch' (zonder bouwvlak) en de dubbelbestemming 'Waarde – Archeologie middelhoge verwachting'. Tevens geldt de gebiedsaanduiding 'milieuzone – intrekgebied'. Tot slot zijn de twee verschillende delen van de woonbestemming via een relatieteken met elkaar verbonden.

Hierna wordt ingegaan op de geldende (dubbel)bestemmingen:

#### *Bestemming 'Agrarisch'*

De voor 'Agrarisch' aangewezen gronden zijn onder andere bestemd voor de uitoefening van een agrarisch bedrijf, het bestaande aantal bedrijfswoningen, het hobbymatig agrarisch gebruik en extensieve recreatie.

#### *Bestemming 'Wonen'*

De voor 'Wonen' aangewezen gronden zijn onder andere bestemd voor het bestaande aantal woningen, aan huis verbonden beroepen, bestaande inwoning en nevenactiviteiten, bed and breakfast en zonnepanelen voor het eigen gebruik. Het aanwezige relatieteken verbind de twee bestemmingsvlakken. Bij de toepassing van de regels gelden deze respectievelijk als één bestemmingsvlak.

#### *Dubbelbestemming 'Waarde – Archeologie middelhoge verwachting'*

De voor 'Waarde – Archeologie middelhoge verwachting' aangewezen gronden zijn, behalve voor de andere daar voorkomende bestemming(en), mede bestemd voor het behoud en de bescherming van de archeologische waarden in de bodem.

#### **1.4.3 Strijdigheid**

Het realiseren van de beoogde woning deels binnen de bestemming 'Agrarisch' is op basis van het geldende bestemmingsplan "Buitengebied Twenterand" vanwege het ontbreken van de gebruiks- en bouwmogelijkheden niet toegestaan. Dit wijzigingsplan voorziet in een wijziging van de bestemmingsgrenzen met maximaal 10 meter zodat het bouwen van de beoogde woning mogelijk is. De oppervlakte van de woonbestemming blijft bij deze wijziging per saldo gelijk.

Dit wijzigingsplan voorziet in de gewenste juridisch planologische kaders om de voorgenomen ontwikkeling mogelijk te maken.

### <span id="page-6-0"></span>**1.5 Leeswijzer**

Na deze inleiding wordt in hoofdstuk 2 wordt de huidige situatie in het plangebied beschreven.

Hoofdstuk 3 bevat de planbeschrijving.

In hoofdstuk 4 wordt ingegaan op het beleidskader. Hierin wordt het beleid van het Rijk, provincie Overijssel en de gemeente Twenterand beschreven.

In hoofdstuk 5 passeren alle relevante milieu- en omgevingsthema's de revue.

Hoofdstuk 6 bevat de waterparagraaf.

In de hoofdstukken 7 en 8 wordt respectievelijk ingegaan op de juridische aspecten/planverantwoording en de economische uitvoerbaarheid van het project.

Hoofdstuk 9 gaat in op de inspraak en vooroverleg.

### <span id="page-7-0"></span>**HOOFDSTUK 2 BESCHRIJVING PLANGEBIED**

Het plangebied (locatie van de beoogde woning) ligt aan de Bossinkkamp 4, ten noordoosten van de kern Den Ham. De omgeving van het plangebied bestaat met name uit woonerven in een overwegend agrarisch gebied.

Het plangebied zelf wordt aan alle zijden begrensd door agrarische cultuurgronden. Dwars door het plangebied loopt de Bossinkkamp. Zoals vermeld ligt aan beide zijden van deze weg een deel van het erf. In het noordelijke deel staan twee schuren. In het zuidelijk deel staat de te slopen en herbouwen woning.

Het plangebied zelf is grotendeels in gebruik als tuin of grasland. In afbeelding 2.1 is een luchtfoto opgenomen met daarin de huidige situatie van het plangebied en de directe omgeving.

*Afbeelding 2.1 Huidige situatie plangebied (Bron: Provincie Overijssel)*

### <span id="page-8-0"></span>**HOOFDSTUK 3 PLANBESCHRIJVING**

In hoofdstuk 2 is een beschrijving van het plangebied gegeven. In dit hoofdstuk wordt op de ontwikkeling zelf ingegaan.

### <span id="page-8-1"></span>**3.1 Ruimtelijke ontwikkeling**

Zoals in hoofdstuk 1 is beschreven is het de wens om de bestaande verouderde woning te slopen en te herbouwen. De woning zal worden herbouwd als een moderne, landelijke woning. In de woning zal er sprake zijn van een inwoonsituatie. In het kader van mantelzorg is dit wenselijk. Zo is er voor ouders van initiatiefnemer mogelijkheid om ter plaatse te blijven wonen. De inwoonsituatie wordt middels een separate binnenplanse ontheffing (waarmee de woning ten behoeve van inwoning kan worden vergroot naar 900 m3 ) geregeld. Het kan niet bij recht worden toegestaan, aangezien dit niet in overeenstemming is met de wijzigingsbevoegdheid op basis waarvan dit plan is opgesteld.

De woning wordt afgedekt met een kap. De goot- en bouwhoogte bedragen respectievelijk 2,7 m en 7,4 m. In afbeelding 3.1 en 3.2 zijn een plattegrond en een gevelimpressie opgenomen. In afbeelding 3.3 is weergegeven hoe het nieuwe woonbestemmingsvlak zich verhoudt tot het oude woonbestemmingsvlak. Hierin is duidelijk gemaakt dat de oppervlakte van de woonbestemming in de nieuwe situatie gelijk is aan de oude woonbestemming.

De twee bijgebouwen aan de overzijde van de straat blijven behouden. Deze gebouwen hebben een oppervlakte van respectievelijk 110 en 50 m2 . Het betreffen vergunningplichtige bijgebouwen, aangezien ze niet in het achtererfgebied gelegen zijn. De beoogde nieuwe woning beschikt niet over aanbouwen/of bijgebouwen. Het deel van de woning dat architectonisch ondergeschikt is, is namelijk als gebruik als woonkamer, waarmee het niet als bijgebouw valt te definiëren.

*Afbeelding 3.1 Overzichtsplattegrond woning (Bron: Pr8 architecten)* 

<span id="page-9-0"></span>*Afbeelding 3.3 Ligging nieuwe woonbestemming t.o.v. oude woonbestemming (Bron: PR8 Architecten)*

### **3.2 Landschappelijke inpassing**

In dit geval is door N+L Landschapsontwerpers een erfinrichtingstekening gemaakt. Hieronder is een uitsnede opgenomen. Het volledige plan is ook als bijlage 1 van deze toelichting opgenomen. Onderstaand wordt het plan tevens kort toegelicht.

*Afbeelding 3.4 Erfinrichtingsplan (Bron: N+L Landscapsontwerpers)*

Het plan gaat uit van de sloop van de bestaande woning, nadat de nieuwe woning gereed is. Zo blijft de mogelijkheid bestaan om tijdens de bouw de huidige woning te bewonen. Achter de nieuwe woning worden twee nieuwe solitaire bomen aangeplant. Het gaat om een walnoot en een linde. Op de plek waar nu de te slopen woning staat, zal na sloop een bomengroep aangeplant worden, om zo te voorzien in een compact erfensemble. Als extra investering zal achter het bestaande bijgebouw aan de overzijde van de straat een nieuwe bomengroep aangeplant worden. Er zullen tevens een tweetal bomen gekapt worden, om de nieuwe woning zo geschikter te maken voor het leggen van zonnepanelen op het dak. Ook wordt er een berk gekapt, op de plaats waar de nieuwe woning beoogd is. Tot slot zal er ook nieuwe erfverharding, ter vervanging van de bestaande erfverharding, gerealiseerd worden.

### <span id="page-10-0"></span>**3.3 Verkeer en parkeren**

In dit geval gaat het om de herbouw van een bestaande woning. Er wordt geen woning toegevoegd, waardoor de verkeersgeneratie gelijk blijft. De Bossinkkamp is van voldoende capaciteit om de bestaande verkeersgeneratie af te kunnen wikkelen. Het parkeren kan, net als in de huidige situatie, eenvoudig op eigen erf worden opgelost. Het erf is hier (zoals ook blijkt uit afbeelding 3.1 en 3.3) voldoende groot voor. Het aspect 'verkeer en parkeren' vormt dan ook geen belemmering voor dit planvoornemen.

### <span id="page-11-0"></span>**HOOFDSTUK 4 BELEIDSKADER**

Dit hoofdstuk beschrijft, voor zover van belang, het rijks-, provinciaal- en gemeentelijk beleid. Naast de belangrijkste algemene uitgangspunten worden de specifieke voor dit plangebied geldende uitgangspunten weergegeven.

### <span id="page-11-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Opgaven van nationaal belang*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland (de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) EHS, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde

knelpunten bij de uitvoering van de ladder en de wens om te komen tot een vereenvoudigd en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijk ontwikkeling planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.'

#### **4.1.2 Toetsing van het initiatief aan de uitgangspunten in het rijksbeleid**

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie.

De herbouw van een woning wordt – gelet op het feit dat geen sprake is van een toename van woningen - niet gezien als 'nieuwe stedelijke ontwikkeling' en behoeft daarom niet getoetst te worden aan de 'Ladder voor duurzame verstedelijking'. Gelet op het vorenstaande wordt geconcludeerd dat geen sprake is van strijd met het rijksbeleid.

### <span id="page-12-0"></span>**4.2 Provinciaal beleid**

Het provinciaal beleid is verwoord in tal van plannen. Het belangrijkste plan betreft de Omgevingsvisie Overijssel en de daarbij behorende Omgevingsverordening Overijssel.

#### **4.2.1 Uitgangspunten van de Omgevingsvisie Overijssel**

De Omgevingsvisie Overijssel is dé provinciale visie voor de fysieke leefomgeving van Overijssel. Duurzaamheid, ruimtelijke kwaliteit en sociale kwaliteit zijn de leidende principes of 'rode draden' bij alle initiatieven in de fysieke leefomgeving van de provincie Overijssel.

### **4.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

#### **4.2.3 Uitvoeringsmodel Omgevingsvisie Overijssel**

De opgaven, kansen, beleidsambities en ruimtelijke kwaliteitsambities voor de provincie zijn in de Omgevingsvisie Overijssel geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

- 1. Of generieke beleidskeuzes;
- 2. Waar ontwikkelingsperspectieven;
- 3. Hoe gebiedskenmerken.

Deze begrippen worden hieronder nader toegelicht.

#### *4.2.3.1 Of - generieke beleidskeuzes*

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een maatschappelijke opgave. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk aan beleidskeuzes om basiskwaliteiten als schoon drinkwater en droge voeten te garanderen. Andere generieke beleidskeuzes betreffen het voorkomen van overaanbod van bijvoorbeeld woningbouw- en kantoorlocaties.

Ook wordt in deze fase de zgn. Overijsselse ladder voor duurzame verstedelijking gehanteerd. Deze Overijsselse ladder geeft een nadere invulling aan de vraag hoe de behoefte moet worden bepaald, zowel in de stedelijke als in de groene omgeving, en op welke wijze de regionale afstemming vorm gegeven moet worden. Integraliteit, toekomstbestendigheid, concentratiebeleid, (boven)regionale afstemming en zuinig en zorgvuldig ruimtegebruik zijn beleidskeuzes die invulling geven aan de Overijsselse ladder voor duurzame verstedelijking.

Voor specifieke gebieden in Overijssel geldt dat niet alle initiatieven mogelijk zijn. Dit heeft te maken met zwaarwegende publieke belangen. Gebiedsspecifieke beleidskeuzes om de zwaarwegende publieke belangen te borgen, zijn: reservering voor waterveiligheid en beperking wateroverlast, drinkwater/grondwaterbeschermingsgebieden, het Natuurnetwerk Nederland (NNN), de Nationale Landschappen en het provinciaal routenetwerk transport gevaarlijke stoffen.

#### *4.2.3.2 Waar - ontwikkelingsperspectieven*

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids- en kwaliteitsambities.

De ontwikkelperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven. De ontwikkelingsperspectieven zijn richtinggevend en bieden de nodige flexibiliteit voor de toekomst.

#### *4.2.3.3 Hoe - gebiedskenmerken.*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. Het is de vraag 'hoe' een ontwikkeling invulling krijgt.

Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden. Afbeelding 4.1 geeft dit schematisch weer.

*Afbeelding 4.1 Uitvoeringsmodel Omgevingsvisie Overijssel (Bron: Provincie Overijssel)*

#### **4.2.4 Toetsing van het initiatief aan het Uitvoeringsmodel Omgevingsvisie Overijssel**

Indien het concrete initiatief wordt getoetst aan het Uitvoeringsmodel Omgevingsvisie Overijssel ontstaat globaal het volgende beeld.

#### *4.2.4.1 Of - generieke beleidskeuzes*

Bij de afwegingen in de eerste fase "generieke beleidskeuzes" zijn met name artikel 2.1.3, artikel 2.1.5, artikel 2.13.3 en artikel 2.13.4 van de Omgevingsverordening Overijssel van belang.

#### Artikel 2.1.3:

#### **Zuinig en zorgvuldig ruimtegebruik**

Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:

- *dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;*
- *dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.*

In de Omgevingsverordening Overijssel is het begrip "groene omgeving" nader gedefinieerd als: *de gronden die niet vallen onder bestaand bebouwd gebied.*

In de Omgevingsverordening Overijssel is het begrip "bestaand bebouwd gebied" nader gedefinieerd als: *de gronden binnen steden en dorpen die benut kunnen worden voor stedelijke functies op grond van geldende bestemmingsplannen en op grond van voorontwerp-bestemmingsplannen voor zover de provinciale diensten daarover schriftelijk een positief advies hebben uitgebracht in het kader van het vooroverleg als bedoeld in artikel 3.1.1 Bro.*

#### *Toetsing van het initiatief aan artikel 2.1.3 van de Omgevingsverordening Overijssel*

De voorgenomen ontwikkeling, de sloop van een verouderde woning en nieuwbouw van een nieuwe woning, zorgt in zijn geheel niet voor een extra ruimtebeslag op de groene omgeving. Bovendien wordt de nieuwe woning zodanig gesitueerd dat er sprake is van een logische erfindeling en een passende ruimtelijke kwaliteit. In paragraaf 3.2 is hier uitgebreid op ingegaan. Op deze plaats wordt geconcludeerd dat er sprake is van een zorgvuldig ruimtegebruik.

#### Artikel 2.1.5:

#### **Ruimtelijke kwaliteit**

- *1. In de toelichting op bestemmingsplannen wordt onderbouwd dat de nieuwe ontwikkelingen die het bestemmingsplan mogelijk maakt, bijdragen aan het versterken van de ruimtelijke kwaliteit conform de geldende gebiedskenmerken;*
- *2. In het kader van de toelichting als bedoeld in lid 1 wordt inzichtelijk gemaakt op welke wijze toepassing is gegeven aan het Uitvoeringsmodel (OF-, WAAR- en HOE-benadering) die in de Omgevingsvisie Overijssel is neergelegd;*
- *3. In het kader van de toelichting als bedoeld in lid 1 wordt gemotiveerd dat de nieuwe ontwikkeling past binnen het ontwikkelingsperspectief die in de Omgevingsvisie Overijssel voor het gebied is neergelegd;*
- *5. In het kader van de toelichting als bedoeld in lid 1 wordt inzichtelijk gemaakt op welke wijze toepassing is gegeven aan de vier-lagenbenadering die onderdeel uitmaakt van het Uitvoeringsmodel en op welke wijze de Catalogus Gebiedskenmerken is gebruikt bij de ruimtelijke inpassing van de nieuwe ontwikkeling.*

#### *Toetsing van het initiatief aan artikel 2.1.5 van de Omgevingsverordening Overijssel*

Voorliggende ontwikkeling draagt met de uitvoering van het landschapsplan (zie paragraaf 3.2 en bijlage 1 bij deze toelichting) bij aan het versterken van de ruimtelijke kwaliteit conform de geldende gebiedskenmerken. Later in deze paragraaf wordt conform de omgevingsvisie van de provincie Overijssel inzichtelijk gemaakt op welke wijze toepassing is gegeven aan het Uitvoeringsmodel en wordt gemotiveerd dat de nieuwe ontwikkeling past binnen het geldende ontwikkelingsperspectief. Daarnaast wordt inzichtelijk gemaakt op welke wijze toepassing is gegeven aan de vier-lagenbenadering en op welke wijze de Catalogus Gebiedskenmerken is gebruikt bij de ruimtelijke inpassing van de nieuwe ontwikkeling.

Op deze plaats wordt geconcludeerd dat het plan in overeenstemming is met artikel 2.1.5 van de Omgevingsverordening Overijssel.

#### Artikel 2.13.3:

#### **Grondwaterbeschermingsgebieden en intrekgebieden**

Bestemmingsplannen voorzien in een aanduiding voor grondwaterbeschermingsgebieden en intrekgebieden waarbij alleen functies worden toegestaan die harmoniëren met de functie voor de drinkwatervoorziening**.**

#### Artikel 2.13.4:

#### **Niet risicovolle functies en grote risicovolle functies in intrekgebieden**

In afwijking van het bepaalde in artikel 2.13.3. kunnen in intrekgebieden ook nieuwe niet-risicovolle en grote risicovolle functies worden toegestaan, mits daarbij wordt voldaan aan het stand-stillprincipe.

De van belang zijnde begrippen in het kader van artikel 2.13.3 en 2.13.5 zijn hierna opgenomen:

- *niet-risicovolle functies: alle functies behalve harmoniërende functies en grotere of grootschalige risicovolle functies.*
- *harmoniërende functies: functies die goed samengaan met de drinkwaterwinning.*
- *grote en grootschalige risicovolle functies: functies die gelet op de risico's voor de grondwaterkwaliteit én als zodanig, ongewenst zijn in grondwaterbeschermingsgebieden en intrekgebieden.*
- *stand-stillprincipe: beginsel dat erop gericht is verslechtering van de grondwaterkwaliteit tegen te gaan en het vergroten van risico's op verontreiniging van het grondwater te voorkomen*

*Toetsing van het initiatief aan artikel 2.13.3 en 2.13.4 van de Omgevingsverordening Overijssel*

Het plangebied ligt in een intrekgebied. Harmoniërende functies gaan goed samen met drinkwaterwinning. Deze worden aangeduid als toelaatbaar. Onder harmoniërende functies worden onder andere verstaan: extensieve landbouw, extensieve recreatie, kleinschalige verblijfsrecreatie, natuur, bosbouw (nieuwe) landgoederen en buitenplaatsen. Risicovolle functies zijn onder andere woningbouw, waarbij het bouwen van meer dan 100 woningen in het intrekgebied als risicovol wordt gezien1 .

Nieuwe niet-risicovolle functies en harmoniërende functies zijn toegestaan, mits wordt voldaan het standstillprincipe (beginsel dat gericht is om verslechtering van de grondwaterkwaliteit tegen te gaan en het vergroten van risico's op verontreiniging te voorkomen). In dit geval gaat het om de herbouw van een bestaande woning. In dit geval wordt dus voldaan aan het stand-still principe.

In de regels van het wijzigingsplan is ter bescherming van de kwaliteit van het grondwater binnen het intrekgebied de gebiedsaanduiding 'milieuzone - intrekgebied', conform geldend bestemmingsplan, opgenomen. Geconcludeerd wordt dat het plan in overeenstemming is met artikel 2.13.3 en 2.13.4 uit de Omgevingsverordening.

#### *4.2.4.2 Ontwikkelingsperspectieven*

Het plangebied behoort tot het ontwikkelingsperspectief 'Wonen en werken in het kleinschalige mixlandschap'. In afbeelding 4.2 is een uitsnede van de ontwikkelingsperspectievenkaart opgenomen, waarin het plangebied indicatief is weergegeven met de rode ster.

*Afbeelding 4.2 Ontwikkelingsperspectieven Omgevingsvisie Overijssel (Bron: Provincie Overijssel)*

#### **'Wonen en werken in het kleinschalige mixlandschap'**

Het ontwikkelingsperspectief Wonen en werken in het kleinschalige mixlandschap richt zich op het in harmonie met elkaar ontwikkelen van de diverse functies in het buitengebied. Aan de ene kant melkveehouderij, akkerbouw en opwekking van hernieuwbare energie als belangrijke vormen van landgebruik. Aan de andere kant gebruik voor natuur, recreatie, wonen en andere bedrijvigheid.

<sup>1</sup> Aan de slag met de methodiek 'gebiedsgerichte grondwaterbescherming' (Tauw, 11 augustus 2009)

De ontwikkelingsmogelijkheden voor de landbouw, maar ook die voor de andere sectoren, wil de provincie Overijssel in dit ontwikkelingsperspectief nadrukkelijk verbinden met behoud en versterking van cultuurhistorische, natuurlijke en landschapselementen. Het waterbeheer richt zich op optimale condities voor de lokaal aanwezige functies, rekening houdend met de klimaatopgave en de kenmerken van het watersysteem

#### *Toetsing van het initiatief aan de "Ontwikkelingsperspectieven"*

Op basis van gebiedskenmerken in vier lagen (natuurlijke laag, laag van het agrarisch-cultuurlandschap, stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. In dit geval worden de 'stedelijke laag' en de 'laag van de beleving' buiten beschouwing gelaten, gezien het plangebied op basis van deze twee lagen geen specifieke kenmerken kent.

#### *4.2.4.3 Gebiedskenmerken*

#### 1. De 'Natuurlijke laag'

De natuurlijke laag is de laag van de bodem, het reliëf, het watersysteem en de natuur die zich hier 'van nature' op vestigt. Deze natuurlijke laag is het resultaat van de wisselwerking tussen abiotische (fysische) en biotische factoren en processen. Zo zorgden is-, wind- en waterstromen in Overijssel voor het ontstaan van een afwisselend landschap van stuwwallen, dekzandgronden, beekdalen en natte laagtes en bepaalden de stroomsnelheden van IJssel, Vecht, Regge of Dinkel waar het fijne (komgronden) en waar het grovere sediment (oeverwallen) werd afgezet. En ontwikkelde veen zich daar, waar het water maar moeilijk weg kon.

Het plangebied is op de gebiedskenmerkenkaart de 'Natuurlijke laag' aangeduid met het gebiedstype 'Dekzandvlakte en ruggen. In afbeelding 4.3 is dit weergegeven.

#### *Afbeelding 4.3 Natuurlijke laag (Bron: Provincie Overijssel)*

#### *"Dekzandvlakte en ruggen"*

De dekzandgronden beslaan een groot gedeelte van de oppervlakte van de provincie. Na de ijstijden bleef er in grote delen een reliëfrijk – door de wind gevormd – zandlandschap achter, dat gekenmerkt wordt door relatief grote verschillen tussen hoog/droog en laag/nat gebied.

Als ontwikkelingen plaats vinden, dan dragen deze bij aan het beter zichtbaar en beleefbaar maken van de hoogteverschillen en het watersysteem. Beiden zijn tevens uitgangspunt bij (her)inrichting. Bij ontwikkelingen is de (strekkings)richting van het landschap, gevormd door de afwisseling van beekdalen en ruggen, het uitgangspunt.

#### *Toetsing van het initiatief aan de 'Natuurlijke laag'*

De kenmerken van de natuurlijke laag zijn, door het gebruik van het plangebied (woonperceel en agrarische grond), niet of nauwelijks nog aanwezig. Voor zover nog aanwezig, blijven de kenmerken als gevolg van voorliggend voornemen behouden. Geconcludeerd wordt dat deze laag zich niet verzet tegen de voorgenomen ontwikkeling.

#### 2. De 'Laag van het agrarisch cultuurlandschap'

Het agrarisch cultuurlandschap is bij uitstek een gebruikslandschap. Bij de ontwikkeling ervan hebben ideeën over schoonheid nooit een rol gespeeld. Wel is men het agrarisch cultuurlandschap in de loop van de tijd gaan waarderen. Het heeft als 'consumptielandschap' voor bewoners, recreanten en toeristen nieuwe betekenis gekregen. De landschappelijke structuren zijn belangrijke dragers van de biodiversiteit.

Het plangebied is op de gebiedskenmerkenkaart de 'Laag van het agrarisch cultuurlandschap' aangeduid met het gebiedstype 'Oude hoevenlandschap'. In afbeelding 4.4 is dit weergegeven.

*Afbeelding 4.4 Laag van het agrarisch cultuurlandschap (Bron: Provincie Overijssel)*

#### *"Oude hoevenlandschap"*

Het Oude Hoevenlandschap betreft een landschap met verspreide erven. Het werd ontwikkeld nadat de complexen met de grote essen 'bezet' waren en een volgende generatie boeren nieuwe ontwikkelingsruimte zocht. Die vonden ze bij kleine dekzandkopjes die individueel werden ontgonnen. Dit leidde tot een landschap dat de zelfde opbouw kent als het essenlandschap, alleen in een meer kleinschalige, meer individuele en jongere variant. Deze kleinere maat en schaal is tevens de reflectie van de natuurlijke ondergrond. Het landschap is contrastrijk met veel variatie op de korte afstand.

Als ontwikkelingen plaats vinden in het oude hoevenlandschap, dan dragen deze bij aan behoud en accentuering van de dragende structuren (groenstructuur en routes) van het oude hoevenlandschap, en aan de samenhang en de karakteristieke verschillen tussen de landschapselementen.

#### *Toetsing van het initiatief aan de 'Laag van het agrarisch cultuurlandschap'*

Voorliggende ontwikkeling sluit aan bij de kenmerken van het 'Oude hoevenlandschap'. Het ruimtelijk kwaliteitsplan in combinatie met een voorwaardelijke verplichting in de regels van dit wijzigingsplan, borgt maatregelen die aansluiten bij de gebiedskenmerken. Tevens wordt het erf zodanig qua bebouwing ingericht dat het past binnen de kenmerken van het 'Oude hoevenlandschap'. Geconcludeerd wordt dat deze laag zich niet verzet tegen de voorgenomen ontwikkeling.

#### **4.2.5 Conclusie toetsing aan het provinciaal beleid**

Geconcludeerd wordt dat de in dit wijzigingsplan besloten ontwikkeling in overeenstemming is met het in de Omgevingsvisie Overijssel verwoorde en in de Omgevingsverordening verankerde provinciaal ruimtelijk beleid.

### <span id="page-19-0"></span>**4.3 Gemeentelijk beleid**

Het gemeentelijk beleid is verwoord in tal van beleidsstukken. Met betrekking tot de in dit wijzigingsplan besloten ruimtelijke ontwikkeling zijn de hierna genoemde beleidsstukken het belangrijkst.

#### **4.3.2 Structuurvisie Twenterand**

#### *4.3.1.1 Algemeen*

De 'Structuurvisie Twenterand' vastgesteld door de gemeenteraad op 19 juli 2011 spreekt zich uit over de hoofdlijnen van de ruimtelijke ontwikkelingen van de gehele gemeente. Het doel is om verschillende belangen, bijvoorbeeld tussen uitbreiding en inbreiding of tussen verkeer en landschap, zorgvuldig af te wegen en een gezamenlijk beeld over de gewenste ontwikkeling te krijgen. Een structuurvisie biedt een geïntegreerde benadering van het sectorale beleid en een herijking van bestaande (soms aan herziening toe zijnde) plannen. De structuurvisie is gefundeerd op uitgangspunten die voortkomen uit een inventarisatie en analyse van de bestaande situatie, het bestaande beleid en onderzoeken en prognoses.

#### *4.3.1.2 Visie op Twenterand*

De gemeente Twenterand heeft besloten om in te zetten op de specifieke kernkwaliteiten van de verschillende kernen en landschappen die Twenterand rijk is. De gemeente past de zogenaamde SER-ladder toe. Er wordt niet ongebreideld uitgebreid of ingebreid, maar er wordt zorgvuldig omgegaan met de bestaande kwaliteiten van zowel landschap als bebouwing. Ontwikkelingsruimte wordt in eerste instantie binnen de bestaande kernen of in de randen gezocht. Daarbij gaat het dan om ontwikkelingen in kleine eenheden, passend bij de schaal van het onderliggende gebied die bovendien als overzichtelijke en afgeronde gehelen kunnen worden gerealiseerd. Hoog gewaardeerde groene plekken worden niet opgeofferd voor de gevraagde behoefte. De groene plekken in de kernen die voor bebouwing in aanmerking komen zijn opgenomen in de beleidsnotitie "Bouwen op open groene plekken". Vermeden moet ook worden dat ongebreideld wordt voortgeborduurd op de in gang gezette woonbuurten. Afronding met respect voor het aangrenzend landschap zal prioriteit zijn. Wel dient nagegaan te worden of bepaalde functies en gebouwen die mogelijk zijn afgeschreven, verouderd of niet meer functioneel zijn, ruimte bieden voor noodzakelijke woningbouw.

De visie op de gemeente Twenterand is uitgewerkt in een aantal specifieke punten, te weten:

- Duurzaamheid Wonen
- 
- 
- Recreatie en toerisme
- 
- Werken Infrastructuur en mobiliteit
- Voorzieningen Stedenbouw, water, landschap en ecologie

De visie van de gemeente Twenterand is verwerkt in een overzichtelijk kaartbeeld. Afbeelding 4.5 omvat een uitsnede van de structuurvisieplankaart. Het plangebied is aangegeven met de rode ster. In dit geval zijn met name de thema's 'wonen' en 'landschap & ecologie' van belang. Hier wordt nader op ingegaan.

*Afbeelding 4.5 Uitsnede structuurvisieplankaart (Bron: gemeente Twenterand)*

#### *4.3.1.3 Wonen*

Naast de toevoeging aan de woningvoorraad zal een deel van de huidige woningvoorraad worden geherstructureerd. De komende 20 jaar zal de vraag naar herstructurering en transformatie toenemen. De gemeente heeft hier oog voor maar is hier afhankelijk van particulieren of zal in samenwerking met de woningstichting plannen maken. In de structuurvisie wordt voor het thema wonen nog uitgegaan van de oude Woonvisie 2009+ en oude provinciale afspraken. In zijn algemeenheid wordt wel de lijn inbreiding voor uitbreiding uitgedragen.

#### *4.3.1.4 Landschap & ecologie*

Stedenbouw, water, landschap en ecologie vormen een samenhangend geheel in de gemeente Twenterand. Het grootste deel van de gemeente is buitengebied en daardoor landschap. Om het landschap te behouden wordt ingezet op zoveel mogelijk herstel van oude structuren. Voorts is het van belang dat water zoveel mogelijk wordt opgevangen en vastgehouden. Het open landschap biedt hiervoor mogelijkheid en zal daarvoor ook worden benut. Aan de bebouwingsvormen en structuren kunnen de karakteristiek en identiteit van de verschillende kernen worden afgelezen. Deze zijn voornamelijk verbonden met het onderliggende landschap hetgeen nog het best tot uiting komt aan de randen. Ingezet zal worden op het behoud, herstel en accentueren van bestaande randen waardoor bebouwing op een harmonieuze wijze overgaat in het aangrenzende landschap. Dat betekent dat de bebouwing en beplantingsstructuren worden afgestemd op de identiteit van de plek. Ook kan o.a. gedacht worden aan het duidelijk vormgeven van entrees van kernen die het visitekaartje vormen en refereren aan de karakteristiek van de kern.

#### *4.3.1.5 Toetsing van het initiatief aan de "Structuurvisie Twenterand"*

In dit geval gaat het om de herbouw van een woning, waardoor er per saldo geen sprake is van het toevoegen van een woning. Door de sloop en herbouw van de woning wordt bijgedragen aan de verduurzaming en verbetering van de woningvoorraad. Op het gebied van landschap wordt gesteld dat door de landschappelijke inpassing van het vernieuwde erf wordt bijgedragen aan de karakteristieken en landschapsstructuren ter plaatse. Geconcludeerd wordt dat het plan in overeenstemming is met de 'Structuurvisie Twenterand'.

#### **4.3.2 Landschapsontwikkelingsplan**

#### *4.3.2.1 Algemeen*

Naast de welstandsnota heeft de gemeente Twenterand een landschapsontwikkelingsplan (LOP) opgesteld. De raad van de gemeente Twenterand heeft op 6 november 2007 het Landschapsontwikkelingsplan (uitwerking Twenterand) vastgesteld. Hoofddoel van het LOP is het formuleren van de gewenste ontwikkelingsrichting voor het landschap voor de komende 10 jaar. Op basis van het LOP (Afbeelding 4.6) ligt het plangebied in deelgebied "Hallerhoek-Linderflier". Het plangebied is aangegeven met de rode ster.

*Afbeelding 4.6 Uitsnede landschapsontwikkelingsplan (Bron: gemeente Twenterand)*

### *4.3.2.2 Hallerhoek/Linderflier*

Het oude cultuurlandschap heeft historisch landschappelijke kwaliteiten. Het kopjeslandschap met de vele verspreide essen en kampen (Hallerhoek, Lindrot) is minder gaaf en jonger dan het landschap rond Den Ham. Het accent ligt dan ook op herstel van de karakteristieken van het oude cultuurlandschap, zoals het kleinschalige reliëf (geïsoleerde koppen), de verspreid liggende éénmansessen (kampen) met hun oude bebouwingen (essen en hoevezwermen) en de vele landschapselementen. Kleinschalige afwisseling in het (agrarisch) grondgebruik tussen de hogere koppen en de lagere delen dient in dit oud cultuurlandschap te worden gestimuleerd, om de kleinschalige variatie tot uitdrukking te brengen. Daarnaast gaat de aandacht uit naar ontwikkeling van de Linderbeek, ten behoeve van het beeksysteem van de Regge. Retentie van hoge piekafvoeren speelt hierin de hoofdrol. Dit sluit aan op de visie van de Europese Kaderrichtlijn Water.

Ontwikkelingsrichting: Herstel en versterking landschapswaarden

#### Aandachtspunten en kansen:

- ruimte bieden aan kleinschalige ontwikkelingen gecombineerd met aanleg van landschapselementen en groenstructuren langs de randen van escomplexen;
- actief herstel van klein landschapselementen en erfbeplantingen;
- stimuleren grondgebonden landbouw (akkerproducten) op de essen en kampen.

#### *4.3.2.3 Toetsing van het initiatief aan het landschapsontwikkelingsplan*

In voorliggend geval gaat het om de herbouw van een woning, gecombineerd met de aanleg van landschapselementen en groenstructuren. Er is een ruimtelijk kwaliteitsplan opgesteld, waarbij rekening gehouden is met de gebiedskenmerken en ambities zoals beschreven in het landschapsontwikkelingsplan. Voor de afwegingen en zorgvuldige inpassing wordt verwezen naar het ruimtelijk kwaliteitsplan opgenomen in bijlage 1 bij de regels. In paragraaf 3.2 is hier tevens op ingegaan. Geconcludeerd wordt dat het plan in overeenstemming is met het gestelde in het Landschapsontwikkelingsplan.

#### **4.3.3 Bestemmingsplan "Buitengebied Twenterand"**

#### *4.3.3.1 Algemeen*

De gemeente Twenterand heeft op 13 maart 2018 het bestemmingsplan "Buitengebied Twenterand" opgesteld. In dit bestemmingsplan is binnen de algemene wijzigingsregels een wijzigingsbevoegdheid opgenomen die de verschuiving van bestemmingsgrenzen onder voorwaarden mogelijk maakt. Hierna wordt op de wijzigingsbevoegdheid en bijbehorende voorwaarden voor de wijziging ingegaan.

#### *4.3.3.2 Wijzigingsbevoegdheid verschuiving bestemmingsgrenzen (Artikel 37.1 lid a)*

Burgemeester en wethouders kunnen het plan wijzigen ten aanzien van de plaats en richting van bebouwingsgrenzen en bestemmingsgrenzen en overige aanduidingen op de verbeelding met maximaal 10 m ten opzichte van hetgeen op de verbeelding is aangegeven;

#### Voorwaarden:

De onder lid a en lid b van artikel 37.1 bedoelde wijzigingen mogen niet leiden tot een onevenredige aantasting van:

- a) er is voorzien in een verbetering van de ruimtelijke kwaliteit, in verband waarmee maatregelen worden genomen voor een streekeigen landschappelijke inpassing;
- b) er is voorzien in een erfinrichtingsplan waarmee de ruimtelijke kwaliteit en het behoud of de versterking van de landschappelijke gebiedskenmerken wordt aangetoond;
- c) aangetoond wordt dat de stikstofdepositie op voor stikstofgevoelige habitats in Natura 2000 gebieden niet toeneemt;
- d) er vindt geen onevenredige aantasting plaats van in de omgeving aanwezige functies en waarden;
- e) er vindt geen onevenredige aantasting plaats van de belangen van eigenaren en gebruikers van omliggende gronden.

#### *4.3.3.3 Toetsing van het initiatief aan de wijzigingsbevoegdheid)*

Burgemeester en wethouders kunnen het plan wijzigen en de bestemming Wonen wijzigen in de bestemming Agrarisch met waarden – Landschap, ten behoeve van de wijziging van de situering van het bestemmingsvlak, met dien verstande dat:

- a) er is voorzien in de verbetering van de ruimtelijke kwaliteit. Het vernieuwde erf wordt geheel landschappelijk ingepast. Hiervoor is een ruimtelijk kwaliteitsplan opgesteld. Voor een nadere toelichting wordt verwezen naar paragraaf 3.2 en bijlage 1, waar hier nader op in wordt gegaan.
- b) Zie onder a;
- c) Er is geen sprake van een extra stikstofdepositie voor stikstofgevoelige habitats in Natura 2000 gebieden. Voor een nadere toelichting hierop wordt verwezen naar paragraaf 5.7 en bijlage 3 van deze toelichting.
- d) Er is geen sprake van een (onevenredige) aantasting van in de omgeving aanwezige functies en waarden. Voor een nadere toelichting wordt verwezen naar hoofdstuk 5 van deze toelichting.

- e) Er is geen sprake van een (onevenredige) aantasting van de belangen van eigenaren en gebruikers van omliggende gronden. Voor een nadere toelichting wordt verwezen naar hoofdstuk 5 van deze toelichting
#### **4.3.4 Conclusie toetsing aan het gemeentelijk beleid**

Geconcludeerd wordt dat de voorgenomen ontwikkeling in overeenstemming is met de gemeentelijke beleidsuitgangspunten zoals verwoord in de in deze paragraaf behandelde beleidsstukken.

### <span id="page-24-0"></span>**HOOFDSTUK 5 MILIEU- EN OMGEVINGSASPECTEN**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Het betreft de thema's geluid, bodem, luchtkwaliteit, externe veiligheid, milieuzonering, geur, ecologie, archeologie & cultuurhistorie en Besluit milieueffectrapportage.

### <span id="page-24-1"></span>**5.1 Geluid**

#### **5.1.1 Algemeen**

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

#### **5.1.2 Situatie plangebied**

In dit geval is sprake van de realisatie van een nieuw geluidsgevoelig object, namelijk de her te bouwen woning. Hierna wordt op de van belang zijnde aspecten ingegaan

#### *5.1.2.1 Wegverkeerslawaai*

In artikel 74 van de Wgh is aangegeven dat wegen aan weerszijden van de weg een wettelijke geluidszone hebben waarvan de grootte afhankelijk is van het aantal rijstroken en van de ligging van het plangebied (binnenstedelijk gebied of buitenstedelijk gebied). De hiervoor genoemde zones gelden niet voor:

- wegen die zijn aangeduid als woonerf (art 74.2);
- wegen waarvoor een maximumsnelheid van 30 km/uur geldt (art 74.2).

Het projectgebied ligt binnen de wettelijke geluidszone van de Bossinkkamp. Deze weg is betreft een zeer rustige weg die uitsluitend door bestemmingsverkeer gebruikt wordt. Bovendien is er in de nieuwe situatie sprake van een aanzienlijke verbetering, omdat de woning op een grotere afstand van de weg wordt gesitueerd dan de huidige woning. Gezien vorenstaande kan redelijkerwijs niet worden verwacht dat deze weg een te hoge geluidbelasting met zich meebrengt. Een akoestisch onderzoek kan achterwege blijven.

#### *5.1.2.2 Railverkeerslawaai*

Railverkeerslawaai is in het voorliggende geval niet van toepassing aangezien er in de directe omgeving van het plangebied geen spoorweg aanwezig is.

#### *5.1.2.3 Industrielawaai*

In de nabijheid van het plangebied zijn geen geluidsgezoneerde bedrijventerreinen aanwezig. In paragraaf 5.5 wordt nader ingegaan op milieuhinder (o.a. geluid) als gevolg van individuele bedrijven. Op deze plaats wordt geconcludeerd dat het aspect industrielawaai geen belemmering vormt.

#### **5.1.3 Conclusie**

<span id="page-25-0"></span>Het aspect 'geluid' vormt geen belemmering voor de in dit wijzigingsplan besloten ontwikkeling.

### **5.2 Bodemkwaliteit**

#### **5.2.1 Algemeen**

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht.

Kruse Milieu BV heeft ter plaatse van het plangebied een verkennend bodemonderzoek uitgevoerd. Een samenvatting van de resultaten en de conclusies uit dit onderzoek zijn in de volgende subparagrafen opgenomen. Voor een nadere toelichting hierop wordt verwezen naar het complete bodemonderzoek wat is opgenomen in bijlage 2 van deze toelichting.

#### **5.2.2 Onderzoeksresultaten**

Op basis van de resultaten van de chemische analyses kan het volgende worden geconcludeerd:

- de bovengrond (BG) is zeer licht verontreinigd met kobalt;
- de ondergrond (OG) is niet verontreinigd;
- het grondwater (PB 1) is (zeer) licht verontreinigd met barium, nikkel en zink.

#### **5.2.3 Conclusie**

Uit milieukundig oogpunt is er geen bezwaar tegen de bestemmingsplanwijziging en de voorgenomen nieuwbouwplannen, aangezien de vastgestelde verontreinigingen geen risico's voor de volksgezondheid opleveren. De bodem wordt geschikt geacht voor het huidige en toekomstige gebruik (wonen met tuin).

### <span id="page-25-1"></span>**5.3 Luchtkwaliteit**

#### **5.3.1 Beoordelingskader**

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen).

#### *5.3.1.1 Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *5.3.1.2 Besluit gevoelige bestemmingen*

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

#### **5.3.2 Situatie plangebied**

Gelet op de aard en omvang van dit plan, in verhouding tot categorieën van gevallen zoals beschreven in paragraaf 5.3.1.1 kan worden gesteld dat voorliggend project 'niet in betekenende mate bijdraagt' aan de luchtverontreiniging.

Tot slot wordt geconcludeerd dat de ontwikkeling niet wordt aangemerkt als een gevoelige bestemming in het kader van het 'Besluit gevoelige bestemmingen'.

#### **5.3.3 Conclusie**

<span id="page-26-0"></span>Het aspect luchtkwaliteit vormt geen belemmering voor de uitvoering van het plan.

### **5.4 Externe veiligheid**

#### **5.4.1 Algemeen**

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit.

Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;

- de (aanpassing) Regeling Bouwbesluit (veiligheidszone en plasbrandaandachtsgebied).
Voor het transport van gevaarlijke stoffen per buisleiding geldt het Besluit externe veiligheid buisleidingen (Bevb).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### **5.4.2 Situatie plangebied**

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In afbeelding 5.1 is een uitsnede van de Risicokaart met betrekking tot het plangebied (rode omlijning) en omgeving weergegeven.

*Afbeelding 5.1 Uitsnede Risicokaart (Bron: Risicokaart.nl)*

Uit de inventarisatie blijkt dat het plangebied:

- zich niet bevindt binnen de risicocontour van Bevi- en Brzo-inrichtingen dan wel inrichtingen die vallen onder het Vuurwerkbesluit (plaatsgebonden risico);
- zich niet bevindt binnen een gebied waarbinnen een verantwoording van het groepsrisico nodig is;
- niet is gelegen binnen de veiligheidsafstanden van het vervoer gevaarlijke stoffen;
- niet is gelegen binnen de veiligheidsafstanden van buisleidingen voor het vervoer van gevaarlijke stoffen.

#### **5.4.3 Conclusie**

Een en ander brengt met zich mee dat het project in overeenstemming is met wet- en regelgeving ter zake van externe veiligheid.

### <span id="page-28-0"></span>**5.5 Milieuzonering**

#### **5.5.1 Algemeen**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan mogelijk is.

Hoewel deze richtafstanden indicatief zijn, volgt uit jurisprudentie dat deze afstanden als harde eis gezien worden door de Raad van State bij de beoordeling of woningen op een passende afstand van bedrijven worden gesitueerd.

#### **5.5.2 Gebiedstypen**

In de VNG-uitgave 'Bedrijven en Milieuzonering is een tweetal gebiedstypen te onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. Het buitengebied wordt gerekend tot een met het omgevingstype 'rustige woonwijk' vergelijkbaar omgevingstype.

Gebieden waar in enige vorm sprake is van functiemenging, of in gebieden waar bewust functiemenging wordt nagestreefd (bijvoorbeeld om een grotere levendigheid tot stand te brengen), worden aangemerkt als 'gemend gebied'. Het omgevingstype 'gemengd gebied' wordt in de VNG-uitgave 'Bedrijven en Milieuzonering' als volgt omschreven:

*"Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend."*

De richtafstanden uit het omgevingstype rustige woonwijk kunnen, zonder dat dit ten koste gaat van het woon- en leefklimaat, met één afstandsmaat worden verlaagd indien sprake is van gemengd gebied. Daarbij wordt in de VNG-uitgave 'Bedrijven en milieuzonering' opgemerkt dat het vanuit het oogpunt van efficiënt ruimtegebruik de voorkeur verdient functiescheiding niet verder door te voeren dan met het oog op een goed woon- en leefklimaat noodzakelijk is.

Het plangebied ligt in het buitengebied. In de nabije omgeving bevinden zich hoofdzakelijk agrarische gronden, woningen en agrarische bedrijven. Daarom wordt in dit geval uitgegaan van het omgevingstype 'rustige woonwijk'. De volgende tabel geeft de richtafstanden voor de verschillende omgevingstypes weer.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### **5.5.3 Situatie plangebied**

#### *5.5.3.1 Algemeen*

Aan de hand van vorenstaande regeling is onderzoek verricht naar de feitelijke situatie. De VNG uitgave "Bedrijven en Milieuzonering" geeft een eerste inzicht in de milieuhinder van inrichtingen.

Zoals reeds hiervoor genoemd, wordt bij het realiseren van nieuwe functies gekeken naar de omgeving waarin de nieuwe functies gerealiseerd worden. Hierbij spelen twee vragen en rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *5.5.3.2 Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ordening. Daarvan is sprake als het woon- en leefklimaat van omwonenden in ernstige mate wordt aangetast.

De functie 'wonen' betreft geen milieubelastende functie voor de omgeving. Er is geen sprake van een aantasting van het woon- en leefklimaat van omwonenden.

#### *5.5.3.3 Interne werking*

Hierbij gaat het om de vraag of nieuwe functie(s) binnen het plangebied hinder ondervinden van bestaande functies in de omgeving en andersom of de nieuwe functie(s) de bedrijfsvoering of ontwikkelingsmogelijkheden van omliggende bedrijven aantasten.

In de nabijheid van het plangebied ligt een agrarisch bedrijf en een bedrijf. Het agrarisch bedrijf betreft een grondgebonden veehouderij. Bij veehouderijen geldt, op basis van de VNG-uitgave 'Bedrijven en milieuzonering', de grootste richtafstand veelal voor het aspect geur. Bij agrarische bedrijven zijn, in het geval van veehouderijen, echter niet de adviesafstanden maar de wettelijk aan te houden afstanden of de berekenende geuremissiecontouren voor vergunningplichtige veebedrijven bepalend. Hier wordt in paragraaf 5.6 nader op ingegaan. Geur buiten beschouwing latend, geldt een grootste afstand van 30 meter voor stof en geluid.

In de volgende tabel wordt nader op de in de nabijheid aanwezige bedrijven en bijbehorende richtafstanden ingegaan. Hierbij is gemeten tussen de grens die de milieugevoelige woning toelaat en de grens waar de milieubelastende activiteit plaats kan vinden (grens woonbestemmingsvlak/grens agrarisch bouwvlak).

| Adres | Type bedrijf | Richtafstand | Daadwerkelijke afstand |
|-------|--------------|--------------|------------------------|
|       |              |              |                        |

| Bossinkkamp 2a | Meubelmakerij<br>(meubelfabriek) | 100 m | 150 m |
|----------------|----------------------------------|-------|-------|
| Vosseboerweg 4 | Grondgebonden<br>veehouderij     | 30 m  | 150 m |

Zoals uit voorgaande tabel blijkt, wordt de richtafstand ten aanzien van beide functies gehaald. Aanvullend wordt gesteld dat door de wijziging van de situering van het woonbestemmingsvlak de woning niet dichter bij beide functies komt dan nu planologisch al mogelijk is. De bedrijven worden dan ook niet belemmerd in hun bedrijfsvoering. In het plangebied is daarnaast sprake van een aanvaardbaar woon- en leefklimaat.

#### **5.5.4 Conclusie milieuzonering**

<span id="page-30-0"></span>Het aspect milieuzonering vormt geen belemmering voor de uitvoerbaarheid van dit plan.

#### **5.6 Geur**

#### **5.6.1 Wet geurhinder en veehouderij & Activiteitenbesluit**

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odeur units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odeur units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.

Op grond van het bepaalde in artikel 1 van de Wgv is een geurgevoelig object als volgt gedefinieerd: *gebouw, bestemd voor en blijkens aard, indeling en inrichting geschikt om te worden gebruikt voor menselijk wonen of menselijk verblijf en die daarvoor permanent of een daarmee vergelijkbare wijze van gebruik, wordt gebruik.*

#### **5.6.2 Situatie plangebied**

Ingevolge de Wgv betreft de beoogde woning een geurgevoelige object. De meest nabij gelegen veehouderij betreft de grondgebonden veehouderij aan de Vosseboerweg 4. Deze veehouderij is gelegen op circa 175 meter van het plangebied. Overige veehouderijen liggen op grotere afstanden. Gelet op de (zeer) ruime afstand van deze veehouderij tot het plangebied, wordt geconcludeerd dat ter plaatse van het plangebied sprake is van een aanvaardbaar woon- en leefklimaat. Aan de vaste afstand van 50 m wordt ruimschoots voldaan. Daarnaast wordt de veehouderij als gevolg van de in dit wijzigingsplan besloten ontwikkeling, niet belemmerd in de ontwikkelmogelijkheden.

Overigens geldt voor deze veehouderij, zoals in paragaaf 5.5. al aangeven, dat de woning door de bestemmingsgrenswijziging niet dichter bij de veehouderij zal komen dan nu reeds mogelijk is.

#### **5.6.3 Conclusie**

<span id="page-31-0"></span>Het aspect geur vormt geen belemmering voor de voorgenomen ontwikkeling.

### **5.7 Ecologie**

#### **5.7.1 Algemeen**

Bescherming in het kader van de natuur wet- en regelgeving is op te delen in gebieds- en soortenbescherming. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming. Bij gebiedsbescherming heeft men te maken met Natura 2000-gebieden en het Natuurnetwerk Nederland (NNN). Soortenbescherming gaat uit van de bescherming van dier- en plantensoorten.

#### **5.7.2 Gebiedsbescherming**

#### *5.7.2.1 Natura 2000-gebieden*

Natura 2000 is een samenhangend netwerk van natuurgebieden in Europa. Natura 2000 bestaat uit gebieden die zijn aangewezen in het kader van de Europese Vogelrichtlijn (79/409/EEG) en gebieden die zijn aangemeld op grond van de Europese Habitatrichtlijn (92/43/EEG). Deze gebieden worden in Nederland op grond van de Wet natuurbescherming beschermd.

In de Wet natuurbescherming heeft Nederland de Europese Vogelrichtlijn en Habitatrichtlijn in nationale wetgeving verankerd. Nederland zal aan de hand van een vergunningenstelsel de zorgvuldige afweging waarborgen rond projecten die gevolgen kunnen hebben voor Natura 2000-gebieden. Deze vergunningen worden verleend door de provincies of door de Minister van EZ.

Het plangebied ligt op circa 800 meter afstand van een Natura 2000-gebied. In dit geval is door BJZ.nu een stikstofberekening met behulp van de Aerius-calculator uitgevoerd. Hierna wordt op de belangrijkste resultaten ingegaan. Het volledige plan is opgenomen als bijlage 3 van deze toelichting.

Geconcludeerd wordt dat voor zowel de aanlegfase als de gebruiksfase geen sprake is van rekenresultaten hoger dan 0,00 mol/ha/j. Er is daarmee geen sprake van een stikstofdepositie met significant negatief effect op Natura 2000-gebieden. Het project is in het kader van de Wet natuurbescherming, ten aanzien van de effecten van stikstofdepositie op Natura 2000-gebieden, niet vergunningsplichtig.

#### *5.7.2.2 Natuurnetwerk Nederland (NNN)*

Het Natuurnetwerk Nederland (NNN) is de kern van het Nederlands natuurbeleid. Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij'- principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

Het dichtstbijzijnde gebied dat is aangewezen als NNN is gelegen op circa 750 meter afstand. Gezien de aard en omvang van de ontwikkeling en de onderlinge afstand tot het NNN (het NNN kent geen schaduwwerking) is er geen sprake van een aantasting van de wezenlijke kenmerken en waarden.

#### **5.7.3 Soortenbescherming**

#### *5.7.3.1 Algemeen*

Wat betreft de soortbescherming is de Wet natuurbescherming van toepassing. Hierin wordt onder andere de bescherming van dier- en plantensoorten geregeld. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden. Als hiervan sprake is, moet ontheffing of vrijstelling worden gevraagd.

#### *5.7.3.2 Afweging*

In dit geval is door Alcedo natuurprojecten een ecologische quickscan uitgevoerd. Hierna wordt op de belangrijkste resultaten ingegaan. Het volledige onderzoek is opgenomen in bijlage 4 van deze toelichting.

- Er zijn jaarrond beschermde nesten van vogels aangetroffen, het betreft een nestplaats van de steenuil, maar deze nestplaats zal door de voorgenomen plannen niet in gevaar komen.
- Vervolgonderzoek op basis van kennisdocument steenuil is niet noodzakelijk;
- Het wordt niet noodzakelijk geacht vervolgonderzoek uit te laten voeren volgens het vleermuisprotocol 2017, omdat kan worden uitgesloten dat er ter plaatse vaste verblijfplaatsen aanwezig zijn van gebouw- of boom-bewonende vleermuissoorten;
- Er gaat geen foerageergebied van vleermuizen verloren en er zullen geen vliegroutes van vleermuizen worden doorsneden;
- Er zijn geen vaste verblijfplaatsen van grondgebonden zoogdieren aangetroffen;
- Het is niet noodzakelijk om voor de voorgenomen plannen een ontheffing in het kader van de Wnb aan te vragen bij de Provincie Overijssel;

Het is om voorgenoemde redenen niet te verwachten dat de ontwikkeling negatieve effecten zou kunnen hebben op flora- en fauna die de wet beoogd te beschermen. Ook wordt benadrukt dat rekening wordt gehouden met de in artikel 1.11 van de Wet natuurbescherming opgenomen zorgplichtbepaling.

#### **5.7.4 Conclusie**

Er worden geen negatieve effecten op de NNN en Natura 2000-gebieden verwacht. Daarnaast zijn er geen negatieve effecten op beschermde soorten te verwachten.

### <span id="page-32-0"></span>**5.8 Archeologie & Cultuurhistorie**

#### **5.8.1 Archeologie**

#### *5.8.1.1 Algemeen*

Op grond van de Erfgoedwet dient er in ruimtelijke plannen rekening gehouden te worden met archeologische waarden. In de Erfgoedwet is bepaald dat gemeenten een archeologische zorgplicht hebben en dat initiatiefnemers van projecten waarbij de bodem wordt verstoord, verplicht zijn rekening te houden met de archeologische relicten die in het plangebied aanwezig (kunnen) zijn. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### *5.8.1.2 Situatie plangebied*

Het voornemen is getoetst aan de gemeentelijke archeologische verwachtings- en beleidsadvieskaart. Een uitsnede van de kaart is opgenomen in afbeelding 5.2.

*Afbeelding 5.2 Gemeentelijke archeologische verwachtings- en beleidskaart (Bron: gemeente Twenterand)*

Het plangebied is geheel gelegen binnen een gebied dat is aangewezen als 'middelhoge verwachting'. Binnen dit gebied is archeologisch onderzoek noodzakelijk bij ontwikkelingen waarbij ingrepen dieper zijn dan 40 cm en met een oppervlakte gelijk of groter dan 2.500 m2 .

De in dit wijzigingsplan besloten ontwikkeling gaat uit van het realiseren van één vrijstaande woning met bijbehorende bebouwing. Gelet op het vorenstaande wordt geconcludeerd dat er geen bodemingrepen plaats zullen vinden over een oppervlakte van 2.500 m2 of meer.

Het uitvoeren van een archeologisch onderzoek is niet noodzakelijk. Ter bescherming van mogelijke archeologische waarden wordt ter plaatse van het plangebied, overeenkomstig het bestemmingsplan "Buitengebied Twenterand", de dubbelbestemming 'Waarde – Archeologie middelhoge verwachting' opgenomen.

Mocht onverhoopt tijdens de graafwerkzaamheden toch vondsten worden aangetroffen dan moeten deze bij het bevoegd gezag worden gemeld.

### **5.8.2 Cultuurhistorie**

### *5.8.2.1 Algemeen*

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten. In de Bro is in artikel 3.1.6, vijfde lid, onderdeel a opgenomen dat een bestemmings/wijzigingsplan "*een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *5.8.2.2 Situatie plangebied*

Het plangebied zelf kent geen bijzondere cultuurhistorische waarden. In de directe nabijheid van het plangebied bevinden zich tevens geen rijks- danwel gemeentelijke monumenten. Daardoor wordt gesteld dat cultuurhistorie geen belemmering vormt voor onderliggend plan.

#### **5.8.3 Conclusie**

Het uitvoeren van archeologisch onderzoek wordt in het kader van dit bestemmingsplan niet noodzakelijk geacht en er is geen sprake van negatieve effecten op de aanwezige cultuurhistorische waarden.

### <span id="page-34-0"></span>**5.9 Besluit milieueffectrapportage**

#### **5.9.1 Algemeen**

De milieueffectrapportage is een wettelijk instrument met als doel het aspect milieu een volwaardige plaats in deze integrale afweging te geven. Een bestemmings/wijzigingsplan kan op drie manieren met milieueffectrapportage in aanraking komen:

- Op basis van artikel 7.2a, lid 1 Wm (als wettelijk plan);
Er ontstaat een m.e.r.-plicht wanneer er een passende beoordeling op basis van art. 2.8, lid 1 Wet natuurbescherming nodig is.

- Op basis van Besluit milieueffectrapportage (bestemmingsplan in kolom 3);
Er ontstaat een m.e.r.-plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 3 (plannen).

- Op basis van Besluit milieueffectrapportage (bestemmingsplan in kolom 4);
Er ontstaat een m.e.r.-(beoordelings)plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 4 (besluiten).

In het Besluit m.e.r. neemt het bestemmingsplan een bijzondere positie in, want het kan namelijk tegelijkertijd opgenomen zijn in zowel kolom 3 als in kolom 4 van het Besluit m.e.r.. Of het bestemmingsplan in deze gevallen voldoet aan de definitie van het plan uit kolom 3 of aan de definitie van het besluit uit kolom 4 is afhankelijk van de wijze waarop de activiteit in het bestemmingsplan wordt bestemd. Als voor de activiteit eerst één of meerdere uitwerkings- of wijzigingsplannen moeten worden vastgesteld dan is sprake van 'kaderstellend voor' en voldoet het bestemmingsplan aan de definitie van het plan. Is de activiteit geheel of gedeeltelijk als eindbestemming opgenomen voldoet het aan de definitie van het besluit.

Een belangrijk element in het Besluit m.e.r., is het (in feite) indicatief maken van de gevalsdefinities (de drempelwaarden in kolom 2 in de D-lijst). Dit betekent dat het bevoegd gezag meer moet doen dan onder de oude regelgeving. Kon vroeger worden volstaan met de mededeling in het besluit dat de omvang van de activiteit onder de drempelwaarde lag en dus geen m.e.r. (beoordeling) noodzakelijk was, onder de nu geldende regeling moet een motivering worden gegeven. Voor deze toets wordt de term vormvrije m.e.r. beoordeling gehanteerd.

#### **5.9.2 Situatie plangebied**

#### *5.9.2.1 Artikel 2.8 van de Wet natuurbescherming*

Het dichtstbijzijnde Natura 2000-gebied is gelegen op circa 800 meter afstand van het plangebied. Uit de stikstofberekening is reeds gebleken dat er geen sprake is van significante negatieve effecten ten aanzien van Natura 2000-gebieden.

#### *5.9.2.2 Drempelwaarden Besluit m.e.r.*

De voorgenomen ontwikkeling wordt mogelijk gemaakt door middel van een bestemmingsplanherziening waardoor, indien activiteiten worden mogelijk gemaakt die genoemd worden in onderdeel C of D van het Besluit m.e.r. en de daarin opgenomen drempelwaarden overschrijden, sprake is van een m.e.rbeoordelingsplichtig plan.

In het voorliggende geval is geen sprake van activiteiten die op grond van onderdeel C van het Besluit milieueffectrapportage m.e.r.-plichtig zijn. Wel is sprake van een activiteit die is opgenomen in onderdeel D van het Besluit m.e.r., namelijk: '*de aanleg, wijziging of uitbreiding van een stedelijk ontwikkelingsproject.'* 

Aangezien hier in dit geval sprake van is dient te worden getoetst of sprake is van m.e.r-beoordelingsplicht. Hier is sprake van indien de activiteiten de volgende drempelwaarden uit onderdeel D overschrijden:

- 1. een oppervlakte van 100 hectare of meer,
- 2. een aaneengesloten gebied en 2000 of meer woningen omvat, of
- 3. een bedrijfsvloeroppervlakte van 200.000 m2 of meer.

Gezien de drempelwaarden wordt geconcludeerd dat voor dit bestemmingsplan geen sprake is van een m.e.r. beoordelingsplicht. Echter, zoals ook in het voorgaande aangegeven, dient ook wanneer ontwikkelingen onder drempelwaarden blijven, het bevoegd gezag zich er van te vergewissen of activiteiten geen aanzienlijke milieugevolgen kunnen hebben.

Gelet op de aard- en omvang van de voorgenomen ontwikkeling is het de vraag om er sprake is van een 'stedelijk ontwikkelingsproject' als bedoeld in onderdeel D 11.2 van het Bestluit milieueffectrapportage. Uit jurisprudentie (ABRvS 15 maart 2017, ECLI:NL:RVS:2017:694) volgt dat het antwoord op deze vraag afhankelijk is van de concrete omstandigheden van het geval, waarbij onder meer aspecten als de aard en de omvang van de voorziene ontwikkeling moet worden beoordeeld of sprake is van een stedelijk ontwikkelingsproject. Niet relevant is of per saldo aanzienlijke negatieve gevolgen voor het milieu kunnen ontstaan.

De in het voorliggende wijzigingsplan besloten ontwikkeling gaat uit van het herbouwen van één woning, waarbij het bestemmingsvlak voor wonen wordt gewijzigd. Het gaat om een (zeer) kleinschalige ontwikkeling waarbij het aantal verkeersbewegingen niet toeneemt. Verder is, voor zover in dit kader relevant, sprake van een nieuwe functie die niet leidt tot een aantasting van het woon- en leefklimaat ter plaatse van omliggende woningen en andere milieugevoelige functies. Gelet op het vorenstaande en de aard en omvang van de voorgenomen ontwikkeling, wordt geconcludeerd dat er geen sprake is van een stedelijk ontwikkelingsproject als bedoeld in het Besluit m.e.r.. Tevens blijkt uit dit hoofdstuk en hoofdstuk [6](file://///dc/Algemeen/Projecten/Twenterand/Den%20Ham,%20Bossinkkamp%204/Bestemmingsplan/Concept/2e%20lezing/crosslink%23s117) dat dit wijzigingsplan geen belangrijk nadelige milieugevolgen heeft, die het doorlopen van een m.e.r.-procedure noodzakelijk maken.

#### **5.9.3 Conclusie**

Dit plan is niet m.e.r.-(beoordelings)plichtig. Tevens zijn geen belangrijk nadelige milieugevolgen te verwachten als gevolg van de vaststelling van dit plan.

### <span id="page-36-1"></span><span id="page-36-0"></span>**HOOFDSTUK 6 WATERASPECTEN**

### **6.1 Vigerend beleid**

#### **6.1.1 Europees beleid**

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Streefdatum voor het bereiken van gewenste waterkwaliteit is 2015. Eventueel kan er, mits goed onderbouwd, uitstel (derogatie) verleend worden tot uiteindelijk 2027. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

#### **6.1.2 Rijksbeleid**

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### **6.1.3 Provinciaal beleid**

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### **6.1.4 Waterschap Vechtstromen**

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Rijn en IJssel, Vechtstromen, Vallei en Veluwe, Drents Overijsselse Delta, en Zuiderzeeland. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het algemeen bestuur van het waterschap Vechtstromen heeft in de vergadering van 7 oktober 2015 het 'Waterbeheerplan 2016-2021' vastgesteld.

In het Waterbeheerplan is aangegeven hoe het waterschap zijn taken de komende jaren (2016 tot 2021) wil uitvoeren. In het plan zijn doelen en maatregelen gesteld voor de thema's waterveiligheid, voldoende water, schoon water en het zuiveren van afvalwater. Deze zijn gericht op het:

- voorkomen of beperken van overstromingen, wateroverlast en droogte;
- beschermen en verbeteren van de kwaliteit van het oppervlaktewater en grondwater en het zorgen voor een goed functionerend regionaal watersysteem.
- het effectief en efficiënt behandelen van afvalwater in de afvalwaterzuiveringsinstallaties.

### <span id="page-37-0"></span>**6.2 Waterparagraaf**

#### **6.2.1 Algemeen**

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### **6.2.2 Watertoetsproces**

Het waterschap Vechtstromen is geïnformeerd over het plan door gebruik te maken van de digitale watertoets. De beantwoording van de vragen heeft geleid tot de 'korte procedure'. Het vooroverleg met het waterschap is hiermee afgerond. De standaardwaterparagraaf behorende bij de korte procedure is opgenomen in bijlage 5 bij deze toelichting.

Afvalwater afkomstig van de nieuwe woning wordt afgevoerd via het gemeentelijk rioleringsstelsel. Het hemelwater wordt niet aangesloten op de gemeentelijke riolering, maar zal ter plaatse worden geïnfiltreerd.

### <span id="page-38-1"></span><span id="page-38-0"></span>**HOOFDSTUK 7 JURIDISCHE ASPECTEN EN PLANVERANTWOORDING**

### **7.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het wijzigingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

### <span id="page-38-2"></span>**7.2 Opzet van de regels**

#### **7.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het wijzigingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels (begripsbepalingen en wijze van meten);
- 2. Bestemmingsregels;
- 3. Algemene regels (o.a. afwijkingsregels);
- 4. Overgangs- en slotregels.

#### **7.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- Begrippen (Artikel 1)
In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.

- Wijze van meten (Artikel 2)
Dit artikel geeft op een eenduidige manier aan op welke wijze bouwhoogtes, afstanden, dakhellingen en oppervlakten moeten worden gemeten en hoe voorkomende eisen betreffende de maatvoering begrepen moeten worden.

#### **7.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bebouwingshoogte, bebouwingspercentage, etc.);
- Afwijkingen van de gebruiks- en bouwregels: onder welke voorwaarde mag afgeweken worden van de aangegeven bestemmingen en bouwregels.

#### **7.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- Anti-dubbeltelregel (Artikel 6) Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- Algemene bouwregels (Artikel 7) In dit artikel is opgenomen dat bestaande afmetingen en afstanden als maximum zijn toegestaan indien deze in overeenstemming met het bepaalde in de Woningwet of Wabo zijn.
- Algemene aanduidingsregels (Artikel) In dit artikel zijn bepalingen opgenomen ten aanzien van de functie van het gebied als intrekgebied voor drinkwaterwinning.
- Algemene gebruiksregels (Artikel 9) In dit artikel staat beschreven welk gebruik van gronden en bouwwerken in elk geval strijdig zijn met het bestemmingsplan. In dit artikel zijn ook regels met betrekking tot parkeren en laden/lossen opgenomen.
- Algemene afwijkingsregels (Artikel 10) In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- Algemene wijzigingsregels (Artikel 11) In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- Algemene procedureregels (Artikel 12) In dit artikel zijn regels opgenomen met betrekking tot de voorbereiding van een besluit tot het stellen van een nadere eis.
- Overige regels (Artikel 13) In dit artikel zijn regels met betrekking verwijzingen naar andere wettelijke regelingen opgenomen.

#### **7.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregels wordt aangegeven hoe het bestemmingsplan wordt genoemd.

### <span id="page-39-0"></span>**7.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmings/wijzigingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het wijzigingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is.

In deze paragraaf worden de gemaakte keuzes nader onderbouwd. Ten aanzien van de plansystematiek voor de bestemmingen is zoveel mogelijk aansluiting gezocht bij de plansystematiek van het geldende bestemmingsplan 'Buitengebied Twenterand'. Deze systematiek is opgesteld met oog op een goede ruimtelijke kwaliteit, levensloopbestendig wonen, praktijkgerichtheid, rechtszekere en juridisch houdbare regels en handhaafbare regels. Deze uitgangspunten zijn in het wijzigingsplan vertaald.

#### **'Agrarisch' (Artikel 3)**

Deze bestemming is opgenomen ter plaatse van de gronden binnen de huidige woonbestemming die als gevolg van de verschuiving van de woonbestemming dienen te worden omgezet naar agrarisch. Het gaat om onbebouwde gronden. Gronden met deze bestemming zijn met name bestemd voor de uitoefening van een agrarisch bedrijf, hobbymatig agrarisch gebruik, extensieve recreatie, paardenbakken voor hobbymatig gebruik en landschappelijke inpassing.

Er zijn uitsluitend bouwwerken, geen gebouwen mogelijk, met inachtneming van de opgenomen maatvoeringen. Van de bouwregels kan worden afgeweken ten behoeve van de realisatie van zonnepanelen. In de specifieke gebruiksregels is een vorm van strijdig gebruik opgenomen.

#### **'Wonen' (Artikel 4)**

Het nieuw begrensde woonerf is voorzien van de bestemming 'Wonen'. De voor 'Wonen' aangewezen gronden zijn hoofdzakelijk bestemd voor wonen. In de bouwregels is onderscheid gemaakt is bouwregels voor 'hoofdgebouwen', 'bijgebouwen en overkappingen' en 'bouwwerken, geen gebouwen zijnde'.

In de bouwregels is onder andere bepaald dat maximaal één woning toegestaan is. De inhoud van de woning mag niet meer dan 750 m3 bedragen. De maximum goot- en bouwhoogte van hoofdgebouwen bedragen respectievelijk 4,5 en 9 meter. Voor bijgebouwen gelden maximum goot- en bouwhoogtes van 3 en 6 meter. Ook dienen deze op maximaal 25 m van de woning te worden gebouwd, danwel de bestaande afstand. Tevens zijn regels voor bouwwerken, geen gebouwen zijnde, opgenomen.

Van de bouwregels kan op ondergeschikte punten worden afgeweken, zo kan de woning worden vergroot tot 900 m3 ten behoeve van inwoning. Daar zal in dit geval gebruik van worden gemaakt. In de specifieke gebruiksregels is een voorwaardelijke verplichting voor landschappelijke inpassing opgenomen.

#### **'Waarde – Archeologie middelhoge verwachting' (Artikel 5)**

De voor 'Waarde - Archeologie middelhoge verwachting' aangewezen gronden zijn, behalve voor de andere daar voorkomende bestemming(en), mede bestemd voor het behoud en de bescherming van te verwachten archeologische waarden in de bodem. Ontwikkelingen waarbij het nieuw te bebouwen oppervlak 2.500 m2 of meer bedraagt, is archeologisch onderzoek noodzakelijk.

### <span id="page-41-0"></span>**HOOFDSTUK 8 ECONOMISCHE UITVOERBAARHEID**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het wijzigingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggende geval wordt een samenwerkingsovereenkomst en een anterieure overeenkomst gesloten tussen initiatiefnemer en de gemeente. In de anterieure overeenkomst wordt tevens het risico van planschade opgenomen zodat het kostenverhaal voor de gemeente volledig is verzekerd. Dit brengt met zich mee dat vaststelling van een exploitatieplan achterwege kan blijven.

### <span id="page-42-1"></span><span id="page-42-0"></span>**HOOFDSTUK 9 VOOROVERLEG, INSPRAAK EN ZIENSWIJZEN**

### **9.1 Vooroverleg**

#### **9.1.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### **9.1.2 Provincie Overijssel**

Het voorliggende wijzigingsplan gaat uit van het verplaatsen van een bestaand woningbouwrecht. Gelet op de aard en omvang van de voorgenomen ontwikkeling wordt het voeren van vooroverleg met de provincie Overijssel niet noodzakelijk geacht.

#### **9.1.3 Waterschap Vechtstromen**

De digitale watertoets heeft plaats gevonden via de website www.dewatertoets.nl. Deze toets resulteerde in een korte procedure en daarmee een positief wateradvies van het waterschap Vechtstromen. Verwezen wordt naar de watertoetsprocedure opgenomen in subparagraaf 6.2.2 en bijlage 3 bij deze toelichting.

### <span id="page-42-2"></span>**9.2 Inspraak**

Conform de gemeentelijke inspraakverordening kan het bestuursorgaan zelf besluiten of inspraak wordt verleend bij de voorbereiding van gemeentelijk beleid. Bij dit plan is afgezien van het ter inzage leggen van een voorontwerp-wijzigingsplan.

### <span id="page-42-3"></span>**9.3 Zienswijzen**

Het ontwerp-wijzigingsplan heeft voor een periode van zes weken ter inzage gelegen. In deze periode zijn er geen zienswijzen ingediend. Het vooroverleg is hiermee positief afgerond.

### <span id="page-43-1"></span><span id="page-43-0"></span>**BIJLAGEN BIJ DE TOELICHTING**

**Bijlage 1 Ruimtelijk kwaliteitsplan**

### <span id="page-44-0"></span>**Bijlage 2 Verkennend bodemonderzoek**

### <span id="page-45-0"></span>**Bijlage 3 Stikstofberekening**

### **Bijlage 4 Quickscan ecologie**

#### **Bijlage 5 Watertoetsresultaat**