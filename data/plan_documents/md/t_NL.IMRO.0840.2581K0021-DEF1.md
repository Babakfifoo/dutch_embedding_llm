**Bestemmingsplan Kom Rucphen, Sint Martinusstraat ongenummerd tussen 13 en 15** Gemeente Rucphen

|                                                    | NL.IMRO.0840. 2581K0021-DEF1 |
|----------------------------------------------------|------------------------------|
| Planstatus:<br>vastgesteld                         |                              |
| Datum:<br>11 februari 2019                         |                              |
| Contactpersoon Plannen-makers:<br>Dhr. C. Vaartjes |                              |
| Kenmerk Plannen-makers:<br>PM17005                 |                              |
| Opdrachtgever:<br>Tekenburo Dion de Meijer         |                              |

*Plannen-makers Abstederdijk 36 3582 BN Utrecht 06-18964686 www.plannen-makers.nl BTW nummer: NL193436899B01 KvK nummer: 59112751* 

| 1 | Inleiding  4 |                                                    |  |
|---|--------------|----------------------------------------------------|--|
|   | 1.1          | Aanleiding  4                                      |  |
|   | 1.2          | Leeswijzer 4                                       |  |
|   | 1.3          | Ligging plangebied  4                              |  |
|   | 1.4          | Vigerend bestemmingsplan Kom Rucphen  5            |  |
|   | 1.5          | Beschrijving plan 6                                |  |
| 2 |              | Beleidsmatige onderbouwing  10                     |  |
|   | 2.1          | Inleiding  10                                      |  |
|   | 2.2          | Rijksbeleid  10                                    |  |
|   | 2.3          | Provinciaal beleid 11                              |  |
|   | 2.4          | Gemeentelijke Beleid 13                            |  |
| 3 |              | Milieutechnische uitvoerbaarheid  16               |  |
|   | 3.1          | Milieueffectrapportage (m.e.r.)  16                |  |
|   | 3.2          | Bedrijven en milieuzonering  17                    |  |
|   | 3.3          | Geluidhinder  20                                   |  |
|   | 3.4          | Ecologie  21                                       |  |
|   | 3.5          | Bodem  22                                          |  |
|   | 3.6          | Luchtkwaliteit  22                                 |  |
|   | 3.7          | Externe Veiligheid 23                              |  |
|   | 3.8          | Archeologie 25                                     |  |
|   | 3.9          | Waterhuishouding 26                                |  |
|   | 3.10         | Verkeer en Parkeren  29                            |  |
| 4 |              | Juridische planbeschrijving 32                     |  |
|   | 4.1          | Plansystematiek 32                                 |  |
|   | 4.2          | Opzet van de regels  32                            |  |
|   | 4.3          | De bestemmingen 33                                 |  |
| 5 |              | Maatschappelijke en economische uitvoerbaarheid 34 |  |
|   | 5.1          | Economische uitvoerbaarheid  34                    |  |
|   | 5.2          | Maatschappelijke uitvoerbaarheid 34                |  |
| 6 |              | Bijlage(n) 35                                      |  |

# <span id="page-3-0"></span>**1 Inleiding**

# <span id="page-3-1"></span>**1.1 Aanleiding**

De grondeigenaar van het perceel Sint Martinusstraat tussen 13 en 15 wil een vrijstaande woning realiseren. De locatie is gelegen in de lintbebouwing van de Sint Martinusstraat. In de huidige situatie zijn hier nu twee schuren gesitueerd. Door de gemeente is op 5 december 2016 ingestemd met het verzoek onder bepaalde voorwaarden, waaronder het aansluiten op het gemeentelijk beleid en het goed verwoorden van de gekozen parkeeroplossing.

Om de beoogde ontwikkeling mogelijk te maken is een nieuw planologisch kader nodig. Voorliggend plan voorziet in een nieuw (postzegel)bestemmingsplan. Het bestemmingsplan maakt de ontwikkeling mogelijk door het wijzigen van de bestemming van Woondoeleinden zonder bouwvlak naar Wonen met een bouwperceel voor 1 woning. Dit bestemmingsplan motiveert dat de ontwikkeling ruimtelijk inpasbaar is in zijn omgeving en dat voldaan kan worden aan een goede ruimtelijke ordening.

### <span id="page-3-2"></span>**1.2 Leeswijzer**

In hoofdstuk 1 is de aanleiding en het plan beschreven. In hoofdstuk 2 volgt de beleidsmatige onderbouwing van het plan. In hoofdstuk 3 is beschreven hoe het plan voldoet aan de wettelijke (milieu- )regelgeving. Hoofdstuk 4 gaat in op de regels zoals die gelden voor het bestemmingsplan. Tot slot beschrijft hoofdstuk 5 de economische en maatschappelijke haalbaarheid van het plan.

# <span id="page-3-3"></span>**1.3 Ligging plangebied**

Het plangebied is gelegen tussen de percelen Sint Martinusstraat 13 en 15 aan de rand van de kern van Rucphen. De oudste bebouwing van Rucphen is geconcentreerd in het centrum rond de Raadhuisstraat en de Rucphense Vaartkant. Buiten dit centrumgebied hebben ook de bebouwingslinten langs de oude uitvalswegen van Rucphen een gevarieerd beeld. Het betreft de Kade, Gebrande Hoefstraat, Sint Martinusstraat, Sprundelseweg en Zundertseweg.. De bebouwing van de Sint Martinusstraat is divers bestaande met name uit woningen en enige detailhandel.

*Luchtfoto met plangebied in omgeving (bron: Google Earth)*

*Luchtfoto van plangebied met globale plangrens (bron: Google Earth)*

### <span id="page-4-0"></span>**1.4 Vigerend bestemmingsplan Kom Rucphen**

Het vigerende bestemmingsplan voor de locatie is 'Kom Rucphen', vastgesteld 25-6-2013. De locatie heeft hierin de bestemming Wonen zonder bouwvlak. Daarnaast heeft de locatie de dubbelbestemming Waarde Archeologie 2 en een aanduiding voor vrijwaringzone voor radar.

#### *Planspecifiek*

Onderstaand is een uitsnede van het vigerend bestemmingsplan weergegeven.

*Uitsnede vigerend bestemmingsplan Kom Rucphen met omliggende bestemmingsplannen. Plangebied aangegeven met rode globale plangrens (bron: ruimtelijkeplannen.nl)*

# <span id="page-5-0"></span>**1.5 Beschrijving plan**

### **1.5.1 Inrichtingsplan**

De eigenaar wil op het perceel een vrijstaande woning bouwen. De gemeente heeft als voorwaarde gesteld dat de bouwhoogte van de woning moet aansluiten op de naastgelegen bebouwing de winkel op Sint Martinusstraat nr. 15. Deze bebouwing heeft een goothoogte van 7 meter met kap. De nieuwe bebouwing krijgt een goothoogte van 5.5 meter en een nok van 9 meter waarmee wordt aangesloten bij de naastgelegen bebouwing.

De parkeerbehoefte voor het plan dient opgelost te worden op eigen terrein. Er is daarom gekozen om de ontsluiting van het terrein in de huidige vorm te behouden en een dubbele garage te realiseren. De nieuwe woning komt daarmee tot 0,5 meter van de zijgevel van nr. 15 te staan. Deze afstand is kleiner dan toegestaan is op basis van het huidige beleid in bestemmingsplan Kom Rucphen waarin minimaal 2 meter tot belendende percelen aangehouden moet worden. Stedenbouwkundig is het verantwoord om hier van af te wijken omdat in de bestaande situatie de zijgevel van nr. 15 een geheel blinde gevel is. Dit is in het straatbeeld minder fraai. Door het positioneren van de nieuwe woning dicht tegen deze gevel aan wordt dit minder fraaie beeld beperkt. Omdat het een blinde gevel is levert het ook geen beperking op van lichttoetreding of nadelige privacy beïnvloeding op voor de bewoners cq. gebruikers van nr. 15. De zijgevel van nr. 13 heeft wel verschillende ramen. Van deze gevel wordt dus zo veel mogelijk afstand gehouden om de negatieve effecten te minimaliseren.

Tot slot sluit het volume van de nieuwe woning ook aan op nr. 15. In het straatbeeld is het logisch en geeft het een rustig straatbeeld om de volumes van 15 en de nieuwe woning op elkaar aan te laten sluiten. Tussen nr. 13 en de nieuw woning komt de toerit waarmee een overgang gemaakt wordt naar de lagere bebouwing van nr. 13

Gezien bovenstaande is het verantwoord om af te wijken van de norm van 2 meter afstand tot de belendende percelen opgenomen in het vigerende bestemmingsplan. Dit voorschrift wordt dan ook niet overgenomen in het nieuwe bestemmingsplan.

*Situatietekening (bron: Tekenburo-ddm)*

#### **1.5.2 Architectonische uitwerking**

Het plangebied ligt aan de oude bebouwingslinten van de Sint Martinusstraat en de Gebrande Hoefstraat. De bebouwingslinten hebben een gevarieerd beeld met zowel aaneengesloten als vrijstaande bebouwing van één tot twee bouwlagen met kap. Zowel de kaprichting als het kleurgebruik varieert, waardoor het bebouwingsbeeld zeer divers is.

*Foto: voorzijde plangebied (lage schuren tussen winkel en woningen)*

De locatie is gelegen tussen de winkel Van der Vorst bestaande uit 2 bouwlagen met kap (nr. 15) en het woonhuis op nr. 13 bestaande uit 1 bouwlaag met kap. Doordat de woning qua bouwhoogte aansluit op deze bouwhoogte en omdat de bebouwing in de bestaande rooilijn wordt geplaatst past de nieuwbouw goed in de omgeving.

# <span id="page-9-0"></span>**2 Beleidsmatige onderbouwing**

# <span id="page-9-1"></span>**2.1 Inleiding**

Op 1 juli 2008 is de nieuwe Wet ruimtelijke ordening (Wro) in werking getreden. Deze gaat uit van een scheiding tussen beleid en normstelling (juridische verankering). Het beleid wordt opgenomen in structuurvisies. Normstelling vindt plaats in het bestemmingsplan en/of in algemene regels die overgenomen moeten worden in bestemmingsplannen. Streekplannen en planologische kernbeslissingen zijn vanaf 1 juli 2008 gelijkgesteld aan structuurvisies. Het overgangsrecht van de Wro regelt dat concrete beleidsbeslissingen van Rijk en provincie overgenomen moeten worden in bestemmingsplannen. De Structuurvisie Infrastructuur en Ruimte bevat geen concrete beleidsbeslissingen.

In dit hoofdstuk wordt een overzicht gegeven van het geldende beleidskader dat relevant is voor het plangebied. Paragraaf 2.2 belicht het rijksbeleid. Het provinciaal/regionaal beleid wordt weergegeven in paragraaf 2.3 en het gemeentelijk beleid in paragraaf 2.4.

# <span id="page-9-2"></span>**2.2 Rijksbeleid**

### **2.2.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. De SVIR is de opvolger van de Nota Ruimte en de Nota mobiliteit. Het Rijk kiest daarin een aantal doelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voorts benoemt het Rijk 13 nationale belangen. Deze belangen zijn gelijkwaardig aan elkaar en beïnvloeden elkaar onderling. In de SVIR is een eerste integrale afweging gemaakt van deze belangen. Dit heeft als gevolg dat het Rijk in gebieden of projecten een gebieds- of projectspecifieke afweging zal maken. Indien nodig maakt het Rijk duidelijk welke nationale belangen voorgaan. In het Meerjarenprogramma Infrastructuur, Ruimte en Transport (MIRT) wordt ook de samenhang met decentrale belangen en regionale opgaven besproken.

#### *Planspecifiek*

Voorliggend plan betreft het toevoegen van 1 woning in de bebouwde kom in Rucphen. Het plan heeft daarmee geen impact op de structuurvisie infrastructuur en Ruimte.

### **2.2.2 Besluit algemene regels ruimtelijke ordening (Barro, 2011)**

Om uitvoering te geven aan de Structuurvisie Infrastructuur en Ruimte, is op 30 december 2011 het Besluit algemene regels ruimtelijke ordening (Barro) in werking getreden. Hierin staat een aantal projecten beschreven die van Rijksbelang zijn en waarmee gemeenten rekening dienen te houden bij het vaststellen van bestemmingsplannen en wijzigings- of uitwerkingsplannen. De projecten zijn exact ingekaderd en voorzien van regels, waaraan bestemmingsplannen moeten voldoen. Het betreft de onderstaande projecten:

- Mainport ontwikkeling Rotterdam
- Kustfundament
- Grote rivieren
- Waddenzee en Waddengebied
- Defensie
- Erfgoederen van uitzonderlijke universele waarde
- Rijksvaarwegen
- Hoofdwegen en landelijke spoorwegen
- Elektriciteitsvoorziening
- Ecologische hoofdstructuur
- Primaire waterkeringen buiten het kustfundament
- IJsselmeergebied (uitbreidingsruimte)
- Veiligheid rond rijksvaarwegen
- Verstedelijking in het IJsselmeer
- Toekomstige rivierverruiming van de Maastakken

#### *Planspecifiek*

.

Door het nationale karakter van het Besluit algemene regels ruimtelijke ordening en de kleine schaal van onderhavig plan, heeft dit bestemmingsplan zeer beperkt raakvlak met dit nationale juridische kader. Het plangebied is niet gelegen in een van de projecten. Er kan daardoor geconcludeerd worden dat onderhavige plan niet in strijd is met het Besluit algemene regels ruimtelijke ordening.

### <span id="page-10-0"></span>**2.3 Provinciaal beleid**

#### **2.3.1 Structuurvisie Ruimtelijke Ordening Noord-Brabant 2014**

De Provinciale Staten hebben op 19 maart 2014 de Structuurvisie Ruimtelijke Ordening (SVRO) – partiële herziening 2014 voor de provincie Noord-Brabant vastgesteld. De SVRO geeft aan welke ambities de provincie heeft en hoe zij deze wil realiseren. In de SVRO geeft de provincie aan hoe zij omgaat met de ruimtelijke opgave voor de periode tot 2025, met een doorkijk naar 2040.

De provincie heeft als sturingsfilosofie 'samenwerken aan kwaliteit': samen met andere overheden, marktpartijen en maatschappelijke organisaties vormgeven aan een duurzame ruimtelijke ontwikkeling van Noord-Brabant. Daarbij respecteert de provincie ieders rol. De provincie onderscheidt de volgende vijf rollen:

#### *1. Ontwikkelen*

De provincie focust in haar ontwikkelingsgerichte rol op een aantal thematische opgaven en op een aantal gebieden. In gebieden waar sprake is van grote ruimtelijke dynamiek, botsende belangen en waar de ontwikkelingen een (inter)provinciale impact hebben, kiest de provincie voor een actieve rol.

#### *2. Ordenen*

De provincie wil de duurzame ruimtelijke ontwikkeling van Noord-Brabant ordenen in robuuste ruimtelijke structuren. Dit zijn de groenblauwe-, de agrarische-, de stedelijke- en de infrastructuur.

#### *3. Beschermen*

De provincie wil belangrijke en onvervangbare waarden beschermen. Voor de Ecologische Hoofdstructuur, de cultuur- en aardkundige waarden en de bescherming van de kernkwaliteiten in de nationale landschappen in Noord-Brabant stelt de provincie een beschermingsregiem op.

#### *4. Regionaal samenwerken*

De provincie kiest voor regionale samenwerking en afstemming in vier regio's. De provincie stimuleert de samenwerking tussen de gemeenten, Rijk en waterschappen in deze regio's en legt afspraken vast in een strategische regionale agenda.

#### *5. Stimuleren*

Bij ruimtelijke ontwikkelingen gaat het niet alleen om de vraag waar welke ontwikkelingen gewenst zijn. Het gaat daarbij ook om de balans tussen de verschillende belangen, functies en kwaliteiten in een gebied. De provincie wil dat ontwikkelingen bijdragen aan de ruimtelijke kwaliteit van Noord-Brabant.

De stedelijke structuur bestaat uit de steden en dorpen in Noord-Brabant. De verschillen tussen de (middel)grote steden, sub urbane kernen, dorpen en plattelandskernen, zowel in ruimtelijk, sociaal als economisch opzicht, zijn een belangrijke kwaliteit van Brabant. De provincie wil het volgende bereiken:

- 1. concentratie van verstedelijking;
- 2. inspelen op demografische ontwikkelingen;
- 3. zorgvuldig ruimtegebruik;
- 4. meer aandacht voor ruimtelijke kwaliteit;
- 5. betere verknoping van stedelijke ontwikkelingen aan de infrastructuur
- 6. versterking van de economische kennisclusters.

De provincie vindt het belangrijk dat er in Noord-Brabant verschil blijft tussen de steden en de kernen in het landelijk gebied. In het landelijk gebied bieden vitale kernen landelijke en meer kleinschalige woonen werkmilieus. Ontwikkelingen voor wonen, werken en voorzieningen zijn gericht op de eigen behoefte. Voor de opvang van de woningbouwbehoefte geldt het principe van bouwen voor migratiesaldo-nul.

De leefbaarheid is een belangrijk aandachtspunt. Samen met de bewoners wordt gezocht naar mogelijkheden om gemeenschappelijke voorzieningen voor de kernen te behouden. Naar verwachting zal overal in Brabant de komende decennia de bevolkingsgroei afnemen en zullen steeds meer gemeenten te maken krijgen met een afname van de bevolking. De provincie vindt het belangrijk dat tijdig wordt ingespeeld op de (toekomstige) bevolkingsontwikkelingen en dat de bewustwording rond deze thematiek wordt vergroot.

#### *Planspecifiek*

Het plangebied is gelegen in de stedelijke structuur, kernen in het landelijk gebied. Door het toevoegen van de woning in de stedelijke structuur wordt voldaan aan de uitgangspunten dat de concentratie plaats vindt op plekken van verstedelijking. Tevens is er sprake van een zorgvuldig ruimtegebruik Het plan sluit daarmee aan op het provinciaal beleid.

#### **2.3.2 Verordening ruimte Noord-Brabant 2014**

In de provinciale Verordening ruimte 2014 staan regels waarmee een gemeente rekening moet houden bij het ontwikkelen van bestemmingsplannen. Door deze regels weten de gemeenten al in een vroeg stadium waar ze aan toe zijn. De onderwerpen die in de verordening staan, komen uit de provinciale structuurvisie. Daarin staat welke belangen de provincie wil behartigen en hoe ze dat wil doen. De verordening is daarbij een van de manieren om die provinciale belangen veilig te stellen.

Uit deze kaart blijkt dat het plangebied is gelegen binnen bestaand stedelijk gebied; kernen in landelijk gebied.

#### *Planspecifiek*

Het initiatief is om op een bestaand perceel een woning toe te voegen. In artikel 4.3 van de verordening zijn regels opgenomen voor nieuwbouw van woningen binnen bestaand stedelijk gebied.

Plannen die voorzien in een stedelijke ontwikkeling moeten uitsluitend zijn gelegen in bestaand stedelijk gebied. Een plan dat voorziet in nieuwbouw van woningen dient een verantwoording te bevatten over de wijze waarop de afspraken die daaromtrent in het regionaal ruimtelijk overleg zijn gemaakt, worden nagekomen. De beoogde nieuwbouw dient zich te verhouden tot de afspraken en tot de beschikbare harde plancapaciteit voor woningbouw. De onderbouwing hiervan is opgenomen bij het gemeentelijk beleid ten aan zien van wonen.

# <span id="page-12-0"></span>**2.4 Gemeentelijke Beleid**

#### **2.4.1 Structuurvisie Rucphen 2030**

De Structuurvisie Rucphen 2030 is een herijking van de StructuurvisiePlus Gemeente Rucphen 2003. De structuurvisie is het instrument om te regelen dat ruimtelijke ontwikkelingen samen optrekken met kwaliteitsverbetering van de kernen en het buitengebied. Gemeente Rucphen wil de aantrekkingskracht versterken voor mensen die graag rustig landelijk willen wonen, maar wel dichtbij voorzieningen en werk. De gemeente Rucphen wil ook in de toekomst aan de woningbouwbehoefte voldoen. De voorkeur gaat uit naar inbreidingslocaties en nieuwe bouwlocaties aan de randen van de bestaande kernen en niet naar verspreiding over de gehele gemeente. Rond de kernen zijn min of meer natuurlijke grenzen aangewezen voor de uiteindelijke dorpsrand. De woonvisie vormt het afwegingskader voor het woningbouwprogramma. Als ruimte voor nieuwe stedelijke functies noodzakelijk is en binnen de bestaande dorpsgebieden geen geschikte locaties voorhanden zijn, is ontwikkeling in deze gebieden aan de randen van de kernen mogelijk. Randvoorwaarde daarbij is een kwalitatieve afronding.

#### *Planspecifiek*

De locatie is gelegen in de kern van Rucphen en kan daardoor worden gezien als inbreidingslocatie. Het plan past daardoor in de structuurvisie.

#### **2.4.2 Woonvisie 2013 - 2018; update voor een blijvend vitale gemeente**

In 2008 is voor de gemeente de Woonvisie 2008 - 2012 opgesteld. De gemeente Rucphen kiest voor een vitale gemeente. 'Kiezen voor een vitale gemeente' is het centrale thema van de woonvisie. Het thema geeft richting aan de beleidskeuzes die de gemeente wil maken:

*Speerpunt 1: ruim aanbod voor starters en jonge terugkeerders Speerpunt 2: meer kansen voor senioren en zorgvragers Speerpunt 3: meer ruimte voor doorstromers en instromers*

In de Woonvisie 2013-2018 herijkt de gemeente het woonbeleid op basis van de nieuwe realiteit. Gezien de dynamiek op de woningmarkt is deze woonvisie geen blauwdruk. De gemeente schetst een toekomstvisie met ruimte om in te spelen op toekomstige ontwikkelingen.

De kwaliteiten van Rucphen als woongemeente zijn het dorpse gemeenschapsgevoel, het kleinschalige groene karakter, de nabijheid van de bossen en het goede aanbod aan voorzieningen. Ook in de toekomst blijven dit de sterke punten van de gemeente. Deze kwaliteiten vormen de basis voor de woonvisie. Het woonbeleid blijft zorgvuldig omgaan met deze kwaliteiten om de aantrekkelijkheid van Rucphen pen te handhaven en te versterken.

#### *Planspecifiek*

Door het plan wordt een woning passend bij speerpunt 3 van de Woonvisie toegevoegd. De gemeente wil een bredere groep mogelijkheden bieden, om een tweekapper of vrijstaande woning met een kavel vanaf 300 tot circa 500 m² te realiseren. Circa 20% van de beoogde nieuwbouw, waaronder inwoners met bouwkavels, is bestemd voor de doelgroep doorstromers tot circa 55 jaar, wat bestaat uit ongeveer 120 woningen. Voorliggend plan sluit aan op deze ambitie.

Ten tweede heeft de gemeente *Beleidsregel voor particuliere initiatieven.* De gemeente hanteert een beleidskader als toetsingscriterium voor particulieren die op eigen grond een woning wensen te bouwen. Het gaat hierbij om individuele particuliere initiatieven voor de bouw van één woning gelegen binnen de bebouwde kom. De beleidsregel bevat onder andere enkele planologische en volkshuisvestelijke criteria waar het betreffende bouwplan aan moet voldoen. In de volgende paragraaf wordt specifiek op deze beleidsregel ingegaan.

Ten derde is één van de ambities om te voorzien in de behoefte is om het kwalitatieve aanbod aan te passen. Een maatregel hiervoor is bijvoorbeeld het uitgeven van kavels in combinatie met welstandsvrij

bouwen, om de doorstroming te bevorderen. Deze vraag speelt met name in Rucphen en Schijf. Voorliggend plan sluit aan op deze ambitie.

Tot slot wordt de woning nabij het centrum gerealiseerd wat de leefbaarheid, zei het in bescheiden mate, van de kern vergroot.

De beoogde ontwikkeling past in de woonvisie van de gemeente Rucphen, de ontwikkeling draagt bij aan de vitaliteit van de kern Rucphen.

#### **2.4.3 Criteria voor particulieren die op eigen grond één woning wensen te bouwen**

In de beleidsregel "Criteria voor particulieren die op eigen grond één woning wensen te bouwen" zijn de hierboven besproken uitgangspunten, afkomstig uit de woonvisie, nader uitgewerkt en geconcretiseerd. Hierin zijn planologische- en volkshuisvestelijke criteria opgenomen. De bouwkavel moet voldoen aan de volgende planologische criteria:

- 1. De locatie is gelegen in een van de bestemmingsplannen voor de bebouwde kommen.
- 2. De locatie betreft de opvulling van een ruimte in het straatbeeld die aan weerszijden is omgeven door (woon)bebouwing.
- 3. De locatie heeft een breedte van minimaal 15 meter. Een kleinere stramienmaat dan 15 meter kan worden toegestaan, indien het straatbeeld ter plaatse van de locatie waarvoor een verzoek word gedaan, wordt gekenmerkt door een kleinere stramienmaat. De minimale breedte is dan nooit kleiner dan 12 meter.
- 4. De locatie heeft een diepte van minimaal 25 meter. Het college kan hiervan afwijken als het perceel een oppervlakte van minimaal 400 m² heeft.
- 5. Invulling van de locatie is passend binnen de stedenbouwkundige opzet van de straat.
- 6. De locatie is rechtstreeks gelegen aan de openbare weg.
- 7. De locatie mag niet zijn gelegen binnen milieuhygiënische belemmeringzones.
- 8. De locatie moet passen binnen de uitgangspunten van de Wet Geluidhinder.
- 9. De economische uitvoerbaarheid van realisering van woningbouw op de locatie moet door de aanvrager gewaarborgd worden (exploitatieovereenkomst, bouwrijpmaken, planschade laten onderzoeken en uitbetalen).
- 10. De gemeente zal medewerking verlenen in de vorm van een partiële planherziening. De kosten van planontwerp en planprocedure komen voor rekening van de aanvrager. Tevens zijn de volgende volkshuisvestelijke criteria van toepassing:
	- 1. De te bouwen woning dient ten goede te komen aan een persoon die behoort tot de doelgroepen van beleid zoals deze genoemd worden in de Woonvisie 2008 – 2012.
	- 2. De te bouwen woning dient te passen binnen het woningbouwprogramma voor de gemeente Rucphen.
	- 3. In de looptijd van de Woonvisie voor de periode van 2008 tot 2012 wordt in 100 gevallen medewerking verleend.

Op 24 maart 2009 heeft het college de beleidsregel aangevuld op een aantal punten, waarbij in dit kader met name de volkshuisvestelijke criteria van belang zijn. In deze aanvulling is onder andere opgenomen dat enkel de doelgroepen beschreven in de woonvisie in aanmerking kunnen komen om te bouwen op eigen grond. De doelgroepen zijn in de beleidsregel nader uitgewerkt waarbij per doelgroep een belangrijk aspect is dat men inwoner dient te zijn van de gemeente Rucphen of een sociale binding heeft met de gemeente Rucphen.

Middels het plan wordt voldaan aan de planologische criteria uit de beleidsregel:

De locatie is gelegen binnen het plangebied van het bestemmingsplan "Kom Rucphen". De nieuw te bouwen woningen worden gesitueerd aan de openbare weg de Sint Martinusstraat waarbij het

straatbeeld wordt gevormd door aan weerszijden bebouwing met woningen en een winkel. De open ruimte wordt opgevuld en middels de realisering van de nieuw te bouwen woning wordt de ruimtelijke structuur versterkt.

Het perceel is aan de voorzijde ruim 12 meter breed en wordt naar achteren toe breder. De diepte van het perceel is ca 50 meter en voldoet daarmee aan de eis van minimaal 25 meter diep. Met betrekking tot de voorwaarden inzake milieuhygiënische aspecten, als de economische uitvoerbaarheid wordt verwezen naar de volgende hoofdstuk 3 milieutechnische uitvoerbaarheid en hoofdstuk 5 Maatschappelijk en economische uitvoerbaarheid. De uitvoerbaarheid van het plan wordt in deze hoofdstukken aangetoond.

Voor wat betreft de volkshuisvestelijke criteria wordt voldaan omdat de initiatiefnemers binding hebben met de kern Rucphen en omdat gebouwd voor de doelgroepen zoals beschreven is in paragraaf 2.4.2. aangaande de woonvisie.

.

# <span id="page-15-0"></span>**3 Milieutechnische uitvoerbaarheid**

Een bestemmingsplan moet voorzien in een goede ruimtelijke ordening, zoals de Wro ex art 3.1 stelt. De invulling van dit vereiste is in de jurisprudentie verder gepreciseerd. Onderstaand is per woon- en omgevingsaspect beoordeeld of en wat voor een wijziging optreedt, en of een goed woon- en leefklimaat voor zowel de omgeving als het plangebied zelf gegarandeerd blijft.

### <span id="page-15-1"></span>**3.1 Milieueffectrapportage (m.e.r.)**

#### **3.1.1 Toetsingskader**

Per 1 april 2011 is het Besluit-m.e.r. gewijzigd en in lijn gebracht met de Europese richtlijn hieromtrent (nr. 85/337/EEG). Voor deze wetswijziging kon bij de vraag of er een MER moest worden gemaakt, dan wel een mer-beoordeling moest worden uitgevoerd, worden volstaan met een toets aan de activiteiten en de bijbehorende getalsmatige grenzen uit het Besluit m.e.r. (bijlage C en D). Omdat de Europese richtlijn geen getalsmatige grenzen kent voor m.e.r.-plichtige activiteiten, zijn getalsmatige grenzen uit het Besluit-m.e.r. niet meer 'hard', maar hebben deze meer een indicatieve waarde.

Concreet betekent dit dat bij de vraag of er een m.e.r. of een mer-beoordeling dan wel een plan-m.e.r. moet worden uitgevoerd, niet zonder meer kan worden uitgegaan van de getalsmatige grenzen in kolom 2 van bijlage C en D, maar dat meer in algemene zin beoordeeld moet worden of er sprake is van belangrijke nadelige milieugevolgen, waardoor het opstellen van een MER noodzakelijk zou zijn.

Een plan-m.e.r. is wettelijk verplicht wanneer:

het plan kaders stelt voor activiteiten in het plangebied waarvoor een (project)mer noodzakelijk is, dan wel waarvoor beoordeeld moet worden of een (project)m.e.r. noodzakelijk is; de activiteiten in het bestemmingsplan mogelijk leiden tot significante gevolgen voor Natura 2000-gebieden (passende beoordeling noodzakelijk).

Bij een planmer gaat het om besluiten uit kolom 3 van bijlage C en D van het Besluit m.e.r. Een (projectof besluit)-m.e.r. betreft een besluit op grond waarvan geen nader Besluit-m.e.r. of (beoordelings- )plichtig besluit meer nodig is. Het plan schept dus geen kader meer voor een mer-(beoordelings)plichtig besluit. Het gaat daarbij bijvoorbeeld om een bestemmingsplan wat in directe zin woningbouw mogelijk maakt waarvoor een m.e.r.-plicht geldt, of om een omgevingsvergunning voor het in werking hebben van een veehouderij (met aanzienlijke milieugevolgen). Het betreft hier besluiten uit kolom 4 van bijlage C en D van het Besluit-m.e.r.

De wetswijziging van 1 april 2011 heeft tot gevolg dat ook onder de drempelwaarden beoordeeld moet worden of een m.e.r.-procedure doorlopen moet worden. Dit geldt zowel voor besluiten uit kolom 4 als voor besluiten (plannen) uit kolom 3 (plan-m.e.r.). In geval het project onder de drempelwaarde valt is deze beoordeling vormvrij. Dit betekent dat deze beoordeling via de officiële m.e.r. beoordelingsprocedure kan geschieden, maar in veel gevallen zal een beoordeling in de toelichting bij het plan voldoende zijn.

#### *Planspecifiek*

Voorliggend plan betreft geen activiteit zoals benoemt in het Besluit-m.e.r. (Bijlage C en D). Dit betekent dat er geen sprake is van een m.e.r.-plicht en dat geen vormvrije m.e.r. beoordeling noodzakelijk is. Voor onderliggend plan kan voor de milieugevolgen op basis van de in dit hoofdstuk behandelde milieuaspecten geoordeeld worden dat belangrijke nadelige milieugevolgen kunnen worden uitgesloten.

### <span id="page-16-0"></span>**3.2 Bedrijven en milieuzonering**

Een goede ruimtelijke ordening beoogt het voorkomen van voorzienbare hinder en gevaar door milieubelastende activiteiten. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en milieugevoelige functies (zoals woningen) worden hinder en gevaar voorkomen en wordt het bedrijven mogelijk gemaakt zich binnen aanvaardbare voorwaarden te vestigen. Er dient dus beoordeeld te worden:

- 1. Past de nieuwe functie in de omgeving?
- 2. Laat de omgeving de nieuwe functie toe?

Om dit gestandaardiseerd te kunnen beoordelen zijn in de VNG-brochure Bedrijven en Milieuzonering richtafstanden opgesteld. Deze afstanden geven voor gemiddelde bedrijfssituaties aan op welke afstand geen hinder is te verwachten. De meer verfijnde afstemming voor de voorkoming van milieuhinder vindt vervolgens plaats in het kader van de Wet milieubeheer.

Voor deze afstanden in de brochure geldt dat naast de factoren aard en omvang van het bedrijf deze mede afhankelijk zijn van de omgeving. Voor een rustige woonomgeving gelden andere afstanden (strengere eisen) dan voor andere gebieden, zoals drukke woonwijken, gemengde gebieden en landelijke gebieden. De betreffende VNG-publicatie vormt geen wettelijk kader. De in de publicatie opgenomen afstanden betreffen richtafstanden.

#### *Planspecifiek*

Voorliggend plan betreft het wijzigen van de bestemming 'Wonen' zonder bouwvlak naar de bestemming 'Wonen' met bouwvlak. Ten noorden van de locatie is de bestemming 'Detailhandel' opgenomen. Detailhandel heeft volgens de VNG-brochure een milieuhindercategorie 1 en is daarmee goed te combineren met de woonfunctie.

Ten westen en zuiden grenst het plangebied aan het bestemmingsplan 'Buitengebied Rucphen, Gebrande hoefstraat 2. In dit kleine (postzegel)bestemmingsplan is de bestemming 'Bedrijf' opgenomen met de aanvullende aanduidingen dat enkel een hovenier en een bedrijfswoning is toegestaan. Een hoveniersbedrijf heeft een milieuhindercategorie van 3.1 en dient daarmee in een rustig woongebied een afstand van 50 meter aan te houden tot de woonfunctie. Het plan voor de Gebrande Hoefstraat 2 betreft het vastleggen van een bedrijfssituatie die al meerdere jaren feitelijk aanwezig is. Dit plan is in 2016 vastgesteld. In dit plan is gemotiveerd hoe deze bedrijfsfunctie ingepast kan worden tussen de omliggende woonfuncties. Onderstaand het plangebied met een rode globale plangrens. Ten westen en ten zuiden het hoveniersbedrijf waarvoor een nieuw bestemmingsplan is opgesteld. Hiernavolgend de motivatie uit het bestemmingsplan Gebrande hoefstraat 2 waarom het plan toch ingepast kan worden in de bestaande omgeving met de diverse woonbestemmingen.

*Uitsnede vigerende bestemmingsplannen (bron: ruimtelijkeplannen.nl)*

Motivatie hoveniersbedrijf in woonwijk opgenomen in bestemmingsplan 'Buitengebied Rucphen, Gebrande hoefstraat 2 ' (bron: Agel Adviseurs):

*'Met het plan wordt een hoveniersbedrijf, hoewel feitelijk al aanwezig, juridisch-planologisch bestemd. Het is daarom van belang om te bepalen of het woon- en leefklimaat van bestaande woningen onevenredig wordt aangetast als gevolg van dit bestemmingsplan. Het hoveniersbedrijf is geen milieugevoelige functie. De bedrijfswoning in het plangebied is wel een gevoelige functie. De woning is echter reeds in de bestaande situatie aanwezig, en vanuit het bedrijf behoeft niet getoetst te worden voor woningen die onderdeel uitmaken van de inrichting.*

*In de omgeving van het plangebied bevinden zich meerdere woningen. De dichtstbijzijnde woning aan de Gebrande Hoefstraat 8 is gelegen op een afstand van circa 12 meter van de inrichtingsgrens. De woning aan de Gebrande Hoefstraat 12 is gelegen op een afstand van 20 meter afstand van de bestemming "Bedrijf".*

*De bouwvlakken van de woningen aan de Sint Martinusstraat 11-17 zijn gelegen op een afstand, variërend van 35 meter tot 50 meter van de inrichtingsgrens.*

*Een hoveniersbedrijf is op basis van de VNG brochure een bedrijf dat behoort tot milieucategorie 3.1, wanneer het bedrijfsoppervlakte meer dan 500 m2 is. Er geldt een richtafstand van 50 meter ten opzichte van een rustige woonwijk, uit oogpunt van het aspect geluid. Voor de aspecten geur en stof geldt een richtafstand van respectievelijk 30 en 10 meter.*

*De richtafstand van het aspect geluid kan op basis van de aanmerking tot gemengd gebied worden gereduceerd tot 30 meter.*

*Aan de richtafstand van geluid wordt niet voldaan ter plaatse van de woningen Gebrande Hoefstraat 2, 8 en 10. De richtafstand van het aspect geur wordt niet gehaald ter plaatse van Gebrande Hoefstraat 8. Aan de richtafstand van stofhinder wordt voldaan.*

*Voor het aspect geluid is een onderzoek uitgevoerd om te bepalen of sprake is van een goede ruimtelijke ordening.5 Hierbij is rekening gehouden met het geluid dat wordt veroorzaakt door de bedrijfsbusjes (met eventueel aanhanger) die gebruik maken van de bestaande oprit. Hieronder worden de conclusies gegeven. Het volledige rapport is opgenomen in de bijlage 4.*

*Uit het akoestisch onderzoek blijkt dat bij de beoogde representatieve bedrijfssituatie van de ruimtelijke ontwikkeling voor de bestaande ontsluiting voldaan wordt aan het toetsingskader geluid geldend voor een gemengd gebied en het Activiteitenbesluit milieubeheer voor de onderdelen langtijdgemiddeld beoordelingsniveau en indirecte hinder.*

*De bedrijfsmatige activiteiten vinden enkel plaats in de dagperiode (7:00-19:00). Voor het langtijdgemiddeld beoordelingsniveau geldt dat de hoogste geluidsbelasting 48 dB(A) bedraagt ter plaatse van de woning Gebrande Hoefstraat 8. De richt- en grenswaarde van 50 dB(A) wordt hiermee niet overschreden.*

*Voor het maximaal geluidniveau geldt dat de hoogste geluidsbelasting 70 dB(A) bedraagt ter plaatse van de achtergevels van de nieuwbouw op de bouwkavels 1 en 2. De richt- en grenswaarde van 70 dB(A) wordt hiermee niet overschreden. Het maximaal geluidniveau wordt veroorzaakt door de verkeersbewegingen van het aan- en afrijden van de vrachtwagens en/of tractoren.*

*Ten aanzien van het laden en lossen geldt dat dit op eigen terrein dient plaats te vinden. In het kader van het Activiteitenbesluit milieubeheer worden piekgeluiden als gevolg van de verkeersbewegingen ten behoeve van laad- en loshandelingen in de dagperiode uitgesloten van beoordeling.*

*Voor de indirecte hinder geldt dat de hoogste geluidsbelasting 43 dB(A) bedraagt ter plaatse van de voorgevels van de woningen Gebrande Hoefstraat 8 en 12. De richt- en grenswaarde van 50 dB(A) wordt hiermee niet overschreden.*

*Voor incidentele bedrijfssituatie (minder dan 12 dagen per jaar) gelden geen wettelijke grenswaarden. In het kader van een goede ruimtelijke ordening is het wenselijk om de geluidbelasting van deze situaties in beeld te brengen. Voor deze bedrijfslocatie is enkele dagen per jaar sprake van het verkleinen van het verzamelde groenafval. De optredende geluidbelasting ter plaatse van de omliggende woningen is in de dagperiode gelegen tussen de 47 en 63 dB(A). Voor incidentele bedrijfssituaties kunnen deze geluidsbelasting als aanvaardbaar aangemerkt worden, desalniettemin is besloten om het versnipperen van groenafval te verbieden. In de regels van dit bestemmingsplan staat deze activiteit daarom bij verboden gebruik.*

*Het aspect geur speelt een beperkte rol bij dit hoveniersbedrijf. Eventuele geurhinder is te verwachten van bestrijdingsmiddelen en/of groenafval. Het hoveniersbedrijf heeft een beperkte opslag van bestrijdingsmiddelen (circa 20 liter), die niet ter plaatse worden gebruikt en inpandig worden opgeslagen. In de nieuwe situatie zullen deze bestrijdingsmiddelen worden opgeslagen in de bedrijfsloods, welke op ten minste 30 meter van de woning aan Gebrande Hoefstraat 8 is gelegen. De woningen aan de Sint Martinusstraat zijn op ten minste 50 meter gelegen. De opslag van groenafval vindt eveneens plaats aan de noordzijde van het perceel op een afstand van ten minste 30 meter van woningen. Derhalve is er geen geurhinder te verwachten voor omliggende woningen.*

*De opslag van grond, teelaarde en zand vindt plaats in de eerste twee opslagvakken aan de zuidzijde van het perceel. Van deze opslagvakken is geen relevante geurhinder te verwachten, omdat deze aardesoorten geen relevante emissie hebben. Mocht er wel een voor geurhinder relevante soort worden opgeslagen, dan dient te allen tijde voldaan te worden aan de regels uit het Activiteitenbesluit.*

#### *5.4.2 Conclusie*

*Op basis van het voorgaande wordt geconcludeerd dat sprake is van een acceptabel woon- en leefklimaat ter plaatse. De omliggende woningen worden niet onevenredig aangetast in het woon- en leefklimaat. Er gelden daarom geen belemmeringen ten aanzien van de haalbaarheid',*

Op basis van het bovenstaand aangehaalde akoestisch onderzoek is verantwoord dat de bestemming van het naastgelegen hoveniersbedrijf inpasbaar is tussen de aanwezige woningen. In voorliggend plan wordt een nieuw bouwvlak mogelijk gemaakt. Er komt derhalve de mogelijkheid om een woning te bouwen bij. Tevens is als gevolg van voortschrijdend inzicht duidelijk geworden dat mantelzorgwoningen toegestaan op het achtererf ook beoordeeld moeten worden als een geluidgevoelig object. Om te beoordelen of het bouwvlak en de mantelzorgwoning op het achtererf inpasbaar zijn nabij het hoveniersbedrijf is een akoestisch onderzoek naar industrielawaai uitgevoerd, zie bijlage 1. De conclusie van het onderzoek luidt:

*'Uit de geluidcontouren en de rekenresultaten blijkt dat het langtijdgemiddeld beoordelingsniveau op de planlocatie ten hoogste 40 dB(A) bedraagt,' ….. 'Op toetspunt C op de zuidwest punt van het perceel bedraagt het langtijdgemiddeld beoordelingsniveau ook precies 40 dB(A). De geluidnorm van 50 dB(A) uit het Activiteitenbesluit milieubeheer wordt dus niet overschreden.*

*De woning aan de Gebrande Hoefstraat 8 is in de bestaande situatie het meest kritisch voor de geluidruimte van het hoveniersbedrijf, omdat de meest geluid producerende activiteiten op het terrein achter deze woning plaatsvinden. Ter plaatse van deze woning bedraagt het langtijdgemiddeld beoordelingsniveau ten hoogste 48 dB(A) op 1,5 meter hoogte. Dit betekent dat het hoveniersbedrijf nog 2 dB(A) geluidruimte heeft ten opzichte van de geluidnorm van 50 dB(A). Als het bedrijf deze* 

*geluidruimte benut, is het langtijdgemiddeld beoordelingsniveau op de planlocatie nog steeds lager dan 50 dB(A).*

*Dit betekent dat het plan tussen de Sint Martinusstraat 13 en 15 voor wat betreft het langtijdgemiddeld beoordelingsniveau van het hoveniersbedrijf geen belemmering vormt voor zijn bedrijfsvoering en er dus sprake is van een aanvaardbaar woon- en leefklimaat.'*

Tijdens de ontwerpfase is erop gewezen dat een berekening ontbreekt van de maximale geluidsbelasting op het achtererf van de nieuwe woning aan de Sint Martinusstraat tussen nrs. 13 en 15. Op het achtererf is namelijk op basis van vergunningsvrij bouwen een mantelzorgwoning mogelijk dat een geluidgevoelig object betreft. Hierdoor zou er een belemmering voor de bedrijfsvoering kunnen optreden van het achterliggende hoveniersbedrijf. Om dit te beoordelen is een aanvullende akoestische berekening uitgevoerd, zie bijlage 7. De conclusie van het onderzoek luidt: *'Uit de rekenresultaten blijkt dat het maximaal geluidniveau 64 tot 69 dB bedraagt. De hoogste geluidbelasting van 69 dB wordt berekend op toetspunt G. Uit de deelbijdrageberekening (zie bijlage 2) blijkt dat het overslaan van straatmateriaal de maatgevende geluidbron is. De richtwaarde van 70 dB(A) wordt niet overschreden.'*

Voorliggend plan vormt gezien de uitgevoerde onderzoeken geen belemmering voor de bedrijfsvoering van het ten westen gelegen hoveniersbedrijf. Tevens vormt de naastgelegen detailhandelsbestemming geen beperking voor de voorgenomen ontwikkeling. Het aspect bedrijven en milieuzonering vormt dan ook geen belemmering voor voorliggend plan.

# <span id="page-19-0"></span>**3.3 Geluidhinder**

In het kader van een goede ruimtelijke ordening wordt ernaar gestreefd om de geluidhinder als gevolg van spoor-, wegverkeer of industrie te beperken. Op basis van de Wet geluidhinder (Wgh) zijn er normen gesteld tot welke maximale geluidsniveaus geluidgevoelige functies belast mogen worden. De Wgh geeft tevens aan in welke situaties middels onderzoek aangetoond moet worden of aan deze normen voldaan kan worden. Op basis van de Wet ruimtelijke ordening en bijbehorende jurisprudentie gelden aanvullende onderzoekverplichtingen.

### *Planspecifiek*

Voorliggend plan betreft het toevoegen van een woning op een bestemming Wonen zonder bouwvlak. De locatie is gelegen aan de Sint Martinusstraat. Dit is een 50 km per uur weg. Deze weg wordt in de toekomst aangepast naar een 30 km/h weg. Vanuit de Wgh geldt een onderzoeksverplichting voor 50km/h wegen. Om te bepalen of voldaan kan worden aan de eisen ten aanizen van geluidbelasting op de gevel is een akoestisch onderzoek uitgevoerd, zie bijlage 2. De conclusie van het onderzoek luidt: '*Het plan aan de St. Martinusstraat 13 behelst het bouwen van een woning. De woning ligt binnen de geluidzone van de Gebrande Hoefstraat. Het wegverkeer op de Gebrande Hoefstraat leidt niet tot een overschrijding van de voorkeursgrenswaarde voor wegverkeerslawaai. De geluidbelasting bedraagt Lden=40 dB.*

*De geluidbelasting vanwege de niet-gezoneerde St. Martinusstraat bedraagt maximaal Lden=59 dB. De aanwezigheid van een geluidluwe gevel en een slaapvertrek aan de geluidluwe zijde zorgen voor een goede ruimtelijke ordening. Omdat de voorkeursgrenswaarde voor wegverkeerslawaai vanwege een gezoneerde weg niet wordt overschreden voldoet het plan aan de grenswaarden uit de Wet geluidhinder. Er hoeft geen Hogere waarde te worden aangevraagd..'*

<span id="page-19-1"></span>Het aspect geluidhinder vormt dan ook geen belemmering voor onderhavig plan.

# **3.4 Ecologie**

In het kader van een goede ruimtelijke ordening moet bepaald worden of een plan nadelige effecten kan hebben voor beschermde plant- en diersoorten in en nabij het plangebied. Indien de ontwikkeling verstoring of vernietiging van beschermde soorten of hun leefgebied kan inhouden dient onderzocht te worden of eventuele soorten aanwezig zijn. Wanneer dit het geval is moet tevens aangetoond worden middels welke ingrepen deze verstoring voorkomen dan wel gecompenseerd wordt.

#### *Planspecifiek*

#### *Gebiedsbescherming*

Het plangebied bevindt zich niet in de nabijheid van een gebied dat is aangewezen in het kader van de natuurbeschermingswet 1998. Op een afstand 12 kilometer ten zuiden van het plangebied ligt het Natura 2000-gebied "De Maatjes, Wuustwezelheide en Groot Schietveld" (België). Het Natura 2000 gebied betreft een vogelrichtlijngebied. De voorgenomen ontwikkeling heeft gelet op de omvang, soort ruimtelijke ingreep en de tussenliggende afstand geen invloed op dit gebied. Eventueel verstorende factoren zoals oppervlakteverlies, versnippering, verdroging en verstoring door trilling, licht en geluid zijn met de voorgenomen planontwikkeling niet van toepassing.

Het plangebied maakt geen onderdeel uit van het Nationaal Natuurnetwerk. Het dichtstbijzijnde gebied dat behoort tot het NNN betreft het type: 'Vochtige bos met productie (N16.02) ten zuiden van het plangebied. Met de voorgenomen planontwikkeling is er geen sprake van directe vernietiging van het NNN. Aangezien het beoogde plan geen directe relatie heeft met een gebied dat is aangewezen als NNN, geen verbindende functie vervult en gezien het toekomstige gebruik zijn negatieve effecten uit te sluiten. Van negatieve uitstralingseffecten door geluid, licht en verdroging op het Nationaal Natuur Netwerk is geen sprake.

De afstand tot deze gebieden bedraagt minimaal 500 meter. Omdat het plan het toevoegen van een bouwvlak binnen de bestaande bestemming 'Wonen' betreft kan geconcludeerd worden dat geen nadelige effecten te verwachten zijn op de ecologische waarden van de beschermde gebieden als gevolg van de beoogde ontwikkeling.

#### *Soortenbescherming*

Bij een ruimtelijke ontwikkeling dient beoordeeld te worden of de voorgenomen ontwikkeling geen vernietiging of belemmering van beschermde soorten inhoud. Voorliggend plan betreft het toevoegen van een bouwvlak binnen de vigerende bestemming 'Wonen'. Feitelijk zullen op het terrein twee schuren worden gesloopt. Om te bepalen of beschermde soorten in het geding zijn is een ecologische quickscan uitgevoerd, zie bijlage 3. De conclusie van het onderzoek luidt: '

- Door de geplande activiteiten zullen de actuele dan wel potentiële vaste verblijfplaatsen van de huisspitsmuis behorende tot de categorie 'andere' soorten sterk verminderen of geheel verdwijnen. De soort is in Noord-Brabant vrijgesteld, waardoor de aanvraag van een ontheffing voor het vernielen of beschadigen van de vaste verblijf- en/of rustplaatsen niet noodzakelijk is.
- Verwijdering van het broedbiotoop (door het slopen van gebouwen) van vogels binnen het plangebied dient plaats te vinden buiten het broedseizoen (= maart tot en met september), tenzij door een vogeldeskundige tijdens een inspectie is vastgesteld dat er geen vogels broeden in de gebouwen.
- Op basis van de huidige inrichting en een deskundigenoordeel kan worden gesteld dat een gedetailleerder (jaarrond)onderzoek naar vleermuizen, broedvogels of andere beschermde soorten niet noodzakelijk is.

Het aspect ecologie vormt geen belemmering voor voorliggend plan.

# <span id="page-21-0"></span>**3.5 Bodem**

Het is wettelijk geregeld in de Wet Bodembescherming (Wbb) en de bouwverordening dat bouw en gebruik van gronden pas kan plaatsvinden als de bodem geschikt is (of geschikt is gemaakt) voor het beoogde doel. Een nieuwe bestemming mag pas worden opgenomen, als is aangetoond dat de bodem geschikt (of geschikt te maken) is voor de nieuwe of aangepaste bestemming. Indien sprake is van een verdachte locatie dient onderzocht te worden in welke mate de bodem verontreinigd is en wat voor gevolgen een eventuele bodemverontreiniging heeft voor de uitvoerbaarheid van het plan.

#### *Planspecifiek*

Voorliggend plan betreft het toevoegen van een bouwvlak binnen de vigerende bestemming 'Wonen'. Feitelijk zullen op het terrein twee schuren worden gesloopt. Daarvoor in de plaats komt een vrijstaande woning. Om de geschiktheid te bepalen is een bodemonderzoek uitgevoerd, zie bijlage 4. De conclusie van het bodemonderzoek luidt:

'*Op basis van dit onderzoek kan geconcludeerd worden dat de toplaag van de onderzoekslocatie plaatselijk vermengd is met kolenstof en sporen kolen. De vermenging van de toplaag met kolenstof is overwegend waargenomen in de bovenste 5 à 15 cm van de bodem. In een enkele boring zijn sporen kolen waargenomen tot op een diepte van 50 en 100 cm –mv.*

*In het zwart met kolenstof vermengde bovengrondmengmonster MM1 (3-15 cm –mv) is een matige verontreiniging aan PAK's (VROM10) en is een lichte, maar duidelijke verontreiniging aan minerale olie gemeten. Uit het chromatogram van de minerale oliebepaling is afgeleid dat de respons aan minerale olie is veroorzaakt door PAK's. In de overige twee samengestelde bovengrondmengmonsters zijn lichte verontreinigingen aan PAK's (VROM10) gemeten. In beide bovengrondmengmonsters blijven de concentraties aan minerale olie beneden de achtergrondwaarde.*

*Dit onderzoek heeft in het kader van de Wet bodembescherming op de onderzoekslocatie geen saneringslocatie aangetoond. De gemeten concentraties leveren ter plaatse van de geplande woning met erfverharding en siertuin geen risico's op voor de volksgezondheid en het milieu en leveren geen bezwaren op voor de geplande bouwactiviteiten en het geplande toekomstige gebruik. Ter hoogte van een eventueel aan te leggen moestuin wordt wel geadviseerd zorg te dragen voor een zintuiglijk schone teelaarde toplaag..'*

Gezien deze conclusie is het aspect bodem geen belemmering voor onderhavig plan.

### <span id="page-21-1"></span>**3.6 Luchtkwaliteit**

Het toetsingskader voor luchtkwaliteit wordt gevormd door de Wet milieubeheer luchtkwaliteitseisen, (Titel 5.2. Wet Milieubeheer, (ook wel Wet luchtkwaliteit genoemd, Wlk)). De Wlk bevat grenswaarden voor zwaveldioxide, stikstofdioxide en stikstofoxiden, fijn stof, lood, koolmonoxide en benzeen. Hierbij zijn in de ruimtelijke ordeningspraktijk vooral de grenswaarden voor stikstofdioxide (jaargemiddelde) en fijn stof (jaar- en daggemiddelde) langs wegen van belang. De grenswaarden van de laatstgenoemde stoffen zijn in onderstaande tabel weergegeven.

| Stof             | Toetsing van                                                                  | Grenswaarde | Geldig             |
|------------------|-------------------------------------------------------------------------------|-------------|--------------------|
| Stikstofdioxide  | jaargemiddelde concentratie                                                   | 40 µg / m³  | sinds 2015         |
| (NO2)            | Uurgemiddelde (mag max. 18 keer per jaar<br>worden overschreden)              | 200 µg / m³ |                    |
| Fijn stof (PM10) | jaargemiddelde concentratie                                                   | 40 µg / m³  | vanaf 11 juni 2011 |
|                  | 24-gemiddelde concentratie (mag max. 35<br>keer per jaar worden overschreden) | 50 µg / m³  | vanaf 11 juni 2011 |

| Fijn stof (PM2,5)<br>jaargemiddelde concentratie           | 25 µg / m³ | Sinds 2015 |  |
|------------------------------------------------------------|------------|------------|--|
| Tabel: grenswaarden maatgevende stoffen Wet luchtkwaliteit |            |            |  |

In het kader van een goede ruimtelijke ordening en op basis van artikel 5.16 van de Wet milieubeheer wordt bij het opstellen van ruimtelijke plannen, uit oogpunt van de bescherming van de gezondheid van de mens, rekening gehouden met de luchtkwaliteit.

In het Besluit NIBM (Niet in Betekenende Mate) en de bijbehorende regeling is exact bepaald in welke gevallen een project vanwege de beperkte gevolgen voor de luchtkwaliteit niet aan de grenswaarden hoeft te worden getoetst. Dit kan het geval zijn wanneer een project een effect heeft van minder dan 3% van de jaargemiddelde grenswaarde NO2 en PM10.

#### *Planspecifiek*

Een plan voldoet in de regel aan het NIBM-criterium als het minder dan 1.500 woningen betreft dan wel als er sprake is van een BVO van maximaal 100.000 m2 . Voorliggend plan betreft het toevoegen van een bouwvlak binnen de vigerende bestemming 'Wonen'. Feitelijk zullen op het terrein twee schuren worden gesloopt. Daarvoor in de plaats komt een vrijstaande woning. De ontwikkeling blijft ruim onder de NIBM-norm en nader onderzoek in het kader van luchtkwaliteit is dan ook niet noodzakelijk. Het aspect luchtkwaliteit vormt geen belemmering voor voorliggend plan.

# <span id="page-22-0"></span>**3.7 Externe Veiligheid**

Sommige activiteiten brengen risico's op zware ongevallen met mogelijk grote gevolgen voor de omgeving met zich mee. Externe veiligheid richt zich op het beheersen van deze risico's. Het gaat daarbij om onder meer de productie, opslag, transport en het gebruik van gevaarlijke stoffen. Dergelijke activiteiten kunnen een beperking opleggen aan de omgeving. Door voldoende afstand tot de risicovolle activiteiten aan te houden kan voldaan worden aan de normen. Aan de andere kant is de ruimte schaars en het rijksbeleid erop gericht de schaarse ruimte zo efficiënt mogelijk te benutten. Het ruimtelijk beleid en het externe veiligheidsbeleid moeten dus goed worden afgestemd. De wetgeving rond externe veiligheid richt zich op de volgende risico's:

- risicovolle (Bevi-)inrichtingen;
- vervoer gevaarlijke stoffen door buisleidingen;
- vervoer gevaarlijke stoffen over weg, water of spoor.

Daarnaast wordt er in de wetgeving onderscheid gemaakt tussen de begrippen kwetsbaar en beperkt kwetsbaar en plaatsgebonden risico en groepsrisico.

#### *Kwetsbaar en beperkt kwetsbaar*

Kwetsbaar zijn onder meer woningen, onderwijs- en gezondheidsinstellingen, en kinderopvang- en dagverblijven, en grote kantoorgebouwen (>1.500 m²). Beperkt kwetsbaar zijn onder meer kleine kantoren, winkels, horeca en parkeerterreinen. De volledige lijst wat onder (beperkt) kwetsbaar wordt verstaan is in het Besluit externe veiligheid inrichtingen (Bevi) opgenomen.

#### *Plaatsgebonden risico en groepsrisico*

Het plaatsgebonden risico wordt uitgedrukt in een contour van 10-6 als grenswaarde. Het realiseren van kwetsbare objecten binnen deze contour is niet toegestaan. Het realiseren van beperkt kwetsbare objecten binnen deze contour is in principe ook niet toegestaan. Echter, voor beperkt kwetsbare objecten is deze 10-6 contour een richtwaarde. Mits goed gemotiveerd kan worden afgeweken van deze waarde tot de 10-5 contour.

Bij groepsrisico is niet een contour bepalend, maar het aantal mensen dat zich gedurende een bepaalde periode binnen de effectafstand van een risicovolle activiteit ophoudt. Bij groepsrisico wordt gewerkt met een oriëntatiewaarde en niet met een grenswaarde. Hoe meer mensen dicht op de bron zijn bij een bepaalde calamiteit, hoe groter het effect. Het Bevi stelt dat bij elk bestemmingsplan, waar een relevant

groepsrisico aanwezig is dit moet worden verantwoord, ook wanneer dit onder de oriëntatiewaarde ligt. Hierbij geldt hoe hoger het groepsrisico hoe zwaarder de verantwoording is.

#### *Besluit externe veiligheid inrichtingen (Bevi)*

Voor (de omgeving van) de meest risicovolle bedrijven is het 'Besluit externe veiligheid inrichtingen' (Bevi) van belang. Het Bevi legt veiligheidsnormen op aan bedrijven die een risico vormen voor mensen buiten de inrichting. Het Bevi is opgesteld om de risico's, waaraan burgers in hun leefomgeving worden blootgesteld vanwege risicovolle bedrijven, te beperken. Het besluit heeft tot doel zowel individuele als groepen burgers een minimaal (aanvaard) beschermingsniveau te bieden. Via een bijhorende ministeriële regeling (Revi) worden diverse veiligheidsafstanden tot kwetsbare en beperkt kwetsbare objecten gegeven. Aanvullend op het Bevi zijn in het Vuurwerkbesluit en het Activiteitenbesluit (Besluit algemene regels inrichtingen milieubeheer) veiligheidsafstanden genoemd die rond minder risicovolle inrichtingen moeten worden aangehouden.

Het Bevi is gericht aan het bevoegd gezag inzake de Wet milieubeheer en de Wet ruimtelijke ordening en heeft onder meer tot doel om bij nieuwe situaties toetsing aan de risiconormen te waarborgen. Voor de toepassing van het Bevi, wordt een nieuw ruimtelijk besluit gezien als een nieuwe situatie.

#### *Vervoer van gevaarlijke stoffen over weg, water of spoor*

Het toetsingskader voor het onderdeel transportroutes gevaarlijke stoffen is het Besluit transportroutes externe veiligheid (Btev). Dit besluit is op 1 april 2015 in werking getreden. Bepaald moet worden of binnen de invloedsfeer van deze transportassen gevoelige functies mogelijk zijn. Hierbij wordt onderscheid gemaakt in plaatsgebonden risico (PR) en groepsrisico (GR). Een onderdeel van het Btev houdt in dat voor sommige transportassen rekening moet worden gehouden met het Plasbrandaandachtsgebied (PAG). Het PAG is het gebied tot 30 meter van de transportas waarin, bij de realisering van kwetsbare objecten, rekening dient te worden gehouden met de effecten van een plasbrand.

#### *Transport van gevaarlijke stoffen door buisleidingen*

Het Besluit externe veiligheid buisleidingen (Bevb) en de bijbehorende Regeling externe veiligheid buisleidingen (Revb) zijn op 1 januari 2011 in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. Op basis van het Bevb wordt het voor gemeenten verplicht om bij de vaststelling van een bestemmingsplan, op basis waarvan de aanleg van een buisleiding of een kwetsbaar object of een risicoverhogend object mogelijk is, de grenswaarde voor het plaatsgebonden risico in acht te nemen en het groepsrisico te verantwoorden. Het Bevb vervangt hiermee de circulaires Zonering langs hogedruk aardgasleidingen (1984) en Zonering langs transportleidingen voor brandbare vloeistoffen (1991).

#### *Planspecifiek*

Om te beoordelen of er Externe Veiligheidsrisico's zijn is de risicokaart van de provincie geraadpleegd.

*Uitsnede risicokaart, plangebied nabij pijl (bron: IPO)*

#### *Transport gevaarlijke stoffen en buisleidingen*

Er zijn geen transportroutes of buisleidingen in de directe omgeving van het plangebied..

#### *Bevi-inrichtingen en overige veiligheidsrisico's*

Er zijn eveneens geen bevi inrichtingen of overige bedrijven met relevante veiligheidsrisico's in de omgeving.'

#### *Advies Brandweer*

De brandweer heeft in het kader van het wettelijk vooroverleg gereageerd op het plan, zie bijlage 5. Het advies van de brandweer gaat in op opkomsttijd, bereikbaarheid, waarschuwings- en alarmeringsinstallatie, adequate blusoorziening en zelfredzaamheid.

De planlocatie is gelegen in de bebouwde kom van Rucphen en grenst direct aan de openbare weg. De wegen naar de planlocatie voldoen aan de CROW normen. Er bestaat daarom geen twijfel dat voldaan kan worden aan een goede opkomsttijd, goede bereikbaarheid en adequate bluswatervoorziening. In de bebouwde kom is een waarschuwings- en alarminstallatie aanwezig. Tot slot betreft het plan de woonbestemming voor een reguliere woning. Daarmee geen expliciete bestemming voor huisvesting van minder redzame personen.

Op basis van het standaardadvies van de brandweer worden dan ook geen belemmeringen voor het plan voorzien.

Het aspect Externe Veiligheid vormt dan ook geen belemmering voor het plan.

### <span id="page-24-0"></span>**3.8 Archeologie**

#### *Archeologie*

Het archeologisch erfgoed wordt binnen Nederland als waardevol beschouwd. De Monumentenwet legt de verantwoordelijkheid voor de bescherming van het archeologische erfgoed grotendeels bij de gemeente. Sinds 1 september 2007 kent Nederland de Wet op de Archeologische Monumentenzorg (WAMz). Vanaf de inwerkingtreding van deze (wijzigings)wet zijn gemeenten verplicht rekening te houden met archeologische waarden in de bestemmingsplannen.

#### *Planspecifiek*

Voor de locatie geldt op basis van het vigerende bestemmingsplan de dubbelbestemming 'Waarde – archeologie 2' Deze dubbelbestemming schrijft voor dat bij ontwikkelingen archeologisch onderzoek nodig behalve voor onderstaande uitzonderingen.:

- a. vervanging, vernieuwing of verandering van bestaande bebouwing, waarbij de oppervlakte, voor zover gelegen op of onder peil, niet wordt uitgebreid en gebruik wordt gemaakt van de bestaande fundering of;
- b. een bouwwerk dat zonder graafwerkzaamheden niet dieper dan 0,30 meter kan worden geplaatst;
- c. een bouwwerk met een oppervlak kleiner dan 50 m² en dat dieper dan 0,30 meter wordt geplaatst.

Ter plaatse van de bestaande schuren is de ondergrond reeds geroerd. De huidige fundering van de schuren heeft een diepte van ca. 1,00 meter. De fundering van de nieuw te bouwen woning zal niet dieper gaan dan deze reeds geroerde grond. Het deel van de woning dat gebouwd wordt buiten deze reeds geroerde grond bedraagt minder dan ca. 12 m2 , zie ook navolgende tekening.

Aan bovenstaande voorwaarden kan echter niet volledig voldaan worden. Er is daarom aan het bevoegd gezag gevraagd om te beoordelen of de archeologische waarden door het plan negatief beïnvloed worden. Dit advies is gevraagd aan de Regio West Brabant die een advies: 'Advies Archeologische Monumentenzorg' afgegeven heeft, zie bijlage 6. De conclusie van het advies luidt: '*Mijns inziens is de* 

*combinatie van een ruimtelijke ontwikkeling in een verstoorde bodem met een gering oppervlak reden tot het niet laten uitvoeren van archeologisch onderzoek. De kans dat hier behoudenswaardige archeologische resten in situ aanwezig zijn en ook leesbaar zijn is te klein en weegt niet op tegen een onderzoek.*' Nader onderzoek naar archeologische waarden is dan ook niet nodig.

Daarnaast worden door het opnemen van de dubbelbestemming Waarde Archeologie – 2 eventuele archeologische waarden buiten het bouwvlak of op grote diepte afdoende geborgd. Het aspect archeologie vormt daarmee geen belemmering voor voorliggend plan.

*Afbeelding oppervlakte verharding buiten reeds geroerde grond (bron: Tekenburo-ddm)*

# <span id="page-25-0"></span>**3.9 Waterhuishouding**

Het aspect water is van groot belang binnen de ruimtelijke ordening. Door verstandig om te gaan met het water kan verdroging en wateroverlast (waaronder ook risico van overstromingen e.d.) voorkomen worden en de kwaliteit van het water hoog gehouden worden.

Op Rijksniveau en Europees niveau zijn de laatste jaren veel plannen en wetten gemaakt met betrekking tot water. De belangrijkste hiervan zijn het Waterbeleid voor de 21e eeuw, de Waterwet en het Nationaal Waterplan.

#### *Waterbeleid voor de 21e eeuw*

De Commissie Waterbeheer 21ste eeuw heeft in augustus 2000 advies uitgebracht over het toekomstige waterbeleid in Nederland. De adviezen van de commissie staan in het rapport 'Anders omgaan met

water, Waterbeleid voor de 21ste eeuw' (WB21). De kern van het rapport WB21 is dat water de ruimte moet krijgen, voordat het die ruimte zelf neemt. In het Waterbeleid voor de 21e eeuw worden twee principes (drietrapsstrategieën) voor duurzaam waterbeheer geïntroduceerd:

- vasthouden, bergen en afvoeren: dit houdt in dat overtollig water zoveel mogelijk bovenstrooms wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden, en pas als vasthouden en bergen te weinig opleveren wordt het water afgevoerd.
- schoonhouden, scheiden en zuiveren: hier gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste komt het zuiveren van verontreinigd water aan bod.

#### *Waterwet*

Centraal in de Waterwet staat een integraal waterbeheer op basis van de 'watersysteembenadering'. Deze benadering gaat uit van het geheel van relaties binnen watersystemen. Denk hierbij aan de relaties tussen waterkwaliteit, -kwantiteit, oppervlakte- en grondwater, maar ook aan de samenhang tussen water, grondgebruik en watergebruikers.

Het doel van de Waterwet is het integreren van acht bestaande wetten voor waterbeheer. Door middel van één watervergunning regelt de wet het beheer van oppervlaktewater en grondwater en de juridische implementatie van Europese richtlijnen, waaronder de Kaderrichtlijn Water. Via de Waterwet gelden verschillende algemene regels. Niet alles is onder algemene regels te vangen en daarom is er de integrale watervergunning. In deze integrale watervergunning zijn zes vergunningen uit eerdere wetten (inclusief keurvergunning) opgegaan in één aparte watervergunning.

#### *Nationaal Waterplan*

Op basis van de Waterwet is het Nationaal Waterplan vastgesteld door het kabinet. Het Nationaal Waterplan geeft op hoofdlijnen aan welk beleid het Rijk in de periode 2016-2021 voert om te komen tot een duurzaam waterbeheer. Het Nationaal Waterplan richt zich op bescherming tegen overstromingen, beschikbaarheid van voldoende en schoon water en de diverse vormen van gebruik van water.

In het Nationaal Waterplan staan 5 ambities centraal. Nederland moet de veiligste delta in de wereld blijven. Deze ambitie wordt vooral ingevuld door onze veiligheidsnormen tegen overstromingen te vernieuwen. Het kabinet kiest voor een grotere inzet op verbetering van de waterkwaliteit (meststoffen, bestrijdingsmiddelen, medicijnresten, microplastics), zodat de Nederlandse wateren schoon en gezond zijn en er genoeg zoet water is. Verder wil het kabinet dat Nederland klimaatbestendig en waterrobuust wordt ingericht, dat Nederland een gidsland is en blijft voor watermanagement en -innovaties. Dat is gunstig voor onze economie en ons verdienvermogen. Tot slot wil het kabinet stimuleren dat Nederlanders waterbewust leven.

#### *Provinciale Watervisie 2021*

Om Noord-Holland veilig, leefbaar en groen te houden en tegelijkertijd een goed investeringsklimaat te hebben, is het nodig om over grenzen heen te kijken. Oplossingen zullen meer buiten het eigenlijke waterdomein gevonden worden, met water als vanzelfsprekend onderdeel van ruimtelijke gebiedsontwikkelingen. De dijken kunnen bijvoorbeeld niet oneindig opgehoogd worden om de veiligheid te garanderen. Er zijn slimme en ruimtelijke alternatieven nodig. Innovatieve oplossingen, waarvoor in Noord-Holland volop ruimte geboden wordt.

De Watervisie zoekt de koppeling van wateropgaven met ruimte, economie en natuur. Alleen door water goed mee te nemen kunnen duurzame integrale afwegingen gemaakt worden. Zo is er op en aan het water rust, maar ook ruimte voor vertier en activiteiten. Waar water en natuur zijn, ontstaat vaak als vanzelf recreatie. En die combinatie biedt weer kansen voor economische ontwikkeling. Met de Watervisie 2021 als zelfbindend document worden kaders gesteld voor wateropgaven in Noord-Holland. Het lange termijn doel is om heel Noord-Holland in 2050 voor zover redelijkerwijs haalbaar waterrobuust te hebben ingericht. Het gaat hierbij om het zoveel mogelijk:

- 1. beperken van het slachtofferrisico als gevolg van overstromingen;
- 2. voorkomen van grote economische schade;
- 3. voorkomen van maatschappelijke ontwrichting door het uitvallen van vitale functies en/of het vrijkomen van milieugevaarlijke stoffen.

#### *Beleid Brabantse Delta*

Het waterschap Brabantse Delta is verantwoordelijk voor het waterbeheer in de gemeente op basis van de volgende wettelijke kerntaken: het zuiveringsbeheer, watersysteembeheer, beheer van dijken en beheer van vaarwegen.

Het watersysteembeheer -waaronder grondwater- heeft daarbij twee doelen: zowel de zorg voor gezond water als de zorg voor voldoende water van voldoende kwaliteit.

Het beleid en de daarmee samenhangende doelen van het waterschap zijn opgenomen in het

waterbeheerplan 2016-2021, wat tot stand is gekomen in samenspraak met de waterpartners.

Zo zijn bijvoorbeeld relevante waterthema's gekoppeld aan de belangrijkste ruimtelijke ontwikkelingen in de regio.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de Legger.

De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken plus bijbehorende beschermingszones liggen, aan welke afmetingen en vorm die moeten voldoen en wie onderhoudsplichtig is.

Veelal is voor deze ingrepen een watervergunning van het waterschap benodigd. In sommige gevallen vallen de werkzaamheden onder een Algemene regel. Dan kan er onder voorwaarden sprake zijn van vrijstelling van de vergunningsplicht. De Keur en de Algemene regels zijn te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van watemeutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren.

De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak en de hydrologische uitgangspunten bij de keurregels voor afvoeren van hemelwater, Brabantse waterschappen'..

#### *Planspecifiek*

Voorliggend plan betreft het toevoegen van een bouwvlak binnen de vigerende bestemming 'Wonen'. Feitelijk zullen op het terrein twee schuren worden gesloopt. Daarvoor in de plaats komt een vrijstaande woning.

#### *Materialen*

Het gebruik van uitloogbare materialen zal in het plan zo veel mogelijk beperkt worden.

#### *Waterkering*

Het plan is niet gelegen in of nabij een waterkering.

#### *Vuil water*

Het afvalwater van de extra woning zal op de bestaande riolering in de Sint Martinusstraat aangesloten worden.

#### *Toename verhard oppervlak*

Het verhard oppervlak neemt als gevolg van de beoogde planontwikkeling beperkt af. In de bestaande situatie is door de schuren en de bestrating 400 m2 verhard. In de toekomstige situatie wordt dat ca. 317 m2 , zie ook onderstaande afbeelding

*Afbeelding toekomstige verharding aan bebouwing en bestrating (bron: Tekenburo-ddm)*

Doordat er geen toename in verharding is zijn er geen aanvullende maatregelen in de vorm van bijvoorbeeld open watercompensatie noodzakelijk. Het aspect waterhuishouding vormt daarom geen belemmering voor onderhavig plan.

### <span id="page-28-0"></span>**3.10 Verkeer en Parkeren**

Verkeer en parkeren is een wezenlijk onderdeel van een goede ruimtelijke ordening. In het kader van een goede ruimtelijke ordening dient aangetoond te worden dat een plan voorziet in voldoende parkeermogelijkheden. Hierbij geldt doorgaans dat de omgeving niet nadelig belast mag worden als gevolg van de voorgenomen ontwikkeling.

Ten tweede dient beoordeeld te worden of de bestaande infrastructuur toereikend is voor de beoogde ontwikkeling en dat er als gevolg van de ontwikkeling geen verkeersonveilige situaties ontstaan.

#### *Nota Parkeernormen Rucphen*

Het parkeerbeleid van de gemeente Rucphen is vastgelegd in de Nota Parkeerbeleid Rucphen. Deze nota is vastgesteld op 31 mei 2017. Het doel van de nota is : *'Het vaststellen van gemeentelijke parkeernormen voor nieuwe ruimtelijke plannen en projecten in de gemeente Rucphen om in de toekomst in een parkeerbehoefte te kunnen voorzien. Waar mogelijk wordt hiermee de bereikbaarheid en leefbaarheid van de gemeente gewaarborgd.*'

Een belangrijke basis voor de nota is de uitgave van de CROW uit 2008 over parkeercijfers. In de nota zijn de uitgangspunten van de CROW specifiek voor de gemeente Rucphen verder uitgewerkt.

#### *Planspecifiek*

Voorliggend plan betreft het toevoegen van een bouwvlak binnen de vigerende bestemming 'Wonen'. Feitelijk zullen op het terrein twee schuren worden gesloopt. Daarvoor in de plaats komt een vrijstaande woning.

#### *Verkeersstructuur*

In de bestaande situatie wordt het terrein reeds ontsloten via de Sint Martinusstraat. De toegang tot het terrein met de schuren vindt reeds plaats op deze 30 km/h weg via een inrit. De Sint Martinusstraat is door de inrichting en het snelheidsregime geschikt om direct vanaf het perceel een woning te ontsluiten. De weg is zodanig gedimensioneerd dat er geen aanleiding is om aan te nemen dat de gewijzigde inrichting tot een onveilige verkeerssituatie zal leiden.

#### *Parkeren*

De parkeernota geeft aan dat nieuwe ontwikkelingen de parkeerbehoefte op eigen terrein dienen op te lossen. Het plangebied wordt op basis van de nota ingedeeld als schil/overloop gebied omdat het meer dan 200 meter van het Raadhuisplein en de Raadhuisstraat ligt. Dit houdt in dat een parkeernorm van 1,85 parkeerplaatsen op eigen terrein opgelost moet worden.

Voorliggend plan voorziet in een garage met een dubbele oprit. De parkeernota stelt dat parkeergarages met een dubbele oprit theoretisch 3 auto's kunnen herbergen maar praktisch gezien 1,8, ie onderstaande tabel 2.4 uit de parkeernota.

| Parkeervoorziening           | Theoretisch   | Berekenings- Opmerking |                              |
|------------------------------|---------------|------------------------|------------------------------|
|                              | aantal auto's | aantal                 |                              |
| Enkel oprit zonder garage    | 1             | 0,8                    | min. 5 m. diep/ 2,5 m. breed |
| Lange oprit zonder garage of | 2             | 1,0                    | min. 10 m.diep/ 2,5 m. breed |
| carport                      |               |                        |                              |
| Dubbele oprit zonder garage  | 2             | 1,7                    | min. 5 m. diep/ 4.5 m. breed |
| Garage zonder oprit (bij     | 1             | 0,4                    | min. 5 m. diep/ 2,8 m. breed |
| woning)                      |               |                        |                              |
| Garagebox (niet bij woning)  | 1             | 0,5                    | min. 5 m. diep/ 2,8 m. breed |
| Garage met enkele oprit      | 2             | 1,0                    | min. 5 m. diep/ 2,5 m. breed |
| Garage met lange oprit       | 3             | 1,3                    | min. 10 m.diep/ 2,5 m. breed |
| Garage met dubbele oprit     | 3             | 1,8                    | min. 5 m. diep/ 4,5 m. breed |

De parkeernota stelt tevens dat '*Afwijking van maximaal 10% van de gemiddelde parkeernorm is acceptabel'*. Voorliggend plan voldoet daarmee aan de parkeernorm. De parkeerbehoefte is 1,85 pp op eigen terrein. De gekozen parkeeroplossing door een dubbele garage voorziet in 1,8 pp op eigen terrein. Door de toegestane afwijking van 10% wordt aan de norm voldaan.

Gezien bovenstaande conclusies vormt het aspect parkeren geen belemmering voor voorliggend plan.

*Afbeelding parkeeroplossing (bron: Tekenburo-ddm)*

# <span id="page-31-0"></span>**4 Juridische planbeschrijving**

# <span id="page-31-1"></span>**4.1 Plansystematiek**

Het bestemmingsplan 'Sint Martinusstraat tussen nr. 13 en 15' heeft tot doel een juridisch-planologische regeling te scheppen voor de bebouwing en het gebruik van de gronden binnen het plangebied. Het bestemmingsplan is gericht op het mogelijk maken van een vrijstaande woning. Bij het opstellen van voorliggend bestemmingsplan zijn de regels van het vigerende bestemmingsplan ter plaatse 'Kom Rucphen' overgenomen. Ook zijn de vereisten die de Wet ruimtelijke ordening en het Besluit ruimtelijke ordening aan een bestemmingsplan stellen als uitgangspunt gehanteerd.

# <span id="page-31-2"></span>**4.2 Opzet van de regels**

Overeenkomstig de SVBP2012 zijn de regels van voorliggend bestemmingsplan onderverdeeld in vier hoofdstukken. Hoofdstuk 1 bevat de inleidende regels. In hoofdstuk 2 zijn de bestemmingsregels opgenomen. Hoofdstuk 3 en 4 bevatten de algemene regels respectievelijk de overgangs- en slotregels. Hierna wordt de inhoud van de regels per hoofdstuk kort toegelicht. In paragraaf 4.3 wordt nader ingegaan op de bestemmingen die in het bestemmingsplan zijn opgenomen.

#### **Hoofdstuk 1 - Inleidende regels**

Dit hoofdstuk bevat twee artikelen. In het eerste artikel zijn de begrippen opgenomen die van belang zijn voor de toepassing van het plan. Het tweede artikel betreft de wijze van meten, waarin wordt aangegeven hoe bij de toepassing van de bestemmingsregels wordt gemeten.

#### **Hoofdstuk 2 - Bestemmingsregels**

In dit hoofdstuk zijn regels gegeven voor de binnen het plangebied voorkomende bestemmingen,

zoals die zijn aangegeven op de verbeelding. Per bestemming zijn in de bestemmingsomschrijving de toegelaten gebruiksvormen van de gronden aangegeven. Daarnaast is per bestemming bepaald welke vormen van bebouwing zijn toegestaan. In beginsel is bebouwing uitsluitend toegestaan binnen de op de verbeelding aangegeven bouwvlakken, waarbij dient te worden voldaan aan de voorgeschreven maatvoering (met name de maximale goot- en/of bouwhoogte).

De verschillende bestemmingen bevatten, indien nodig, specifieke gebruiksregels. Per bestemming is daarnaast bepaald in welke gevallen burgemeester en wethouders kunnen afwijken van het bestemmingsplan. In paragraaf 4.3 wordt nader ingegaan op de afzonderlijke bestemmingen.

### **Hoofdstuk 3 - Algemene regels**

Dit hoofdstuk bevat de volgende algemene regels:

- de anti-dubbeltelbepaling;
- algemene bouwregels;
- algemene afwijkingsregels;
- algemene wijzigingsregels;
- overige regels.

### **Hoofdstuk 4 - Overgangs- en slotregels**

<span id="page-31-3"></span>Hoofdstuk 4 van de regels bevat twee artikelen. In het eerste artikel is het overgangsrecht opgenomen, zoals dat ingevolge het Besluit ruimtelijke ordening is voorgeschreven. Het tweede artikel bevat de slotregel. In de slotregel is aangegeven hoe de regels kunnen worden aangehaald.

### **4.3 De bestemmingen**

In het plangebied zijn verschillende bestemmingen weergegeven. Hieronder wordt een nadere beschouwing gegeven van deze bestemmingen.

#### **Artikel 2 Wonen**

De bestemming Wonen is overgenomen uit het vigerende bestemmingsplan Kom Rucphen. De regels van de bestemming 'Wonen' zijn aangepast zodat deze geschikt zijn voor dit plan. De bestemming Wonen maakt een vrijstaande woning mogelijk.

#### **Artikel 3 Waarde – Archeologie 2**

Deze dubbelbestemming geeft aanvullende voorwaarden voor werkzaamheden in de bodem op de enkelbestemmingen om eventueel aanwezige archeologische waarden te beschermen. De indeling naar waarde komt overeen met de verwachtingswaarde zoals die voor het gemeentelijk grondgebied onderzocht is. Per archeologische waarde worden verschillende beschermingsniveaus voorgeschreven. In voorliggend plangebied komen enkel de Waarde Archeologie 2 voor.

# <span id="page-33-0"></span>**5 Maatschappelijke en economische uitvoerbaarheid**

Naast ruimtelijke uitvoerbaarheid wordt de beoogde ontwikkeling van het plangebied ook getoetst aan economische en maatschappelijke uitvoerbaarheid.

# <span id="page-33-1"></span>**5.1 Economische uitvoerbaarheid**

Op grond van de Grondexploitatiewet dient een exploitatieplan te worden vastgesteld bij het vaststellen van het bestemmingsplan of ander ruimtelijk plan, tenzij de economische uitvoerbaarheid anderszins is gegarandeerd,

De procedurekosten voor het plan worden middels de gemeentelijke legeskosten op initiatiefnemer verhaald. Tevens wordt een anterieure overeenkomst en of een planschadeovereenkomst gesloten met de initiatiefnemer van het plan. Hiermee zijn kosten en risico's verdeeld. Vanuit het plan vloeien geen overige kosten of risico's voort die voor rekening van de gemeente zijn. De economische uitvoerbaarheid van het plan is daarmee verzekerd.

# <span id="page-33-2"></span>**5.2 Maatschappelijke uitvoerbaarheid**

Het voorontwerpbestemmingsplan is in het kader van artikel 1.3.1 van het Besluit ruimtelijke ordening voor zover relevant voorgelegd aan de betrokken diensten van het rijk, waterschap en gemeente. Er is één reactie van de brandweer op het plan binnengekomen. De brandweer heeft aangegeven dat gezien de kleinschaligheid en de ligging het standaardadvies op het plan van toepassing is. De motivering uit het standaardadvies is in de paragraaf Externe Veiligheid overgenomen.

Tevens heeft het voorontwerpbestemmingsplan van 21 juni t/m 1 augustus 2018 ter inzage gelegen. Een ieder is inde gelegenheid geweest om te reageren op het plan. Er is één inspraakreactie op het plan ingediend. Dit was een pro-forma reactie waarbij aangegeven is op een later tijdstip met een inhoudelijke reactie te komen. In de tussentijd is echter een gesprek geweest tussen initiatiefnemer en de inspreker. De plannen en zorgen zijn in het gesprek toegelicht en besproken. De inspreker heeft vervolgens aangegeven af te zien van verdere bezwaren op het plan.

Het plan is tevens gedurende de ontwerpfase in het kader van art 3.8 Wro en volgens afdeling 3.4 van de Awb ter inzage gelegd. Het plan heeft aansluitend vanaf 19 september 2018 gedurende een termijn van zes weken (t/m 31 oktober 2018) ter inzage gelegen in het gemeentehuis en was daarnaast digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Gedurende de termijn van terinzagelegging heeft een ieder over het ontwerpbestemmingsplan een zienswijze, naar keuze schriftelijk of mondeling, naar voren kunnen brengen. De geboden mogelijkheid heeft geleid tot één schriftelijke zienswijze. De zienswijze en de reactie daarop is opgenomen in de Nota van Zienswijze. Deze nota is opgenomen als bijlage 8. De zienswijze heeft geleid tot een aanvullende akoestische berekening en aanpassing van paragraaf 3.2 van de toelichting.

# <span id="page-34-0"></span>**6 Bijlage(n)**

- 1. Akoestisch onderzoek Industrielawaai, Bestemmingsplan St. Martinusstraat tussen nr. 13 en 15 in Rucphen, projectnummer BP.1805.R01, 11 april 2018
- 2. Akoestisch onderzoek Wet geluidhinder St. Martinusstraat 13 te Rucphen, Weel geluidadvies, Referentie: PLA 17.02, 27 juni 2017
- 3. Onderzoek naar beschermde soorten in het plangebied Sint Martinusstraat 13-15 te Rucphen, Ecologisch adviesbureau Cools, maart 2017
- 4. Verkennend bodemonderzoek, Rapportnummer B16042/VO Versie 1.1, Milec Milieueconomisch Ingenieursbureau, 27 januari 2017
- 5. Advies Brandweer, referentie U.018861, 8 augustus 2018
- 6. Advies Archeologische Monumentenzorg, Regio West Brabant, Rucphen Sint Martinusstraat 13-15, 24 mei 2018
- 7. Berekening maximaal geluidniveaus, Kraaij Akoestisch Adviesbureau, kenmerk : BP.1805.B01, 12 november 2018
- 8. Nota van Zienswijzen en ambtshalve wijzigingen behorende bij het bestemmingsplan 'Kom Rucphen, Sint Martinusstraat tussen ongenummerd tussen 13 en 15', 11 december 2018