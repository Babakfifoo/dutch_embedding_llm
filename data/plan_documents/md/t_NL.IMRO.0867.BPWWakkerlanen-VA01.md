# **Gemeente Waalwijk**

# **Bestemmingsplan 'Akkerlanen'**

**Vastgesteld**

## **INHOUD:**

- TOELICHTING
- REGELS
- VERBEELDING

Werknummer: 617.139.00 Datum: 2 juli 2020

**KuiperCompagnons Ruimtelijke Ordening, Stedenbouw, Architectuur, Landschap B.V. Rotterdam**

**TOELICHTING**

| 1. | Inleiding7 |                                        |  |
|----|------------|----------------------------------------|--|
|    | 1.1        | Aanleiding7                            |  |
|    | 1.2        | Plangebied7                            |  |
|    | 1.3        | Doel 8                                 |  |
|    | 1.4        | Geldend bestemmingsplan8               |  |
|    | 1.5        | Proces en leeswijzer9                  |  |
| 2. |            | Bestaande situatie  10                 |  |
|    | 2.1        | Ruimtelijke structuur 10               |  |
|    | 2.2        | Functionele structuur 11               |  |
|    | 2.3        | Groenstructuur 11                      |  |
| 3. |            | Algemeen beleidskader 13               |  |
|    | 3.1        | Beleid regio, provincie, Rijk  13      |  |
|    | 3.2        | Beleid gemeente 18                     |  |
| 4  |            | Planologische aspecten 24              |  |
|    | 4.1        | Planbeschrijving  24                   |  |
|    | 4.2        | Verkeer en mobiliteit 28               |  |
|    | 4.3        | Cultuurhistorie en archeologie 29      |  |
|    | 4.4        | Overig  32                             |  |
| 5  |            | Milieuplanologische aspecten 33        |  |
|    | 5.1        | Water  33                              |  |
|    | 5.2        | Natuur 37                              |  |
|    | 5.3        | Stikstofdepostie  41                   |  |
|    | 5.4        | Bedrijfshinder 44                      |  |
|    | 5.5        | Geluid  47                             |  |
|    | 5.6        | Luchtkwaliteit  51                     |  |
|    | 5.7        | Bodemkwaliteit 54                      |  |
|    | 5.8        | Externe veiligheid  55                 |  |
|    | 5.9        | Niet gesprongen explosieven  59        |  |
|    | 5.10       | Technische infrastructuur  60          |  |
|    | 5.11       | Lichthinder  60                        |  |
|    | 5.12       | M.e.r.-beoordeling  62                 |  |
| 6. |            | Juridische planbeschrijving  63        |  |
|    | 6.1        | Inleiding  63                          |  |
|    | 6.2        | Bestemmingsplan verbrede reikwijdte 63 |  |
|    | 6.4        | Algemene toelichting verbeelding 64    |  |
|    | 6.5        | Algemene toelichting planregels 64     |  |
|    | 6.6        | Toelichting bestemmingen 65            |  |
| 7. |            | Economische uitvoerbaarheid  67        |  |
| 8. |            | Procedure 69                           |  |

# **Afzonderlijke bijlagen**

- **Bijlage 1:** Laddertoets Akkerlanen, Gemeente Waalwijk, d.d. 10 april 2019
- **Bijlage 2:** Bomen Effect Analyse Akkerlaan te Waalwijk, Ande(r)s Boomtechnisch Advies, d.d. 4 april 2018
- **Bijlage 3:** Quick-scan mobiliteit Hoefsvengebied, Mobycon, d.d. 2 december 2019
- **Bijlage 4:** Parkeerbalans Akkerlanen, wUrck, d.d. februari 2018
- **Bijlage 5:** Archeologisch bureauonderzoek Waalwijk plangebied Hoefsven, BAAC, d.d. maart 2014
- **Bijlage 6:** Inventariserend veldonderzoek, Waalwijk plangebied Hoefsven, BAAC, d.d. oktober 2014
- **Bijlage 7:** Bureauonderzoek en Inventariserend veldonderzoek, Waalwijk plangebied Hoefsven, BAAC, d.d. maart 2019
- **Bijlage 8:** Quick scan flora- en faunawet De Hoefsven te Waalwijk, Adviesbureau Mertens, d.d. juli 2014
- **Bijlage 9:** Aanvullend Vleermuizenonderzoek De Hoefsven te Waalwijk, Adviesbureau Mertens, d.d. oktober 2014
- **Bijlage 10:** Quick Scan beschermde planten- en diersoorten, Adviesbureau Mertens, d.d. maart 2019
- **Bijlage 11:** Inventarisatie Akkerlanen te Waalwijk, Van der Goes en Groot, d.d. 8 november 2019
- **Bijlage 12:** Stikstofdepositieonderzoek Akkerlanen, Waalwijk, De Roever Omgevingsadvies, 25 september 2019
- **Bijlage 13:** Notitie Stikstof bestemmingsplan Akkerlanen, KuiperCompagnons, d.d. december 2019
- **Bijlage 14:** Akoestisch onderzoek Zwembad Olympia, KuiperCompagnons, d.d. 11 april 2019
- **Bijlage 15:** Akoestisch onderzoek wegverkeerslawaai, KuiperCompagnons, d.d. 5 decemberg 2019
- **Bijlage 16:** Verkennend bodemonderzoek, Terra Milieu, d.d. 17 oktober 2014
- **Bijlage 17:** Aanvullende monstername peilbuis, Terra Milieu, d.d. 5 december 2017
- **Bijlage 18:** Verkennend bodemonderzoek, Terra Milieu, d.d. 26 februari 2019
- **Bijlage 19:** Verduidelijking onderzoeksgebied, Terra Milieu, d.d. 9 april 2019
- **Bijlage 20:** Standaard Verantwoording Groepsrisico 2018 gemeente Waalwijk, Omgevingsdienst Midden- en West-Brabant, d.d. 23 augustus 2018.
- **Bijlage 21:** Quickscan NGE, SWECO, d.d. 30 november 2018
- **Bijlage 22:** Vooronderzoek Conventionele Explosieven Akkerlaan Gemeente Waalwijk, Bombs Away, d.d. 5 februari 2019
- **Bijlage 23:** Nota van inspraak en vooroverleg bestemmingsplan Akkerlanen Waalwijk, gemeente Waalwijk
- **Bijlage 24:** Aanmeldnotitie m.e.r.-beoordeling, KuiperCompagnons, d.d. 12 mei 2020
- **Bijlage 25:** Nota van zienswijzen bestemmingsplan Akkerlanen, gemeente Waalwijk

# **1. Inleiding**

# **1.1 Aanleiding**

Enkele jaren geleden is gestart met planvorming voor de ontwikkeling van een nieuwe woonwijk in het Hoefsvengebied, ten oosten van de kern Waalwijk. Begin 2017 is voor het gebied een nieuwe stedenbouwkundige opzet gemaakt. Mede door de aantrekkende woningmarkt bestaat de wens om nu op korte termijn te kunnen starten met de ontwikkeling.

De voorziene ontwikkeling is op basis van de vigerende beheersverordening 'Hoefsven' niet mogelijk. Derhalve is een nieuw bestemmingsplan, dat het juridisch-planologisch kader vormt, gewenst.

# **1.2 Plangebied**

Het plangebied is gelegen aan de Akkerlaan, aan de zuidoostrand van Waalwijk. Globaal wordt het plangebied begrensd door:

- De Drunenseweg aan de noordzijde;
- Zwembad Olympia en boskamer 't Helleke aan de oostzijde;
- De Vijverlaan aan de zuidzijde;
- De Akkerlaan aan de westzijde.

Afbeelding 1.1 geeft de globale ligging en begrenzing van het plangebied weer.

Afbeelding 1.1: globale begrenzing van het plangebied, de exacte begrenzingen van het plangebied zijn vastgelegd in de geometrische plaatsbepaling en weergegeven op de verbeelding.

# **1.3 Doel**

Het voorliggende bestemmingsplan biedt een juridisch-planologisch kader voor de ontwikkeling van maximaal 210 woningen aan de Akkerlaan in Waalwijk.

# **1.4 Geldend bestemmingsplan**

Het plangebied valt volledig binnen de beheersverordening "Hoefsven", door de gemeenteraad vastgesteld op 14 juni 2013. Ter plaatse van het plangebied gelden de bestemmingen 'Agrarisch' en 'Waarde – Archeologie 3'.

### Strijdigheid

De beoogde ontwikkeling van 210 woningen is strijdig met de vigerende bestemming. Binnen de huidige bestemming 'Agrarisch' zijn geen woonfuncties toegestaan.

# **1.5 Proces en leeswijzer**

Het bestemmingsplan 'Akkerlanen' bestaat uit een geometrische plaatsbepaling en regels en gaat vergezeld van deze toelichting.

De bestemmingen van de gronden zijn opgenomen in de geometrische plaatsbepaling. De plankaart geeft een verbeelding van deze geometrische plaatsbepaling. Door middel van kleuren, arceringen en coderingen zijn daarbij de bestemmingen aangegeven. De materiële inhoud van de bestemmingen is opgenomen in de regels van het bestemmingsplan.

In voorliggende toelichting van het bestemmingsplan wordt ingegaan op de achtergronden van het plan. Er wordt een beschrijving van het plan gegeven en er wordt ingegaan op de verrichte onderzoeken.

9

# **2. Bestaande situatie**

# **2.1 Ruimtelijke structuur**

Het plangebied is omsloten door drie structuren. Aan de noordzijde van het plangebied vormt de Drunenseweg een harde begrenzing van het plangebied. Aan de zuidzijde van het plangebied is de Vijverlaan gelegen. Westelijk van het plangebied is de Akkerlaan gesitueerd. De oostzijde van het plangebied wordt begrensd door grasland, boskamer 't Helleke en het zwembad Olympia.

In het plangebied is slechts in zeer beperkte mate bebouwing aanwezig. Er zijn drie bestaande woningen, waarvan er één behouden blijft. Deze is buiten de begrenzing van het bestemmingsplan gelaten. In het noordwesten van het plangebied is één vrijstaande woning gesitueerd die gesloopt wordt. Daarnaast is in het zuidwesten van het plangebied een vrijstaande woning gelegen. Ook deze woning wordt in de toekomstige situatie gesloopt. Het plangebied bestaat verder grotendeels uit weilanden en bosschages. De overige bebouwing in het plangebied wordt gevormd door kleinschalige gebouwen die ten dienste staan van het gebruik van de gronden.

Afbeelding 2.1: bestaande situatie plangebied, gezien vanaf de Vijverlaan (zuiden) (bron: Google Streetview).

Afbeelding 2.2: bestaande situatie plangebied, gezien vanaf de Akkerlaan (westen) (bron: Google Streetview).

Afbeelding 2.3: bestaande situatie plangebied, gezien vanaf de Drunenseweg (noorden) (bron: Google Streetview).

# **2.2 Functionele structuur**

Het gebied ligt direct ten oosten van de kern Waalwijk, in het Hoefsvengebied dat een overwegend recreatieve functie kent. Het plangebied zelf heeft een agrarisch karakter. Direct ten oosten van het plangebied is het zwembad Olympia gevestigd. Ten zuiden van het plangebied is een hertenkamp gelegen met een daarbij behorende stal. Aan de westkant van het plangebied, gescheiden door de Akkerlaan en een groenstrook, is een eenzijdige woonwijk gerealiseerd. In het noorden van de Drunenseweg zijn verschillende sportvelden van diverse sportclubs gelegen en is de middelbare school SG de Overlaat gesitueerd. Op grotere schaal maakt het plangebied onderdeel uit van het Hoefsvengebied. Dit is een groen en waterrijk recreatiegebied aan de rand van het bebouwd gebied van Waalwijk. Het Hoefsvengebied vormt een schil rondom het plangebied en zorgt voor een buffer tussen het plangebied en het Nationaal park de Loonse en Drunense duinen.

# **2.3 Groenstructuur**

In de directe omgeving is veel groen aanwezig. Zoals gezegd ligt het gebied op de overgang tussen de Waalwijkse woonwijken, sportgebieden en het recreatieve Hoefsvengebied. De grenzen van het plangebied worden gemarkeerd door bomen en verschillende bosschages, zie afbeelding 2.2. Hierdoor is sprake van een grotendeels groene inbedding. Het plangebied zelf bestaat overwegend uit grasland.

Afbeelding 2.2: groenstructuur langs de Drunenseweg en Akkerlanen (bron: Google Streetview).

# **3. Algemeen beleidskader**

# **3.1 Beleid regio, provincie, Rijk**

# 3.1.1 Rijksbeleid

Het Rijk heeft haar ruimtelijk beleid vastgelegd in de Structuurvisie Infrastructuur en Mobiliteit (SVIR) en het Besluit algemene regels ruimtelijke ordening (Barro). De leidende gedachte van het Rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende plangebied. Wel draagt de beoogde ontwikkeling bij aan de wens van het Rijk om nieuwe functies onder te brengen binnen bestaand stedelijk gebied.

# 3.1.2 Provinciaal beleid

De provincie werkt eraan om op 1 januari 2021 klaar te zijn voor de inwerkingtreding van de wet. Vooruitlopend hierop heeft de provincie alvast een Omgevingsvisie gemaakt en al haar regels voor de fysieke leefomgeving samen gevoegd in de Interim omgevingsverordening Noord-Brabant.

### Brabantse structuurvisie

In december 2018 is de Brabantse omgevingsvisie vastgesteld. De Brabantse Omgevingsvisie is een samenhangende visie op de fysieke leefomgeving. De Omgevingsvisie bevat de belangrijkste ambities voor de fysieke leefomgeving voor de komende jaren. Dat gaat om ambities op gebied van de energietransitie, een klimaatproof Brabant, Brabant als slimme netwerkstad en een concurrerende, duurzame economie. De Omgevingsvisie geeft ook aan op welke nieuwe manieren de provincie met betrokkenen wil samenwerken aan omgevingsvraagstukken en welke waarden daarbij centraal staan.

Die visie is zelfbindend, dat wil zeggen dat een overheidslaag zich aan haar eigen visie moet houden. Een overheid kan de keuzes uit de Omgevingsvisie vastleggen in regels, de Omgevingsverordening. Aan die regels moeten overheden, bedrijven en burgers zich houden.

### Interim omgevingsverordening

De provincie heeft als eerste stap een Interim omgevingsverordening vastgesteld waarin de bestaande regels uit de verschillende verordeningen zijn samengevoegd. Voordat de Omgevingswet in werking treedt, wordt de definitieve omgevingsverordening vastgesteld. Deze definitieve verordening wordt tegelijk met de Omgevingswet van kracht. In de definitieve verordening worden, in tegenstelling tot de interim verordening, ook beleidswijzigingen verwerkt. Uitgaande van de huidige planning van de Omgevingswet wordt de definitieve omgevingsverordening in november 2020 vastgesteld.

De Interim omgevingsverordening betreft een samenvoeging van verschillende regelingen op provinciaal niveau met betrekking tot de fysieke leefomgeving. Dit betekent dat de regels betrekking hebben op milieu, natuur, ruimtelijke ordening, water, bodem en wegen. De Interim omgevingsverordening is daarbij een eerste stap op weg naar een definitieve omgevingsverordening, die op grond van de Omgevingswet wordt vastgesteld en die verplicht is voor provincies.

De Interim omgevingsverordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid zoals de omgevingsvisie. De beleidsneutrale omzetting betekent overigens niet dat er in het geheel geen wijzigingen ten opzichte van de huidige verordeningen zijn verwerkt.

Belangrijke uitgangspunten vanuit de Omgevingsvisie zijn verwerkt. De nieuwe manier van werken met diep, rond en breed kijken is opgenomen en er wordt vaker een koppeling gelegd met omgevingskwaliteit door bijvoorbeeld sanering van leegstaand vastgoed elders. De nadruk op omgevingskwaliteit komt ook tot uitdrukking bij de kwalitatieve benadering voor hergebruik van leegstaand vastgoed in het landelijk gebied en duurzame verstedelijking.

De Interim omgevingsverordening wil goede initiatieven ondersteunen. Daarvoor sluit de Interim omgevingsverordening aan bij de nieuwe manier van werken uit de Brabantse omgevingsvisie en worden meer mogelijkheden geboden voor maatwerk. Hiertoe zijn in de omgevingsverordening in plaats van middelvoorschriften doelvoorschriften opgenomen en wordt uitgegaan van een 'ja, mits benadering'.

Het voorliggende bestemmingsplan sluit aan bij de uitgangspunten van de Interim omgevingsverordening. Net zoals in het voorgaande beleid waarin het gebied de aanduiding 'Zoekgebied verstedelijking' had, is het gebied in de Interim omgevingsverordening aangewezen als gebied waar 'Verstedelijking afweegbaar' is.

Afbeelding 3.1: Interim Omgevingsverordening waarin de ontwikkellocatie paars gearceerd is als 'verstedelijking afweegbaar'.

Verder zijn er in de Interim omgevingsverordening geen nieuwe beleidswijzigingen doorgevoerd die van invloed zijn op de ontwikkeling. In onderstaande paragrafen wordt nader ingegaan op de Structuurvisie en Verordening ruimte waaraan het plan eerder is getoetst.

### Structuurvisie Ruimtelijke Ordening

Op 1 januari 2011 is de nieuwe provinciale Structuurvisie Ruimtelijke Ordening (PSRO) in werking getreden. De Structuurvisie RO van de provincie Noord-Brabant geeft de hoofdlijnen voor het provinciaal ruimtelijk beleid tot 2025 (met een doorkijk naar 2040). Sinds de vaststelling van de Structuurvisie RO in 2010 zijn diverse besluiten genomen die een verandering brengen in de provinciale rol en sturing, of van provinciaal beleid. Dit vormde een belangrijke aanleiding voor de provincie om haar ruimtelijk beleid te actualiseren. Omdat de provinciale Structuurvisie Ruimtelijke Ordening nog vrij recent is, en de visie en sturingsfilosofie voor het overgrote deel nog actueel zijn, is besloten om slechts op bepaalde onderdelen bij te sturen. Zodoende is gekozen voor een partiële herziening van de Structuurvisie RO. Deze partiële herziening 2014 is op 7 februari 2014 door Provinciale Staten vastgesteld.

Afbeelding 3.2: structurenkaart, Structuurvisie Ruimtelijke Ordening, de ontwikkellocatie is zwart omcirkeld

Het voorliggende plangebied is op de Structurenkaart aangeduid als 'Zoekgebied verstedelijking' en 'Robuust water- en natuursysteem'.

De aanduiding 'Zoekgebied verstedelijking' geeft aan dat het transformeren van buitengebied naar stedelijk gebied (wonen, werken, voorzieningen, stedelijk groen) afweegbaar is als dat nodig is om in de stedelijke ruimtebehoefte te voorzien. De provincie wil dat de kansen voor functiemenging, inbreiding, herstructurering en zo nodig transformatie in het stedelijk gebied goed worden benut, inclusief de mogelijkheden voor intensivering en meervoudig ruimtegebruik. Hierdoor is minder ruimte nodig voor stedelijke uitbreidingen.

De aanduiding 'Robuust water- en natuursysteem' draagt zorg voor koppeling van toekomstige ontwikkelingen en de beleefbaarheid van het patroon van beken en kreken. Daarnaast dient het systeem meer ingericht en afgestemd te worden op de gevolgen van de klimaatverandering. Naast vergroten en

verbinden van natuur kiest de provincie voor het verbeteren van de ruimtelijke- en milieucondities van natuur.

In dit bestemmingsplan wordt aan de rand van het stedelijk gebied van Waalwijk de mogelijkheid gecreëerd voor de realisatie van 210 woningen. De ruimtevraag wordt opgevangen in een zoekgebied voor verstedelijking. De omvang en aard van de ontwikkeling zorgen ervoor dat een dergelijk ontwikkeling niet in het bestaand stedelijk gebied kan worden ingepast. Eventuele beschikbare binnenstedelijke locaties voldoen niet aan de eisen om een hoogwaardige woonomgeving in een groenblauw raamwerk te kunnen realiseren. In het plan wordt ruimte gereserveerd voor het integreren van water en groen. Hierdoor wordt het plangebied verbonden met de bestaande recreatieve- en natuurwaarden in de omgeving. Hierdoor verbetert de beleefbaarheid en bereikbaarheid van natuur in en rond het gebied en worden gebruiksmogelijkheden uitgebouwd. Ook stimuleert veel water en groen op lager niveau de ontwikkeling van (stads-)natuur. Door het toevoegen van water en het vergroten van het waterbergende karakter van het gebied wordt ingespeeld op de klimaatbestendigheid van het plangebied.

Het voorliggende plan draagt daarmee bij aan het bereiken van de doelstellingen van de structuurvisie. Zodoende is de ontwikkeling in overeenstemming met de Structuurvisie ruimtelijke ordening van provincie Noord-Brabant.

### Verordening Ruimte 2014

Provinciale Staten hebben op 7 februari 2014 de Verordening Ruimte 2014 vastgesteld, op 19 maart 2014 is deze in werking getreden. De onderwerpen die in de verordening staan, komen uit de provinciale structuurvisie. De verordening stelt de belangen die in de structuurvisie zijn genoemd veilig. De regels die in de verordening staan moeten gemeente in acht nemen bij het opstellen van ruimtelijke instrumenten. Daarnaast regelt de verordening de organisatie van het regionaal ruimtelijk overleg waarin afspraken worden gemaakt over woningbouw, bedrijventerreinen en kantoren locaties. De verordening kent ook een aantal regels die de burger bindt. Deze hebben betrekking op de ontwikkeling van intensieve veehouderij in de zogenaamde extensiveringsgebieden, verwevingsgebieden, landbouwontwikkelingsgebieden en in het bijzonder op de intensieve geiten- en schapenhouderijen.

Belangrijke onderwerpen in de verordening zijn:

- 1. Stedelijke ontwikkelingen
- 2. Cultuurhistorie
- 3. Agrarische ontwikkeling en windturbines
- 4. Water
- 5. Natuur en landschap

De Verordening Ruimte voorziet geen wijzigingen die van invloed zijn op het voorliggende plangebied. Het plangebied is aangeduid als 'zoekgebied voor stedelijke ontwikkeling, stedelijk concentratiegebied' en 'gemengd landelijk gebied' (zie afbeelding 3.2). Het beleid van de provincie is er al decennia lang op gericht om stedelijke ontwikkeling in stedelijke concentratiegebieden (bestaand stedelijk gebied) te bundelen. Dit is thans verankerd in artikel 4.2 van de Verordening Ruimte. Het doel van deze bepaling is om voldoende draagvlak voor de steden als economische en culturele motor te creëren en om het dichtslibben van het landelijk gebied tegen te gaan. Op provinciale schaal betekent dit dat het merendeel van de woningbouw, de bedrijventerreinen, voorzieningen en bijbehorende infrastructuur moet plaatsvinden in of aansluitend op de stedelijke concentratiegebieden. Het voorliggende bestemmingsplan voorziet in de ontwikkeling van 210 woningen in een zoekgebied voor stedelijke ontwikkeling en is dus in overeenstemming met de verordening.

Uit artikel 3.1 uit de Verordening blijkt dat toepassing gegeven dient te worden aan het principe van zorgvuldig ruimtegebruik. Bij dit plan is het principe van zorgvuldig ruimtegebruik onderbouwd door de beantwoording van de ladder voor duurzame verstedelijking, zie hieronder. Daarnaast wordt in de volgende hoofdstukken onderbouwd dat rekening is gehouden met de gevolgen van de beoogde ontwikkeling voor verschillende deelaspecten.

Afbeelding 3.2: uitsnede Verordening Ruimte 2014, de ontwikkellocatie is zwart omkaderd.

# 3.1.3 Ladder voor Duurzame Verstedelijking

In de SVIR is de Ladder voor Duurzame Verstedelijking (LDV) geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening opgenomen. De Ladder voor Duurzame Verstedelijking dient ter ondersteuning van provincies en gemeenten in vraaggerichte programmering van hun grondgebied, het voorkomen van overprogrammering en de keuzes die daaruit volgen. De "Ladder" heeft tot doel een goede ruimtelijke ordening door een optimale benutting van de ruimte in stedelijke gebieden. Deze beoogt daarbij een zorgvuldige afweging en transparante besluitvorming bij alle ruimtelijke en infrastructurele besluiten. De Ladder voor Duurzame Verstedelijking vraagt van gemeenten bij nieuwe ontwikkelingen eerst naar herstructurering binnen of aan de rand van het bestaande stedelijk gebied te kijken, voordat een nieuwe perifere locatie wordt overwogen. Op deze wijze wordt een duurzame structuur met een beperkt aantal sterke locaties nagestreefd, wordt leegstand tegengegaan en wordt zuinig omgegaan met de schaarse ruimte. De toelichting bij een bestemmingsplan dat een nieuwe stedelijke ontwikkeling mogelijk maakt, dient een beschrijving te bevatten van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien. De stappen schrijven geen vooraf bepaald resultaat voor, omdat het optimale resultaat moet worden beoordeeld door het bevoegd gezag dat de

regionale en lokale omstandigheden kent. Dit gezag draagt de verantwoordelijkheid voor de ruimtelijke afweging over die ontwikkeling.

Hieronder worden (beknopt) de overwegingen en conclusies van de uitgevoerde laddertoets weergegeven. De complete laddertoets is opgenomen in de rapportage "Laddertoets Akkerlanen" (10 april 2019, gemeente Waalwijk, bijlage 1).

### Stedelijke ontwikkeling

Ingevolge artikel 1.1.1. lid 1 onder i van het Bro wordt verstaan onder 'stedelijke ontwikkeling':

"ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen." 

De Ladder is van toepassing op plannen die een 'nieuwe stedelijke ontwikkeling' publiekrechtelijk mogelijk maken. Dat is evident het geval wanneer (als in de situatie bij Akkerlanen) een agrarische bestemming wordt omgezet naar een woonbestemming met meer dan 11 woningen. Gezien de omvang van de te realiseren woningbouw (maximaal 210 woningen) en het feit dat de bestemming wordt omgezet naar een woonbestemming, hoeft voor Akkerlanen niet verder onderbouwd te worden dat er sprake is van een 'nieuwe stedelijke ontwikkeling'.

### Behoefte aan de ontwikkeling

Uit onderzoek van Stec is gebleken dat de totale vraag naar woningen de komende 20 jaar (tussen 2019 en 2039) circa 1.765 woningen (1.195 voor de eerste tien jaar plus 570 woningen voor de tweede tien jaar) bedraagt. Op dit moment bedraagt de harde plancapaciteit in Waalwijk 1.075 woningen. Dit betekent dat de reguliere behoefte voor Waalwijk de komende 20 jaar nog zo'n 690 woningen bedraagt. Over een periode van 20 jaar bezien is er dus voldoende reguliere behoefte om plan Akkerlanen te faciliteren.

Om voor Akkerlanen gebruik te kunnen maken van de ruimere reguliere behoefte voor Waalwijk over een periode van 20 jaar, biedt de Crisis- en herstelwet (Chw) aanknopingspunten. De Chw biedt de mogelijkheid om een planperiode van 20 jaar aan te houden. Hierdoor ontstaat op de kortere termijn meer (Ladder)ruimte voor andere nieuwe ontwikkelingen, omdat huishoudensgroei doorzet na 10 jaar.

### Binnen bestaand stedelijk gebied

De locatie is gelegen buiten bestaand stedenbouwkundig weefsel van bebouwing. Bovendien laat de huidige bestemming geen stedelijke functies toe. De locatie ligt buiten bestaand stedelijk gebied. Om die reden is gekeken welke mogelijkheden er zijn in bestaand stedelijk gebied. Daarbij is het van belang dat de ontwikkeling in Akkerlanen (lokaal en regionaal) uniek is. Er zijn binnenstedelijk geen locaties die het beoogde programma kunnen faciliteren waarbij de kenmerkende groenwaterstructuur en het woonmilieu binnen een samenhangend concept gerealiseerd kunnen worden.

# **3.2 Beleid gemeente**

Binnen de gemeente is een aantal documenten vastgesteld waarin beleidsuitgangspunten zijn geformuleerd, die ook betekenis hebben voor het plangebied. Deze documenten worden hieronder kort samengevat.

### Structuurvisie

Op 4 februari 2016 is de Structuurvisie Waalwijk 2025 vastgesteld. Het doel van deze structuurvisie is een samenhangend beleid formuleren op hoofdlijnen dat de ambities weergeeft voor 2035 en een visie uitwerkt voor 2025.

Om de juiste keuzes voor 2025 te maken is in de structuurvisie een aantal leidende principes geformuleerd:

- Waarden ondergrond behouden en versterken. Bij behoud is het zaak bedreigingen te voorkomen door bescherming van waarden en het reserveren van ruimte. Voor versterking kiest de gemeente ervoor deze alleen bij belangrijke projecten actief (mee) te ontwikkelen en in andere gevallen kansen vanuit de samenleving te benutten.
- Bereikbaarheid netwerk optimaliseren. In veel gevallen gaan we projecten op dit vlak actief (mee) te ontwikkelen. Bij overige projecten om het netwerk te verbeteren heeft de gemeente een voorkeur voor het benutten van kansen.
- Vraaggericht functies versterken met kwaliteit. Bij bestaande ontwikkelingen maken we het gekozen proces af maar wel (markt)vraaggericht. Als het gaat om nieuwe ontwikkelingen kiezen we belangrijke (sleutel)projecten die we actief (mee) ontwikkelen. Voor andere nieuwe ontwikkelingen is het zaak kansen te benutten die zich voordoen vanuit de samenleving, ook al betekent dat een getemporiseerde, fasegewijze ontwikkeling. Tot slot is het van belang om op daarvoor geschikte locaties ruimte te reserveren in de nabijheid van het bestaande netwerk van weg en water voor mogelijke toekomstige ontwikkelingen op het gebied van wonen, werken en voorzieningen. Dit is om bedreiging van de ambities op de lange termijn te voorkomen.

Afbeelding 3.3: uitsnede structuurvisie Waalwijk.

In de structuurvisie is het plangebied aangeduid als ruimtelijke reservering voor woningbouw. Een ontwikkeling als deze, de realisatie van 210 woningen in een uniek, hoogwaardig, groenblauw woonmilieu, kan nergens binnenstedelijk. Met deze ontwikkeling wordt gebruik gemaakt van de ruimtelijke reservering die er ligt en wordt in en wordt er voorzien in een brede behoefte in een uniek woonmileu. Dit omdat de woonwijk met veel groen en water een sterke verwevenheid krijgt met het Hoefsvengebied.

### Woonvisie 2010-2019

De Woonvisie 2010-2019 -over woonlasten en lusten- (vastgesteld op 2 juli 2009) vormt de basis van het woningbouwbeleid in de gemeente. Deze visie is een actualisering van de Visie op Wonen 2005- 2010 en bevat de volgende kernpunten:

- Behoud en versterking van het karakter van de gemeente Waalwijk (een levendig centrum, rustige groene wijken en kernen met een eigen karakter). Daarin past 'gerichte verdichting', altijd in combinatie met versterking van de omgevingskwaliteit. Dit is een uitwerking van de structuurvisie. Groei is daarbij een middel om in woonbehoefte te voorzien en geen doel.
- Voor iedereen een thuis bieden. Groepen die speciale aandacht vragen zijn:
	- o Senioren en/of mensen met een zorgvraag: de juiste woningen en een passende woonomgeving.
	- o Lagere en middeninkomens, waarbij wordt gewerkt met een verbrede doelgroep. In de sociale voorraad is het aantal woningen belangrijk, maar gaat het vooral om het verbeteren van de kwaliteit. Andere groepen redden zich redelijk goed of er is separaat beleid voor.
- Wijken en kernen met een eigen karakter; de woonwensen zijn divers en er zijn in de bestaande wijken kansen om alternatieven te bieden naast landgoed Driessen. In Waspik en Sprang-Capelle is het eigen karakter en de eigen woningbehoefte leidend.
- Programma voor het wonen: kwaliteit gaat boven kwantiteit. Centraal staan variatie en keuzevrijheid, gestaag bouwen voor keuzevrijheid, leefbare buurten in een prettige woonomgeving en duurzaamheid.

Bij de invulling van het woonprogramma streeft de gemeente naar voldoende kwalitatief goede en betaalbare woningen voor alle bevolkingsgroepen. Dit probeert de gemeente te bereiken door de bouw van voldoende huur- en koopwoningen voor lagere en middeninkomens te stimuleren. Ook starters op de koopmarkt hebben hier profijt van.

Als het gaat om nieuwe woningbouwontwikkelingen heeft inbreiding de voorkeur boven uitbreiding. Door de verhuizing van bedrijven, scholen of andere functies komen er diverse binnenstedelijke locaties vrij, waaronder ook het voorliggende plangebied. Met name op grotere locaties in bestaand stedelijk gebied streeft de gemeente naar een gemixt programma, dat inspeelt op de wensen van senioren, maar ook op die van gezinnen met een stedelijke woonwens. Op deze locaties is bouwen in iets hogere dichtheden vaak passend.

De voorliggende ontwikkeling voorziet in verschillende typologieën grondgebonden woningen en appartementen in verschillende type woonsferen nabij het bebouwd gebied van Waalwijk. De ontwikkeling voorziet in een unieke groen woonmilieu met een verscheidenheid aan type woningen. Hiermee wordt ingespeeld op het behoud en versterking van de gemeente Waalwijk, het voor iedereen een thuis bieden en wijken en kernen met een eigen karakter. Hiermee is de ontwikkeling in overeenstemming met de gemeentelijke woonvisie.

#### Mobiliteitsplan 'Stad in beweging'

Op 10 juli 2014 heeft de gemeenteraad een Nota van Uitgangspunten (NvU) voor het opstellen van een nieuw mobiliteitsplan vastgesteld. Hierin zijn richtinggevende uitspraken opgenomen over de wijze waarop tegen mobiliteit in de gemeente Waalwijk wordt aangekeken. In deze nota zijn de hoofdkaders en per thema de uitgangspunten en ambities beschreven. Deze nota vormt het fundament voor het op te stellen mobiliteitsbeleid.

In navolging van de Nota van Uitgangspunten is op 15 oktober 2015 het Mobiliteitsplan 'Stad in beweging' door de gemeenteraad vastgesteld. Het Mobiliteitsplan is een strategisch plan. Dat betekent

dat er geen uitgewerkte plannen in opgenomen zijn. Er wordt wel aangegeven op welke wijze de ambities gerealiseerd kunnen worden.

De Akkerlaan en de Drunenseweg zijn in het mobiliteitsplan aangemerkt als hoofdstructuur. In het kader van deze ontwikkeling wordt aan deze wegen niets veranderd en wordt de aansluiting van het plangebied op deze wegen op een passende manier vormgegeven.

### Erfgoedverordening 2016

De gemeenteraad van Waalwijk heeft op 15 december 2016 de Erfgoedverordening geactualiseerd. In de erfgoedverordening staan voorschriften en regels met betrekking tot cultureel erfgoed, zowel voor monumenten, archeologie als het cultuurlandschap. Eveneens zijn de wettelijke taken van de gemeente met betrekking tot Rijksmonumenten in de erfgoedverordening nader uitgewerkt. De regels over het aanwijzen van gemeentelijke monumenten en archeologische verwachtingsgebieden, en weigeringsgronden voor het afgeven van een omgevingsvergunning zijn ook opgenomen in de erfgoedverordening.

Aangezien het plangebied geen cultureel erfgoed herbergt of aantast, is er geen sprake van strijd met de erfgoedverordening. In paragraaf 4.4. wordt verder ingegaan op het aspect archeologie en cultuurhistorie.

#### Groenstructuurplan 2017

In het groenstructuurplan (vastgesteld op 21 december 2017) wordt het groene raamwerk van de gemeente Waalwijk beschreven. Hierbij zijn de meest waardevolle groene elementen in beeld gebracht: de groene hoofdstructuur. Tot het groene raamwerk behoren bomenlanen en bomenrijen, maar ook bermen, parken, groenstroken en landschapselementen. In het plan is bepaald welke elementen bijzonder waardevol zijn en behouden, versterkt of verbeterd moeten worden. Het bevat een visie op het groen in de gemeente Waalwijk voor een periode van 10 jaar.

Op basis van de Bomennota (vastgesteld 23 november 1999) en het Groenstructuurplan zijn boomstructuren aangewezen die onderdeel uitmaken van de groene hoofdstructuur en daarom een extra bescherming genieten. Deze bescherming is verweven met het omgevingsvergunningstelsel. Om gemeentelijke bomen te kunnen kappen is namelijk altijd een omgevingsvergunning voor het vellen van een houtopstand nodig indien het gaat om bomen met een diameter groter dan 15 cm. Het al dan niet afgeven van een omgevingsvergunning wordt onder andere beoordeeld op basis van de Bomennota. De bescherming van waardevolle bomen hoeft dus niet in het bestemmingsplan te worden opgenomen.

Voor bomen op particuliere terreinen is sinds 1 september 2008 de deregulering van het kapvergunningenbeleid van kracht. Hierdoor is het kappen van de meeste bomen op particulier terrein vergunningsvrij. De waardevolle en monumentale bomen zijn opgenomen in een bomencatalogus met bomenkaart. Deze bomen genieten een hoge mate van bescherming en mogen niet worden gekapt zonder toestemming van de gemeente. Voor de kap van deze bomen heeft een particulier altijd een omgevingsvergunning voor het vellen van een houtopstand nodig.

Afbeelding 3.4: uitsnede ambitiekaart Groenstructuurplan Waalwijk.

In afbeelding 3.4 is een uitsnede van de ambitiekaart uit het groenstructuurplan van de gemeente Waalwijk weergegeven. Uit deze ambitiekaart blijkt dat het overgrote deel van het plangebied geen deel uitmaakt van de hoofdstructuur. Wel is het groen dat de Akkerlaan begeleidt, aangemerkt als groene hoofstructuur. Deze structuur blijft grotendeels onaangetast. In het zuidoosten van het plangebied ligt een deel van het plangebied in de bestaande groene hoofdstructuur. In dit deel van het plangebied blijft een belangrijk deel van de bestaande groenstructuur behouden. In het groenstructuurplan wordt daarnaast nog de ambitie uitgesproken om de ruimte en rust van het Hoefsvengebied te waarborgen bij ontwikkelingen. Het voorliggende plan voorziet in de ontwikkeling van een rustige woonwijk waarin veel ruimte gereserveerd is voor de ontwikkeling van water en groen. Hiermee is de ontwikkeling in overeenstemming met het groenstructuurplan.

Daarnaast is door ANDE(R)S Boomtechnisch Advies is een bomen effect analyse gemaakt waarin de boomstructuur van het plangebied is geïnventariseerd, zie bijlage 2. In dit onderzoek is gekeken naar de conditie en kwaliteit van de bosschages en bomen. Vervolgens zijn ze beoordeeld op conditie en hun behoudenswaardigheid. Op deze manier wordt zorgvuldig omgegaan met het groen dat het plangebied herbergt.

#### Duurzaam Bouwen en energie

In het coalitieprogramma 2018-2022 "Samen duurzaam vooruit" is verwoord dat het streven is om in Akkerlanen zo duurzaam mogelijk te bouwen en diverse duurzaamheidsexperimenten uit te voeren.

Op 1 juli 2018 is de Wijziging van de Elektriciteitswet 1998 en van de Gaswet (voortgang energietransitie) in werking getreden. Netwerkbeheerders mogen sindsdien geen nieuwe woningen meer aansluiten op het gasnet. In Akkerlanen wordt dus geen gasnet aangelegd. Onderzocht wordt of de aanleg van een warmtenet, waarbij in ze zomer warmte gewonnen wordt uit de surfplas (Thermische Energie uit Oppervlaktewater, TEO) en opgeslagen wordt in de bodem (Warmte-Koude Opslag, WKO), technisch, energetisch en financieel haalbaar is. Alternatief voor een collectief warmtenet is dat woningen uitgerust worden met individuele warmtepompen.

Innovatieve duurzaamheid wordt ook zichtbaar gemaakt in de inrichting van de openbare ruimte. Zo zorgen door wind en/of zonne-energie aangedreven pompen bij de publieke steigers voor beluchting en circulatie van het water. De te plaatsen straatverlichting is niet alleen sociaalveilig en verkeersveilig, maar kent ook een laag energieverbruik en veroorzaakt geen lichthinder voor de omgeving. In paragraaf 5.9 wordt hier nader op ingegaan.

Er wordt ingezet op duurzame mobiliteit. Akkerlanen heeft goede en comfortabele fietsverbindingen in de wijk en naar het stadscentrum en andere delen van de stad. Alle woningen met een eigen inrit worden bovendien voorzien van of voorbereid op het eenvoudig aanbrengen van een oplaadpunt voor een elektrische auto. Bij rijwoningen worden in de directe nabijheid openbare laadpunten geplaatst.

Duurzaamheid gaat niet alleen over energie. Door de ruimte opzet met veel water is Akkerlanen niet alleen een aantrekkelijke plek om te wonen. De wijk is ook in hoge mate klimaatadaptief en hittestressbestendig. Bovendien draagt de nieuwe waterstructuur positief bij aan de natuurwaarden van het gebied. Door het realiseren van natuurlijke oevers met rietpartijen, en het zoveel mogelijk infiltreren van hemelwater, verbetert de kwaliteit van het oppervlaktewater en ontstaan er nieuwe biotopen, wat ten goede komt aan de biodiversiteit van het gebied. Door natuurinclusief te bouwen (bijvoorbeeld inbouwkasten of speciale dakpannen) ontstaan nestgelegenheden voor bijvoorbeeld broedende vogels en vleermuizen.

En ook in sociaal opzicht is Akkerlanen een duurzame wijk. Zo draagt de realisatie van verschillende typen woningen bij aan de diversiteit van buurtbewoners en worden speelaanleidingen en rustplekken voor alle leeftijden voorzien. Gedacht wordt ook aan het realiseren van een buurtschuur, een centrale plek in de wijk waar bijvoorbeeld (tuin)gereedschap geleend kan worden. Een dergelijke voorziening draagt bij aan de sociale cohesie in de wijk.

#### Welstandsnota 2012

Op 31 januari 2013 heeft de gemeenteraad van de gemeente Waalwijk de welstandsnota Waalwijk 2012 vastgesteld. De welstandsnota voorziet niet in specifieke criteria voor het Hoefsvengebied. In het kader van de ontwikkeling wordt een nieuw beeldkwaliteitsplan opgesteld dat als kader voor de welstandtoets zal dienen.

# **4 Planologische aspecten**

# **4.1 Planbeschrijving**

De voorgenomen ontwikkeling voorziet in de bouw van 210 woningen. Deze woningen worden gerealiseerd in verschillende woningtypologieën en woonsferen.

### Programma

Het programma wordt opgebouwd uit verschillende type woningen. De verdeling naar type woning is te vinden in tabel 1.

| Type woning                      | Aantal woningen |
|----------------------------------|-----------------|
| Twee-onder-een-kapwoning         | 30              |
| Semi-bungalow twee-onder-een-kap | 23              |
| Semi-bungalow geschakeld         | 10              |
| Vrije kavels                     | 39              |
| Rij tussenwoning                 | 42              |
| Rij hoekwoning                   | 18              |
| Patio                            | 23 tot 27       |
| Appartement                      | 15              |
| Vlonderwoning                    | 6               |
| Totaal                           | 206 tot 210     |

Tabel 1: overzicht verdeling woningen naar typologie

De situering van de type woningen in het plangebied is weergegeven in afbeelding 4.2.

### Beeldkwaliteit

In maat, schaal en korrel zoekt de bebouwing enerzijds aansluiting bij de woonbebouwing aan de overzijde van de Akkerlaan. Anderzijds wordt qua opzet aansluiting gezocht bij de ruimtelijke kwaliteit en schaal van de het omliggende landschap. Het plangebied wordt ingericht met een 'mix van verschillende woontypes'. In het gebied zijn zes 'woonsferen' onderscheiden door een afwisselende relatie met de openbare ruimte, de groenstructuur en (een mix) van bijbehorende woningtypologiën. De woonsferen worden dus in hoge mate bepaald door de aanliggende groene openbare ruimte: het water, de centrale weide, het Postpad etc. Hieronder wordt kort per woonsfeer ingegaan. De kleurvakken uit afbeelding 4.1 zijn direct gekoppeld aan de openbare ruimtes die de woonsfeer bepalen.

### Waterwonen

Het meest prominent aanwezig is de woonsfeer 'Waterwonen'. Door de royale waterstructuur ontstaat een karakteristiek ontspannen waterfront waarlangs de woningen zich presenteren. Hier is een mix van vrijstaande woningen en twee-onder-een-kap woningen voorzien.

### Weidewonen

Centraal in het plangebied, zorgt de groene wig voor een ruimtelijke verbinding tussen de wijk en het park. Het wijkende profiel wordt benadrukt door te kiezen voor rijwoningen aan de parkzijde, gecombineerd met andere woningtypen aan de straatzijde. De woningen hebben een voorzijde aan de weide, waardoor een sociaal veilige ruimte ontstaat.

In de groene weide wordt een aantal boomgroepen geplaatst, die de weidsheid van de plek benadrukt, zoals ook verderop in het Hoefsven te zien is. Daarnaast zal aan beide zijden van de plas hoogwaardige (speel)voorzieningen in de openbare ruimte worden gerealiseerd.

## Postpad

Het Postpad is een historische verbinding die de oostelijke plangrens van noord naar zuid markeert. De orthogonale noord-zuid-structuur wordt benadrukt door een eenduidig profiel met lage patiowoningen aan de westzijde te realiseren. Door een forse centrale doorkijk ter hoogte van de brug halverwege het Postpad, ontstaat een sterkte zichtlijn over met de waterplas.

Het huidige Postpad wordt gekenmerkt door een afwisselend profiel: verhard/onverhard, langs het openbare zwembad en de meer besloten boskamer. Deze verscheidenheid komt terug in het plan.

Het historische (onverharde) Postpad aan de zuidzijde blijft gehandhaafd in een royaal profiel, waarbij de bestaande hoogwaardige bomenrijen behouden kunnen blijven. Aan de noordzijde langs het verharde gedeelte van het Postpad, zal een nieuwe bomenlaan een natuurlijke scheiding vormen richting het zwembad. Als laatst markeert de bijzondere Post-brug de historische en recreatieve route van het Postpad.

Langs het Postpad wordt de ruimte gekenmerkt door de 'boskamer' van het Helleke. De bomen van dit bosperceel vormen een ruimtelijke omlijsting van de kavels, en geven het een besloten karakter. Aan de Vijverlaan is een meer zichtbare relatie met het park mogelijk. In beide gevallen zullen telkens de opritten van twee kavels worden gebundeld, om de doorsnijding van het wegprofiel (Postpad en Vijverlaan) te beperken.

### Parkrand

Aan de zuidoostzijde van het Postpad en langs de Vijverlaan grenst het plangebied rechtstreeks aan de groene ruimte van het Hoefsvengebied. Hier is het mogelijk om een (beperkt) aantal ruimte kavels met vrijstaande woningen te realiseren. Deze woonsfeer wordt gecreëerd door de omringende bestaande groene zone.

### Woonstraat

Tussen het Waterwonen en Weidewonen ligt de besloten Woonstraat met rijbebouwing. Een compact, informeel straatprofiel zorgt voor ruime voortuinen. Door de groene straatprofielen en brede looproutes naar de Weide, zijn ook deze woningen min of meer direct gerelateerd aan de groene ruimte.

### Parkhoek

De Parkhoek bevindt zich op een bijzondere locatie op de kruising van de Akkerlaan en de Vijverlaan. De Parkhoek kan bestaan uit een kleinschalig appartementengebouw/urban villa in 4-6 bouwlagen, dat de hoek van het park markeert. De alzijdige bebouwing staat als volume in het landschap. De (openbare) groene ruimte schijnt door te vloeien rond de bebouwing.

Afbeelding 4.1 Overzicht woonsferen

Afbeelding 4.2 Overzicht woningen naar woningtypologie

Afbeelding 4.3: situatieschets van de voorbeeldverkaveling (bron: wUrck)

# **4.2 Verkeer en mobiliteit**

Binnen de bebouwde kom resteren slechts gebiedsontsluitingswegen en erftoegangswegen. Deze worden zoveel mogelijk van elkaar gescheiden. De gebiedsontsluitingswegen zijn hoofdwegen voor het autoverkeer. Ze zijn bedoeld om de verblijfsgebieden (erven) te ontsluiten, dat wil zeggen "veilig en goed bereikbaar te houden".

### Verkeersstructuur

Het plan wordt gekenmerkt door een heldere ontsluitingsstructuur. De hoofdontsluiting wordt gevormd door aansluiting op de Akkerlaan. Een tweede ontsluiting naar de Vijverlaan vindt plaats via een rijbaan parallel aan het Postpad. De wijkontsluiting loopt in twee 'lussen' door het plangebied, waardoor alle woningen worden ontsloten. Het Parkpad vormt een recreatieve verbinding door de groene openbare ruimtes. Een bijzonder ontsluiting wordt als laatst gevormd door het (deels onverharde) Postpad, dat intact wordt gelaten.

### Verkeersaantrekkende werking

Door Mobycon is onderzoek[1](#page-27-0) gedaan naar de verkeersaantrekkende werking van het plan en mogelijke knelpunten. De volledige rapportage is in bijlage 3 te raadplegen. Uit dit onderzoek is gebleken dat het plan een totale verkeersaantrekkende werking kent van 1725 voertuigbewegingen per etmaal. 1217 van deze bewegingen worden via de ontsluiting op de Akkerlaan ontsloten. De overige 508 bewegingen worden al dan niet direct ontsloten op de Vijverlaan. Deze aantallen vormen een prognose die gebaseerd is op kengetallen.

### Parkeren

Ter waarborging van voldoende parkeervoorzieningen bij nieuwbouwprojecten is door de gemeente een parkeer-normennota vastgesteld. In deze nota is per woningtypering een parkeernorm opgenomen. In de parkeernormennota is een voor de gehele gemeente toepasbare parkeernormensystematiek opgenomen. De parkeernormen welke zijn opgenomen in deze parkeernormennota zijn leidend voor de bepaling van de parkeernorm van de voorgenomen ruimtelijke ontwikkeling.

In bijlage 4 is de stedenbouwkundige verkaveling weergegeven. In deze situatieschets is te zien hoe omgegaan wordt met parkeren. Daarnaast is ook nog een bijbehorende parkeerberekening opgenomen.

Alle vrijstaande woningen, twee-onder-een kap en semi-bungalows/ patiowoningen hebben minimaal 2 parkeerplaatsen op eigen terrein. Voor rijwoningen worden parkeeroplossingen gevonden in langsparkeren en haaksparkeren langs de straat. In het totaal kent het plangebied een overschot van 48 parkeerplaatsen. Hiermee zorgt het aspect niet tot problemen in het gebied zelf en zal er ook geen sprake zijn van negatieve effecten op de omgeving.

<span id="page-27-0"></span><sup>1</sup> Quick-scan mobiliteit Hoefsvengebied, Mobycon, d.d. 2 december 2019

# **4.3 Cultuurhistorie en archeologie**

# 4.3.1 Wettelijk en beleidskader

### Erfgoedwet

De Monumentenwet 1988 is op 1 juli 2016 overgegaan in de Erfgoedwet. De Erfgoedwet bundelt de voorgaande wet- en regelgeving voor behoud en beheer van het cultureel erfgoed in Nederland. Bovendien is aan de Erfgoedwet een aantal nieuwe bepalingen toegevoegd. Het beschermingsniveau zoals deze in de oude wetten en regelingen gold, blijft gehandhaafd. Het behoud en beheer van het Nederlandse erfgoed was geregeld in zes verschillende wetten en een regeling, waarin roerend, onroerend en archeologisch erfgoed allemaal hun eigen specifieke definities, procedures en beschermingsmaatregelen hadden.

In de Erfgoedwet is vastgelegd hoe met ons erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. Overbodige regels zijn geschrapt en de verantwoordelijkheid voor de bescherming van het cultureel erfgoed ligt waar mogelijk bij het erfgoedveld zelf. Onderdelen van de Monumentenwet die de fysieke leefomgeving betreffen, worden overgeheveld naar de Omgevingswet die in 2019 van kracht wordt. Voor deze onderdelen is een overgangsregeling in de Erfgoedwet opgenomen voor de periode 2016-2019. Het gaat daarbij om de volgende zaken:

### Visie erfgoed en ruimte 'Kiezen voor karakter' (juni 2011)

In de Visie erfgoed en ruimte 'Kiezen voor karakter' zet het Rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaalculturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het Rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1. werelderfgoed: de samenhang borgen en de uitstraling vergroten;
- 2. eigenheid en veiligheid: zee, kust en rivieren;
- 3. herbestemming als (stedelijke) gebiedsopgave: met focus op groei en krimp;
- 4. levend landschap: synergie tussen erfgoed, economie en ecologie;
- 5. en wederopbouw: het tonen van een tijdperk.

Afbeelding 4.2: Cultuurhistorische Waardenkaart van de provincie Noord-Brabant.

Afbeelding 4.3: "kaart 4. Detailkaart cultuurhistorische bebouwing Waalwijk".

# 4.3.2 Plangebied

### Cultuurhistorie

Met het uitbrengen van de Cultuurhistorische Waardenkaart en het Kookboek Cultuurhistorie wil de provincie Noord-Brabant een 'handvat' bieden voor het inpassen van cultuurhistorische waardevolle elementen binnen de ruimtelijke ordening. Het uitgangspunt is niet het bewaren van 'monumenten', maar het inpassen van cultuurhistorisch waardevolle elementen in het landschap.

De uitsnede uit de Cultuurhistorische Waardenkaart van de provincie Noord-Brabant (afbeelding 4.2), geeft weer het plangebied gelegen is in de cultuurhistorische zone 'Langstraat'. Het cultuurhistorisch belang van dit landschap wordt als volgt omschreven:

"De regio is van cultuurhistorisch belang vanwege het voor Noord-Brabant unieke slagenlandschap. De verschillende fasen van de ontwikkeling van het landschap, de strijd tegen het water en de problemen met de bodemdaling zijn in het huidige landschap goed te herkennen. De Langstraat is één van de Belvederegebieden die door het rijk zijn aangewezen als de cultuurhistorisch meest waardevolle gebieden van Nederland."

Dragende structuur van dit landschap zijn:

- De voornamelijk oost-west georiënteerde wegen, dijken en het tracé van het Halvezolenlijntje.
- De Bergsche Maas.
- De langgerekte historische bewoningsassen, eveneens oost-west georiënteerd.
- De smalle strookvormige percelen en de (turf)vaarten met een noord-zuid richting.
- De grote openheid ten noorden van de Winterdijk.
- Sterkt contract tussen de genoemde openheid en de geslotenheid van het gebied van de Loonse en Drunense Duinen.

In dit kenmerkende landschap wordt ingezet op behoud door ontwikkeling of versterking van de samenhang van de dragende structuren in de regio.

In de huidige situatie zijn de kenmerkende strookvormige percelen met een noord-zuid richting te herkennen. De verkaveling van de voorziene woningen is grotendeels in deze richting voorzien. Daarnaast zetten de groenblauwe vingers deze noord-zuid oriëntatie aan. Het Hoefsvengebied wordt verbonden met het plangebied.

### Erfgoedverordening 2011

Op de "Detailkaart cultuurhistorische bebouwing Waalwijk", die als bijlage 4 bij de erfgoedverordening 2011 is opgenomen, is het plangebied niet aangemerkt als cultuurhistorisch waardevol gebied. In het noordoosten is een gemeentelijk monument gelegen. In dit deel van het plangebied zijn geen ontwikkelingen gepland. Daarnaast is de Akkerlaan als historische structuur aangeduid. Voorliggende ontwikkeling heeft geen invloed op de nabij gelegen cultuurhistorische elementen.

## Archeologie

In het kader van de erfgoedwet is in 2014 is door BAAC eerst bureauonderzoek (bijlage 5) en later inventariserend veldonderzoek (bijlage 6) uitgevoerd om vast te stellen of er een kans bestaat op het aantreffen van archeologische resten. Deze onderzoeken zijn toentertijd uitgegaan van een kleiner plangebied dan nu het geval is. Om deze reden is nieuw archeologisch bureau- en inventariserend veldonderzoek verricht waarin het gehele plangebied is beschouwd. Hieronder zijn de belangrijkste resultaten weergegeven, het volledige onderzoek is opgenomen als bijlage 7.

Uit onderzoek is gebleken dat archeologisch resten niet zijn aangetroffen en dat gezien de mate van bodemverstoring deze ook niet verwacht worden. Vervolgstappen in het kader van de Archeologische Monumentenzorg (AMZ) worden dan ook niet noodzakelijk geacht.

#### 4.3.3 Conclusie

### Cultuurhistorie

Op grond van de 'Cultuurhistorische waardenkaart Noord-Brabant' en de 'Detailkaart cultuurhistorische bebouwing Waalwijk' kan geconcludeerd worden dat er geen cultuurhistorische waarden in het geding zijn en cultuurhistorische waarden zelfs versterkt worden.

### Archeologie

In het bureauonderzoek is geconcludeerd dat inventariserend veldonderzoek uitgevoerd moest worden. Uit dit inventariserend veldonderzoek is gebleken dat de kans op het aantreffen van archeologische resten uit alle perioden laag is. Vervolgonderzoek wordt daarom niet noodzakelijk geacht. Het plangebied voor dit bestemmingsplan komt echter niet overeen met het onderzoeksgebied uit dit eerdere onderzoek. Om deze reden is aanvullend onderzoek uitgevoerd waarin het overige, nog niet onderzochte deel van het plangebied, is onderzocht.

Uit dit aanvullende onderzoek is gebleken dat archeologisch resten niet zijn aangetroffen en dat gezien de mate van bodemverstoring deze ook niet verwacht worden.

# **4.4 Overig**

Er zijn geen overige planologisch relevante aspecten die van invloed zijn op het project of de omgeving.

# **5 Milieuplanologische aspecten**

# **5.1 Water**

# 5.1.1 Wettelijk en beleidskader

### Waterwet

In de Waterwet (2009) zijn acht oude waterwetten samengebracht. De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Europese Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

### Vierde Nota Waterhuishouding

De Vierde Nota Waterhuishouding is het kader voor het waterbeheer voor Nederland. De hoofddoelstelling is "een veilig en goed bewoonbaar land en het instandhouden/versterken van gezonde en veerkrachtige watersystemen, waarmee een duurzaam gebruik blijft gegarandeerd". Om de veerkracht van de watersystemen te vergroten dient de waterconservering en -buffering te worden bevorderd en de afwenteling van (water)problemen op naastgelegen gebieden te worden beperkt.

### Nationaal Bestuursakkoord Water

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen. In het NBW is ook de watertoets als procesinstrument opgenomen. Uitvoering van de watertoets betekent in feite dat de gemeente en het Waterschap samenwerken bij het uitwerken van ruimtelijke plannen, zodat problemen (bijvoorbeeld wateroverlast of verdroging) in het gebied zelf en de omgeving worden voorkomen.

De watertoets is sinds 2003 verankerd in de ruimtelijke regelgeving zoals Besluit ruimtelijke ordening (Bro) en is hiermee verplicht voor alle ruimtelijke plannen en besluiten.

Het bestaande nationale, provinciale en gemeentelijke beleid met betrekking tot de waterhuishouding dient altijd als uitgangspunt. Het bestemmingsplan mag geen slechtere waterhuishoudkundige situatie creëren dan in dat beleid is vastgelegd.

### Waterhuishouding

In oktober 2001 is de "Handreiking Watertoets 1" uitgekomen. Hierin werd de basis gelegd voor een duidelijke waterparagraaf in ruimtelijke plannen. Eind 2003 is de "Handreiking Watertoets 2; samenwerken aan water in ruimtelijke plannen" verschenen, die de eerste handreiking volledig vervangt. In deze tweede handreiking is per type plan een concrete uitwerking van de watertoets vermeld. Voor bestemmingsplannen geldt het volgende.

Vanuit het oogpunt van toelatingsplanologie bepaalt het bestemmingsplan welke ruimtelijke ontwikkelingen mogelijk zijn en welke niet. Het plan geeft de ruimtelijke en functionele randvoorwaarden en mogelijkheden. Om de gewenste ontwikkelingen ook daadwerkelijk te realiseren is vroegtijdig overleg tussen de initiatiefnemer en de betrokken waterbeheerder(s) noodzakelijk. Het doel hiervan is tijdig inzicht te krijgen in de mogelijke negatieve effecten van plannen en besluiten op de waterhuishouding, maatregelen op te zetten om deze negatieve effecten te voorkomen en mogelijke kansen voor het watersysteem te benutten. Het bestemmingsplan mag geen slechtere waterhuishoudkundige situatie creëren dan in dat beleid is vastgelegd.

Met de wettelijke verankering van de watertoets in het Bro 1985 en Bro 2008 worden initiatiefnemers van ruimtelijke ontwikkelingen verplicht "een beschrijving van de wijze waarop rekening is gehouden met de gevolgen van het plan voor de waterhuishouding" op te nemen in de toelichting van onder meer streekplannen en bestemmingsplannen.

### Waterbeheerplan Brabantse Delta 2016-2021

Het waterbeheerplan is vastgesteld op 14 oktober 2015. In het waterbeheerplan is de beoogde invulling van het waterbeheer in de toekomst uiteen gezet. Het waterschap voert daarbij het beheer over het watersysteem en de afvalwaterketen. Het gaat dan over verschillende onderdelen:

- het watersysteem, bestaande uit het samenhangende geheel van oppervlaktewater en ondiep grondwater, inclusief kunstwerken zoals pompen en stuwen; het beheer gaat dan over de waterkwaliteit en de waterkwantiteit: over de stoffen in het water, de planten en dieren in en langs het water en over aan- en afvoer van water en het regelen van de waterstanden.
- de dijken (waterkeringen) langs de grote en kleine rivieren;
- de rioolwaterzuiveringsinstallaties, inclusief de bijbehorende pompen en transportleidingen (samen met de gemeentelijke riolering onderdeel van de afvalwaterketen);
- de regionale vaarwegen voor beroeps- en recreatievaart.

## Keur waterschap Brabantse Delta

Het waterschap is verantwoordelijk voor het waterbeheer (waterkwaliteit en kwantiteit) binnen het plangebied. Voor waterhuishoudkundige ingrepen is de Keur van toepassing. De Keur is een waterschapsverordening die gebods- en verbodsbepalingen bevat met betrekking tot ingrepen die consequenties hebben voor de waterhuishouding en het waterbeheer. Zo is het onder andere verboden zonder vergunning van het dagelijks bestuur te lozen op het oppervlaktewater bij een uitbreiding van het verhard oppervlak groter of gelijk aan 2000 m2. De Keur is onder andere te raadplegen via de site van waterschap Brabantse Delta

## Beleidsregel 'hydraulische randvoorwaarden 2009'

In de Beleidsregel 'hydraulische randvoorwaarden 2009' worden de kaders en normen voor de watertoets gegeven. De uitgangspunten ten aanzien van het hemelwaterbeleid worden beschreven. Met behulp van de afvoernormen kan de benodigde waterberging en/of retentievoorziening worden berekend. De voorkeursvolgorde voor de te treffen compenserende maatregel betreft:

- 1. infiltreren;
- 2. retentie aanleggen binnen plangebied;
- 3. retentie aanleggen buiten plangebied;
- 4. berging zoeken in bestaand plangebied.

De beleidsregel is van toepassing op (her)ontwikkelingen die gepaard gaan met een toename van meer dan 2000 m² verhard oppervlak, waarvoor (in principe) op eigen terrein voorzien dient te worden in retentie.

In het voorliggende plan is sprake van een toename van het verhard oppervlak van meer dan 2000 m². Ten opzichte van de oude situatie zal het aantal m2 verhard oppervlak toenemen. Hier wordt in paragraaf 5.1.2 nader ingegaan.

## Waterplan Gemeente Waalwijk

Het Nationaal Bestuursakkoord Water (NBW) vraagt dat gemeentes een plan tegen de wateroverlastproblematiek opstellen. Daarvoor dient de stedelijke wateropgave te worden bepaald. In de Kader Richtlijn Water (KRW) wordt een goede chemische en ecologische toestand van het

Bestemmingsplan *'Akkerlanen'*

Toelichting Vastgesteld 2 juli 2020 oppervlaktewater en het beschermen en herstellen van grondwaterlichamen nagestreefd. Om deze ontwikkelingen te vertalen naar lokaal waterbeleid, is voor de gemeente Waalwijk een waterplan opgesteld.

De kern van het Gemeentelijke Waterplan Waalwijk (2010) is het ontwikkelen van een gezamenlijke visie op het waterbeheer. Daarbij moet inzicht worden gegeven in beleidsontwikkelingen, relaties met andere vakdisciplines, knelpunten en maatregelen om deze op te lossen. De aandacht voor watergerelateerde vakgebieden komt naar voren in de waterthema's die in het plan zijn verwoord: waterkwantiteit, grondwater, afvalwaterketen, beheer en onderhoud, waterkwaliteit, ecologische verbindingszones, communicatie rondom het water en andere projecten (vooral ruimtelijke ontwikkelingen).

Het Gemeentelijk Waterplan Waalwijk geeft op basis van beleidsontwikkelingen, relaties met andere disciplines en gesignaleerde kansen en knelpunten een visie op het waterbeheer. Daarnaast wordt aangegeven welke maatregelen nodig zijn om de visie te realiseren. In het waterplan komen verschillende wateraspecten aan bod te weten:

- oppervlaktewaterkwantiteit;
- oppervlaktewaterkwaliteit en ecologie;
- grondwater;
- afvalwater.

Drinkwater(bescherming) komt alleen aan bod in relatie tot grondwateronttrekking binnen de gemeente. Het waterplan gaat over het gehele grondgebied van de gemeente Waalwijk, de meeste aandacht gaat echter uit naar de stedelijke kernen binnen de gemeente (Waalwijk, Sprang-Capelle en Waspik). Andere plannen richten zich meer op het buitengebied (bijvoorbeeld de integrale gebiedsanalyse van het waterschap).

## Gemeentelijke rioleringsplan (GRP) 2016-2020

De gemeenteraad van Waalwijk heeft op 10 maart 2016 het nieuwe gemeentelijk rioleringsplan (GRP) vastgesteld. In het GRP staan de beleidsvoornemens en maatregelen voor het Waalwijkse rioolstelsel en het daaraan gekoppelde waterbeheer voor de periode 2016 tot en met 2020. Ook is de uitbreiding van taken die de wet de gemeente voorschrijft in het plan opgenomen. In het nieuwe rioleringsplan wordt voorgesteld om het succesvolle beleid van de afgelopen jaren voort te zetten met een aantal aanvullende speerpunten: volksgezondheid, milieu/ecologie en doelmatig beheer.

In het nieuwe GRP is een evenwichtig maatregelenpakket opgenomen, met een zo efficiënt mogelijke inzet van middelen tegen de laagste maatschappelijke kosten. De maatregelen staan in het 'Integrale Uitvoerings Programma (IUP)', waarbij voor de keuze van de rioleringswerkzaamheden onderstaande volgorde is aangehouden:

- Samenloop: rioleringsmaatregelen die "meeliften" met voorgenomen projecten op gebied van reconstructie, revitalisatie, herinrichting;
- Autonoom: rioleringsmaatregelen waarbij niet kan worden meegelift, maar die moeten worden uitgevoerd (hersteld of vervangen) vanwege het risico op instorten;
- Overige maatregelen: rioleringsmaatregelen die onder meer vermindering van de belasting van de zuiveringsinstallatie en van de vervuiling van het oppervlaktewater tot doel hebben.

Naast de vervanging van slechte riolen en doelmatig beheer dient vervuiling van oppervlaktewater vanuit het rioolstelsel te worden voorkomen.

35

# 5.1.2 Plangebied

In het kader van de waterhuishoudkundige situatie wordt een aanvullend waterhuishoudkundig en (geo)hydrologische onderzoek naar de gevolgen van of effecten op de waterstand in nabijgelegen natuurgebieden. Zodra dit onderzoek gereed is zal de waterparagraaf worden aangevuld.

### Huidige en toekomstige situatie

In de huidige situatie is het plangebied in gebruik als agrarische grond. Op een aantal kleinschalige schuurtjes en stalletjes na is het plangebied volledig onverhard.

In de toekomstige situatie is er sprake van een ontwikkeling van een woongebied met 210 woningen in diverse typologieën. Naast woningen is in het plan voorzien in groen, water en infrastructuur. De hoeveelheid verharding is in de toekomstige situatie meer dan in de huidige situatie. Hieronder is een berekening uitgevoerd en is aangegeven hoeveel extra verharding er wordt gerealiseerd. De bestaande woning in het noordwesten van het plangebied wordt buiten beschouwing gelaten omdat aan het verhard oppervlak op dit perceel feitelijk niets veranderd.

| Type verharding:     | Aanwezig oppervlak<br>/Berekening: | Toekomstige oppervlakte- verharding in<br>m2 |
|----------------------|------------------------------------|----------------------------------------------|
| Woonbestemming       | 50% van 72.184 m2                  | 36.092                                       |
| Verkeersbestemmingen | 100% van 21.759 m2 21.759          |                                              |
| Groen                | 37.248 m2                          | -                                            |
| Water                | 24.971 m2                          | -                                            |
| Totale toename       |                                    | 57.851                                       |

Ten behoeve van de nieuwe woningen zijn woonbestemmingen opgenomen die voor 50% bebouwd mogen worden. Deze woonbestemming hebben een oppervlak van 72.184 m2. Dit leidt dit tot toename van het verhardingsoppervlak met 36.092 m2.

De verkeersbestemming omvat de ontsluitingswegen, parkeerplaatsen en de reservering voor de aansluiting op de Akkerlaan. De verkeersbestemming heeft een totale oppervlakte van 21.759 m2. Worst-case wordt deze bestemming volledig verhard.

De totale toename van verhard oppervlak bedraagt 57.851 m2

In het plan is een aanzienlijk deel gereserveerd voor water. De oppervlakte hiervan bedraagt 24.971 m2. Naast water is er in het plan ook veel ruimte voor groen. De oppervlakte hiervan bedraagt 37.248 m2.

Het waterschap hanteert voor ontwikkelingen met een dergelijke omvang de rekenregel: verharding x gevoeligheidsfactor x 0.06 = aantal m3 compensatie. Voor het Hoefsvengebied geldt een gevoeligheidsfactor van 1 en bij invulling leidt bovenstaande rekenregel (57.851 x 1 x 0.06) tot 3.471,06 m3 benodigde waterberging. In het plangebied is in de toekomstige situatie 24.971 m2 water aanwezig. Dat betekent dat het water in de toekomstige situatie een peilstijging van 13,9 cm moet kunnen bergen. In het stedenbouwkundig inrichtingsplan is uitgegaan van een verschil van 1,0 meter tussen het waterpeil en het maaiveld. De benodigde peilstijging kan dus worden opgevangen.

### Veiligheid

In de nabijheid van het plangebied zijn geen waterkeringen gelegen. Hierdoor is het opnemen van een dubbelbestemming 'Waterstaat – Waterkering' niet benodigd. Hierdoor bestaan er geen belemmeringen voor dit bestemmingsplan.

### Waterkwaliteit

Het tegengaan van riooloverstorten door de afkoppeling van hemelwater van de DWA komt de waterkwaliteit (in de omgeving) ten goede. Het ontstaan van (nieuwe) vervuilingsbronnen dient zoveel mogelijk te worden voorkomen om vervuiling van grond- en oppervlaktewater te beletten. Het toepassen van niet-uitloogbare bouwmaterialen bij de toekomstige ontwikkelingen voorkomt dat het hemelwater wordt vervuild. In verband hiermee dienen geen (sterk) uitloogbare materialen zoals koper, lood, zink of teerhoudende dakbedekking te worden gebruikt op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben). Voor de nieuwbouw van woningen gaan het waterschap en de gemeente daarnaast uit van een gescheiden rioleringsstelsel.

# 5.1.3 Conclusie

Een groot aantal beleidsstukken doet uitspraken over de gewenste kwaliteit en de kwantiteit van het water binnen het plangebied. Binnen het plangebied is momenteel geen oppervlaktewater aanwezig. Omdat het voorliggende plangebied in de huidige situatie vrijwel volledig onverhard is, zal de voorliggende ontwikkeling leiden tot een aanzienlijke toename aan verhard oppervlak. Watercompensatie is derhalve benodigd. Berekend is dat in de benodigde watercompensatie wordt voorzien wanneer het stedenbouwkundige plan dat onderlegger is voor dit bestemmingsplan wordt gerealiseerd.

# **5.2 Natuur**

5.2.1 Wettelijk en beleidskader

## Rijks- en provinciaal beleid

## Wet natuurbescherming

Per 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen).

### Soorten

Voor ruimtelijke ingrepen die resulteren in overtreding van één of meer artikelen van de Wnb moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van het bestemmingsplan dient duidelijk te zijn of en in hoeverre een ontheffing kan worden verkregen.

Voor alle in de wet genoemde diersoorten (inclusief vogels) geldt dat het verboden is individuen van deze soorten (opzettelijk) te doden of te vangen. Bovendien is het verboden nesten (en eieren) en (vaste) voortplantingsplaatsen of rustplaatsen van dieren opzettelijk te beschadigen of te vernielen dan wel weg te nemen. Voor de in de wet genoemde plantensoorten geldt dat het verboden is exemplaren in hun natuurlijke verspreidingsgebied opzettelijk te plukken en te verzamelen, af te snijden, te

ontwortelen of te vernielen. In de Wnb worden drie beschermingsregimes onderscheiden voor beschermde soorten. Voor de eerste twee regimes gelden aanvullende verbodsbepalingen.

- 1. Het beschermingsregime Vogelrichtlijn (Vrl), dat van toepassing is op van nature in Nederland in het wild levende vogels van soorten als bedoeld in artikel 1 van de Vrl. Met betrekking tot deze vogelsoorten geldt dat het - aanvullend aan de bovengenoemde verbodsbepalingen - verboden is vogels opzettelijk te storen, behalve als de storing niet van wezenlijke invloed is op de staat van instandhouding van de desbetreffende vogelsoort. Ruimtelijke inrichting of ontwikkeling en dwingende redenen van groot openbaar belang zijn geen reden om ontheffing te verlenen. Ontheffing is uitsluitend toegestaan op basis van de ontheffingsgronden die in de Vrl zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.
- 2. Het beschermingsregime Habitatrichtlijn (Hrl), dat van toepassing is op soorten van bijlage IV bij de Hrl, bijlage I en II bij het Verdrag van Bern en bijlage I bij het Verdrag van Bonn. Met betrekking tot deze soorten is het - aanvullend aan de bovengenoemde verbodsbepalingen - verboden dieren opzettelijk te verstoren. Ontheffing wordt voor ruimtelijke inrichting of ontwikkeling alleen verleend indien:
	- er geen andere bevredigende oplossing is, en
	- geen afbreuk wordt gedaan aan de gunstige staat van instandhouding van de soort, en
	- sprake is van één van de volgende (bij ruimtelijke ontwikkeling relevante) belangen:
		- de bescherming van wilde flora en fauna of natuurlijke habitats, of
		- de volksgezondheid, de openbare veiligheid of andere dwingende redenen van groot openbaar belang, met inbegrip van redenen van sociale of economische aard en voor het milieu wezenlijk gunstige effecten.
- 3. Het beschermingsregime Andere Soorten, dat van toepassing is op soorten van de bijlage behorende bij artikel 3.10 van de Wnb. Ontheffing is alleen mogelijk indien:
	- er geen andere bevredigende oplossing is, en
	- indien geen afbreuk wordt gedaan aan de gunstige staat van instandhouding van de soort.

Er is echter geen ontheffing nodig indien gewerkt wordt volgens een geldige gedragscode die van toepassing is op de betreffende soort(en). Vaak is daarnaast ecologische begeleiding en een ecologisch werkprotocol nodig bij de uitvoering van werkzaamheden.

De provincies kunnen voor het beschermingsregime Andere Soorten een algemene vrijstelling verlenen voor onder meer ruimtelijke inrichting of ontwikkeling van gebieden.

Indien nesten, (vaste) voortplantingsplaatsen of rustplaatsen van soorten niet (kunnen) worden ontzien, is ontheffing noodzakelijk. Ontheffing is niet benodigd indien de functionaliteit van de nesten, (vaste) voortplantingsplaatsen of rustplaatsen gegarandeerd wordt (het beschadigen en vernielen wordt voorkomen door maatregelen of er zijn voldoende alternatieven).

Ten slotte is altijd de algemene zorgplicht van toepassing, die inhoudt dat een ieder voldoende zorg in acht neemt voor alle inheemse dieren en planten en hun directe leefomgeving (artikel 1.11 van de Wnb). Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

## Natura 2000

De Wnb ziet op de bescherming van Natura 2000-gebieden (Vrl- en Hrl-gebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen de Natura 2000-gebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

## Natuurnetwerk Nederland

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden (de voormalige Ecologische Hoofdstructuur / EHS). Het netwerk moet natuurgebieden beter verbinden met elkaar en met het omringende agrarisch gebied. Het doel van het NNN is de instandhouding en ontwikkeling van natuurgebieden om daarmee een groot aantal soorten en ecosystemen te laten voortbestaan. Sinds 2014 zijn de provincies het eerste verantwoordelijke bevoegde gezag voor het NNN (daarvoor was dat de rijksoverheid). De provincies hebben in een verordening regelgeving vastgelegd ten aanzien van het NNN.

# 5.2.2 Onderzoek

In de voorbereiding van voorliggend bestemmingsplan zijn meerdere onderzoeken naar flora en fauna uitgevoerd. Het betreft de volgende onderzoeken:

- Quick scan flora- en faunawet De Hoefsven te Waalwijk, Adviesbureau Mertens, d.d. juli 2014
- Aanvullend Vleermuizenonderzoek De Hoefsven te Waalwijk, Adviesbureau Mertens, d.d. oktober 2014
- Quick Scan beschermde planten- en diersoorten, Adviesbureau Mertens, d.d. maart 2019
- Inventarisatie Akkerlanen te Waalwijk, Van der Goes en Groot, d.d. 8 november 2019

In de onderstaande paragraaf worden de resultaten van deze onderzoeken kort beschreven. Voor de volledige inhoud wordt verwezen naar de bijlagen.

### Quick scans

In 2014 is door adviesbureau Mertens een quickscan naar flora en fauna uitgevoerd, zie bijlage 8. Hieruit is gebleken dat aanvullend vleermuisonderzoek (bijlage 9) benodigd was. Ook dit is uitgevoerd. Beide rapportages komen echter uit 2014 en worden als niet actueel genoeg beschouwd. Om die reden is in 2019 een actualiserend onderzoek uitgevoerd (bijlage 10). Ook uit dit onderzoek is gebleken dat het voorkomen van vleermuizen, vogels met vaste rust- en verblijfplaatsen en kleine marters niet kan worden uitgesloten en dat hiermee effecten op deze soort(groep)en dan ook niet kan worden uitgesloten. Om eventuele effecten en maatregelen op een adequate manier in te kunnen schatten zijn aanvullende veldinventarisaties nodig.

### Vervolgonderzoek

Omdat uit de quick scans is gebleken dat mogelijk beschermde natuurwaarden in dit plangebied voorkomen is heeft ecologisch onderzoeks- en adviesbureau Van der Goes en Groot een inventarisatie uitgevoerd naar broedvogels met jaarrond beschermde nesten, (kleine) zoogdieren en vleermuizen. De rapportage hiervan is opgenomen in bijlage 11.

39

Uit het onderzoek is gebleken dat in het plangebied geen jaarrond beschermde verblijfplaatsen van vogels voorkomen. In het plangebied kunnen wél broedvogels met niet-jaarrond beschermde nesten voorkomen. Voor de verwachte aanwezige broedvogels dienen werkzaamheden waarbij nesten vernield of verstoord kunnen worden, buiten het broedseizoen plaats te vinden. Een ontheffing is voor broedvogels dan niet nodig.

Verblijfplaatsen van vleermuizen konden niet worden vastgesteld in het plangebied. De in vlucht baltsende vleermuizen vertoonden geen gebouw gebonden activiteit en konden niet aan aanwezige bebouwing of andere verblijfplaatsen in bijvoorbeeld boomholten worden gekoppeld. In het plangebied zijn alleen langsvliegende, in vlucht baltsende en foeragerende vleermuizen waargenomen. Het foerageergebied voor vleermuizen binnen het plangebied maakt slechts een klein deel uit van een veel groter foerageergebied en is geen 'essentieel' deel van het leefgebied. De vleermuizen kunnen derhalve uitwijken.

In het plangebied is een Boommarter waargenomen. Het plangebied biedt geen geschikt verblijfsbiotoop voor de soort en is hiermee geen essentieel leefgebied. Voor het incidentele gebruik van het plangebied worden geen negatieve effecten verwacht op de soort. In de omgeving van het plangebied is voldoende ander en geschikter leefgebied voor Boommarter aanwezig.

In het plangebied is eveneens een burcht van een Vos aanwezig. De burcht wordt bewoond door twee Vossen. Later is het jaar is een derde Vos waargenomen. De derde Vos betreft waarschijnlijk een jong. De Vos is een beschermde diersoort maar in Noord-Brabant vrijgesteld van ruimtelijke ingrepen. Wel is de zorgplicht van kracht.

Naast bovengenoemde soorten waar het onderzoek zich specifiek op richtte, zijn in het plangebied zijn twee foeragerende Dassen waargenomen. Het plangebied lijkt essentieel leefgebied voor de soort en dient als foerageergebied. De burcht van de Dassen ligt buiten het plangebied, ten zuidoosten van de locatie. De Das is een beschermde soort. Door de plannen zal het aanwezige foerageergebied verdwijnen. Er dient een ontheffingsaanvraag te worden ingediend, waarin passende mitigerende en compenserende maatregelen worden beschreven.

## Ontheffingsverzoek Das

In verband met de benodigde ontheffing voor de das wordt momenteel een ontheffingsaanvraag voorbereid en gekeken naar de mogelijke en nodige mitigerende maatregelen. Hiervoor is door Van der Goes & Groot een plan van aanpak opgesteld.

Omdat het leefgebied in plangebied Akkerlanen naar verwachting vrijwel volledig ongeschikt wordt door de woningbouw is het noodzakelijk dat de Dassen in ander, nabij de burcht gelegen, terrein een vergelijkbaar of beter leefgebied aangeboden krijgen. Het gebied zuidelijk van de burcht is hiervoor geschikt. Om te zorgen dat alternatief leefgebied aan deze vereisten gaat voldoen gaat de initiatiefnemer de volgende actie ondernemen:

- 1) Er wordt op korte termijn aanvullend onderzoek uitgevoerd naar het precieze terreingebruik van Dassen in het gebied rond de burcht, er wordt gekeken hoe geschikt het gebied reeds is en of- en hoe het momenteel wordt gebruikt, welke terreindelen voorkeursbiotoop bevatten als foerageergebied, of er gevaarlijke punten of andere belemmeringen zijn bij het doorkruisen van het gebied, of er meerdere, andere dassenterritoria/burchten aanwezig zijn, etc.
- 2) Er wordt contact gezocht naar een gespecialiseerd bureau m.b.t. ecologie van de Das. In overleg met de dassenspecialist en relevante stakeholders wordt een plan opgesteld om gebied rond de burcht zodanig her in te richten dat het blijvende vóórkomen van de Das zeker is

- 3) Het plan wordt geborgd met stakeholders en er wordt zorg gedragen voor (financiële) uitvoerbaarheid.
- 4) Op grond van het plan worden ontheffingen verkregen en juridische belemmeringen weggenomen.

Hoewel het nog niet zeker is of en in welke mate aanvullende maatregelen noodzakelijk zijn, is reeds een eerste verkenning gedaan naar de mogelijkheden die onderzocht kunnen worden. Daarbij zijn maatregelen denkbaar waarmee het leefgebied aan de zuidkant van de burcht beter bereikbaar worden gemaakt voor de das, aantrekkelijker worden gemaakt door bijvoorbeeld fruitbomen te planten op weilanden en maatregelen om het leefgebied groter te maken door een verbinding te maken met de Baardwijkse Overlaat. Met dergelijke maatregelen is het mogelijk een eventueel verlies aan leefgebied te compenseren. Deze maatregelen worden in overleg met bureau Van de Goes & Groot, Das&Boom en andere externe partijen nader onderzocht.

# 5.2.3 Conclusie

Uit de uitgevoerde onderzoeken komt naar voren dat de ontwikkeling leidt tot aantasting van het leefgebied dan de Das. De precieze effecten van de ontwikkeling op het leefgebied worden momenteel nader onderzocht. In het kader van de voorbereiding van een mogelijke ontheffingsaanvraag en wordt bekeken welke mitigerende maatregelen getroffen kunnen worden om de effecten te verkleinen en/of te compenseren.

# **5.3 Stikstofdepostie**

# 5.3.1. Kader

De wettelijke grondslag waarop toetsing van de planontwikkeling noodzakelijk is, betreft de Wet natuurbescherming (Wnb). Deze toets dient om vast te stellen of, en zo ja, onder welke voorwaarden een menselijke activiteit in en rondom een Natura 2000-gebied kan worden toegelaten.

Meer concreet heeft deze toets de volgende twee doelen:

- 1. Zekerheid bieden dat de natuurlijke kenmerken van het Natura 2000-gebied niet worden aangetast;
- 2. Zekerheid bieden dat een verslechtering van de kwaliteit van de natuurlijke habitats en de habitats van soorten, dan wel een verstoring van soorten niet optreedt.

De wet bepaalt dat projecten en andere handelingen die de kwaliteit van de habitats kunnen verslechteren of die een verstorend effect kunnen hebben op de soorten, niet mogen plaatsvinden zonder vergunning. Ook plannen moeten getoetst worden op hun gevolgen voor de Natura 2000-gebieden.

In dit onderzoek is op basis van objectieve gegevens bepaald of negatieve effecten uitgesloten kunnen worden. Het bevoegd gezag zal beoordelen of de bevindingen uit dit onderzoek aanvaardbaar zijn.

Ecosystemen die van nature voedselrijk zijn ondervinden weinig tot geen invloed van stikstofdepositie uit de lucht. Ecosystemen op voedselarme schrale en zandige bodems daarentegen zijn wel gevoelig voor extra stikstof. De beschikbaarheid van stikstof is bepalend voor de concurrentieverhoudingen tussen de plantensoorten. Meestal neemt een beperkt aantal plantensoorten sterk toe ten koste van meerdere andere plantensoorten, zodat de karakteristieke soortensamenstelling in het vegetatietype verandert. De oorspronkelijk aanwezige planten binnen een vegetatietype, of een habitattype, worden grotendeels verdrongen en er ontstaat dan een ander vegetatietype. Verruiging treedt op.

Wanneer het een habitattype betreft waarvoor het Natura 2000-gebied is aangewezen, kan er sprake zijn van strijdigheid met het aanwijzingsbesluit en de daarbij geformuleerde instandhoudingsdoelen.

De belangrijkste onderzoeksparameter die voor verzuring en vermesting kan zorgen in de Natura 2000 gebieden is stikstofdepositie. Onderzoek naar de ecologische betekenis van stikstofdepositie is relatief nieuw waarbij voor de effectbeoordeling op dit moment nog geen wettelijke basis of een algemeen aanvaarde methodiek voorhanden is. Met betrekking tot de toetsing van de effecten van de ontwikkelingen in dit plan op Natura 2000-gebieden, speelt het begrip 'kritische depositiewaarde' (KDW)' een belangrijke rol bij de afweging of al dan niet sprake is van een significant negatief effect. Deze waarde is wetenschappelijk breed geaccepteerd en wordt in de jurisprudentie gehanteerd om bijvoorbeeld overbelaste situaties te duiden.

Indien de achtergrondwaarde van stikstofdepositie kleiner is dan de KDW van het betreffende habitattype (geen stresssituatie), treedt gezien de aard van de planontwikkeling geen significant negatief effect op.

Indien ter plaatse van stikstofgevoelige habitats binnen de Natura 2000-gebieden geen stikstofdepositie van meer dan 0,00 mol/ha/jaar wordt berekend, kunnen negatieve gevolgen in die gebieden worden uitgesloten. Is er wel sprake van een significante bijdrage ter plaatse van overbelaste stikstofgevoelige habitats dan is een passende beoordeling (gekoppeld aan een MER) noodzakelijk.

# 5.3.2. Onderzoek

### Natura 2000-gebieden

In de directe omgeving van het plangebied liggen 4 Natura 2000-gebieden. Deze gebieden zijn op onderstaande afbeelding aangegeven.

De afstand tot de natuurgebieden varieert van 500 meter (Loonse en Drunense Duinen) tot bijna 9 km (Loevestein, Pompveld & Kornsche Boezem). Om te bepalen of significant negatieve effecten op de

instandhoudingsdoelstellingen van deze Natura 2000-gebieden kunnen worden uitgesloten zijn berekeningen gemaakt voor zowel de huidige gebruikssituatie, de toekomstige situatie (gebruiksfase) en is een worst-case inschatting gemaakt van de bouwfase (aanlegfase). De onderzoeken zijn opgenomen in de Notitie Stikstof bestemmingsplan Akkerlanen (bijlage 13). Daarnaast is een verschilberekening uitgevoerd.

### Huidige gebruik

De afgelopen jaren zijn de gronden in Akkerlanen verpacht aan verschillende eindgebruikers. Deze gebruikers hebben de gronden gebruikt voor het bemesten en beweiden met hobbymatige graasdieren (paarden en pony's). Op basis van de beleidsregels van de provincie Noord-Brabant en uit overleg met de provincie Noord-Brabant op 20 januari 2020, is het toegestaan de stikstofemissie als gevolg van het bemesten en beweiden te gebruiken voor interne saldering voor zover er toestemming was voor de Nemissie veroorzakende activiteit in de referentiesituatie (7 december 2004) en die sindsdien onafgebroken aanwezig is geweest.

- Bemesten
Bekend is dat diverse percelen in het gebied door de pachters zijn gebruikt voor bemesting. Door De Roever Omgevingsadvies is een stikstofonderzoek uitgevoerd (bijlage 12) waarin is gekeken welke stikstofdepositie sprake was indien ca 50% van de agrarische gronden werd gebruikt voor bemesting. Uit de berekening blijkt dat de stikstofdepositie op Natura 2000-gebied de Loonse en Drunense duinen & Leemkuilen in dat geval 1,02 mol/ha/ja zou bedragen. Omdat onduidelijk (en niet vastgelegd) is of en in welke mate sprake is geweest van bemesting sinds de referentiedatum, is dit in de verdere beoordeling van stikstofdepositie buiten beschouwing gelaten. In de praktijk was deze emissie echter wel aanwezig en deze verdwijnen waardoor wel degelijk een extra positief effect zal optreden.

- Beweiden hobbymatige graasdieren
Uit meerdere luchtfoto's en foto's op straatniveau is gebleken dat de beweiding door hobbymatige graasdieren wél gedurende langere periode heeft plaatsgevonden. Uit foto opnames van Google Streetview is te zien dat in verschillende jaren paarden en pony's in het gebied hebben gestaan. In september 2010 hebben aan de Vijverlaan bijvoorbeeld 22 pony's en 3 paarden gestaan.

Omdat het aantal dieren niet constant is geweest en sprake is van momentopnamen, is in de berekening uitgegaan van een onderschatting van de situatie. In plaats van 22 pony's en 3 paarden is uitgegaan van de helft daarvan. Bovendien is aangenomen dat de dieren niet van gedurende 8 maanden, maar slechts 4 maanden in de wei stonden. Hierdoor is gerekend met een emissie die 4 keer zo laag is. Uit de berekening blijkt dat het huidig gebruik van de grond leidt tot een stikstofdepositie van 1,08 mol/ha/jaar.

Uit bovenstaande analyse blijkt dat in de afgelopen jaren sprake is geweest van agrarische en hobbymatige activiteiten die stikstofemissie en -depositie hebben veroorzaakt. Het is aannemelijk dat sprake is geweest van zowel bemesting als beweiding, maar vooralsnog is bemesting niet meegenomen in de berekening. Er is uitsluitend gerekend met een naar beneden bijgestelde hoeveelheid hobbymatige graasdieren. Daarmee bedraagt de huidige maximale depositie van stikstof in Natura 2000-gebied de Loonse en Drunense Duinen & Leemkuilen niet 2,09 mol/ha/jaar, maar 'slechts' 1,08 mol/ha/jaar.

### Aanlegfase

Voor de aanlegfase is door de ontwikkelaar een inschatting gemaakt van het benodigde in te zetten materieel. Omdat nog niet zeker is in hoeverre met het nieuwste materieel of zelfs elektrisch materieel kan worden gewerkt, is een realistische inschatting gemaakt voor de verschillende activiteiten in verschillende fasen van de planontwikkeling. Tevens is een inschatting gemaakt van de

43

verkeersbewegingen als gevolg van het bouwverkeer. In totaal leidt de aanleg tot een emissie van 852,53 kg stikstof. Doordat de aanleg over meerdere jaren wordt uitgesmeerd ligt de jaarlijkse emissie lager. Uitgangspunt is dat sprake zal zijn van een fasering van 3 tot 6 jaar. In de berekening is daarom worst-case gerekend met een fasering in 3 jaar. De maximale depositie als gevolg van de aanlegfase is 0,17 mol/ha/jaar, een factor 6 lager dan het huidig gebruik.

### Gebruiksfase

In de gebruiksfase is de stikstofdepositie afkomstig van de uitstoot van verkeer. In de berekening voor de gebruiksfase is het aantal verkeersbewegingen zoals bepaald in het mobiliteitsonderzoek van Mobycon (bijlage 3). Uit de berekening blijkt dat het plan een bijdrage aan de stikstofdepositie kent van 0,24 mol/ha/jaar. Dit is ruim 4x zo laag als het huidig gebruik.

### Worst-case beoordelingsjaar en verschilberekening

In de praktijk treedt een worst-case situatie op, op het moment dat 1/3 van de wijk in aanleg is, en reeds 2/3 is bewoond. Een berekening voor die situatie leidt tot een maximale stikstofdepositie van 0,32 mol/ha/jaar.

Tot slot is een verschilberekening uitgevoerd. Uit die berekening blijkt dat in geen van de Natura 2000 gebieden sprake is van een toename van stikstofdepositie van meer dan 0,00 mol/ha/j. Hiermee zijn significante effecten op de instandhoudingsdoelstellingen op voorhand uit te sluiten. Bovendien is in 14 habitats sprake van een beperkte afname van 0,01 mol/ha/jaar en bij habitattype Droge heiden (H4030) in de Loonse en Drunense duinen & Leemkuilen zelfs een afname van 0,02 mol/ha/jaar berekend.

# 5.3.3 Conclusie

Uit de uitgevoerde berekening blijkt dat de stikstofdepositie in zowel de gebruiksfase als aanlegfase en de gecombineerde worst-case situatie niet hoger is dan in de huidige situatie en geen sprake is van een toename van stikstofdepositie. De stikstofdepositie neemt in drie Natura 2000-gebieden zelfs licht af als gevolg van deze ontwikkeling. Significant negatieve effecten op de instandhoudingsdoelstellingen zijn daarmee uit te sluiten.

# **5.4 Bedrijfshinder**

# 5.4.1 Kader

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

Milieuzonering zorgt voor een voldoende afstand tussen milieubelastende activiteiten (zoals bedrijven) en milieugevoelige functies (zoals woningen) in ruimtelijke plannen. Het doel hiervan is om reeds in ruimtelijke plannen milieuhinder bij woningen (en andere gevoelige functies) te voorkomen, maar tegelijkertijd aan bedrijven voldoende milieuruimte te bieden voor het uitoefenen van hun bedrijfsactiviteiten.

# 5.4.2 Onderzoek

Het plangebied wordt – ondanks de directe ligging langs de Drunenseweg en de aanwezige functiemenging (zoals het sportcomplex en de onderwijsfunctie) – aangemerkt als rustige woonwijk.

Hiervoor is gekozen omdat het grootste deel van de wijk buiten de invloedssfeer van deze functies ligt en ook de noordelijke rand de situatie– na het nemen van akoestische maatregelen – sterk verbeterd. In de nabijheid van het plangebied zijn de volgende bedrijven gevestigd. Per bedrijf (of is tevens aangegeven welke afstand gehanteerd dient te worden.

| Adres           | Bedrijf              | SBI   | Richtafstand | Feitelijke | Maatgevende    |
|-----------------|----------------------|-------|--------------|------------|----------------|
|                 |                      | code  |              | afstand    | aspect         |
| Vijverlaan      | Hertenkamp           | 91041 | 30 m         | 13,5 m     | Geur en geluid |
| Drunenseweg 11  | Zwembad Olympia      | 931-1 | 50 m         | 20 m       | Geluid         |
| Akkerlaan 9     | Sportcomplex WSC     | 931-G | 50 m         | 58 m       | Geluid         |
| Eikendonklaan 3 | SG de Overlaat       | 8531  | 30 m         | 76 m       | Geluid         |
| Akkerlaan 2     | Stadion RKC Waalwijk | 931-D | 300 m        | 238        | Geluid         |

Afbeelding 5.1: Richtafstand van de omliggende bedrijvigheid.

45

### Hertenkamp

De richtafstand van 30 m heeft betrekking op een bredere categorie waarin ook kinderboerderijen zijn opgenomen. Hoewel jurisprudentie op dit punt ontbreekt is het aannemelijk dat een 'full-service' kinderboerderij met stallen met geiten, schapen, varkens, kippen en de aanwezigheid van kinderen (stemgeluid) een andere uitstraling heeft dan een hertenkamp. Op het terrein zijn geen bezoekers toegestaan waarmee het aspect geluid vrijwel niet aanwezig is en om deze reden niet maatgevend wordt geacht. Daarmee zijn er geen belemmeringen op het gebied van geluid. De overlast van het hertenkamp beperkt zich vooral tot de stal met mestopslag. De feitelijke afstand van de mestopslag tot de voorgevel van de dichtstbijzijnde woning bedraagt meer dan 30 meter.

### Zwembad

Het Olymiabad betreft een binnenzwembad met buitenbad en ligweide. Voor overdekte zwembaden geldt een richtafstand van 50 m. Voor niet overdekte zwembaden geldt een richtafstand van 200 m. De Raad van State oordeelde in een eerdere uitspraak dat een buitenbad niet direct betekent dat sprake is van een niet-overdekt zwembad. (uitspraak 200205329/1):

Voorzover appellant heeft verwezen naar de in de VNG-brochure neergelegde afstandsnorm van 200 meter, wijst de Afdeling erop dat deze norm ziet op niet overdekte zwembaden. Een buitenbad voor peuters kan niet zonder meer worden gelijkgesteld met een niet overdekt zwembad. Voor overdekte zwembaden hanteert de VNG-brochure een norm van 50 meter. Bovendien overweegt de Afdeling dat de in de VNG-brochure opgenomen afstandsnormen indicatief zijn, waarvan gemotiveerd kan worden afgeweken. Naar het oordeel van de Afdeling heeft verweerder toereikend gemotiveerd waarom in dit geval met een geringere afstand kan worden volstaan.

Omdat de dichtstbij gelegen woningen op minder dan 50 meter staan is onderzoek uitgevoerd naar de feitelijke situatie.

Door KuiperCompagnons is een akoestisch onderzoek uitgevoerd met betrekking tot de geluiduitstraling van Zwembad Olympia (bijlage 14). Het doel van het onderzoek is het bepalen en beoordelen van de optredende geluidniveaus ten gevolge van de activiteiten van het zwembad ter plaatse van het plangebied en ook te beoordelen in hoeverre het zwembad als gevolg van de voorgenomen ontwikkeling in haar activiteiten wordt belemmerd.

Voor de beoordeling is gebruik gemaakt van de beoordelingssystematiek uit de VNG-publicatie "Bedrijven en milieuzonering". Daarnaast is de geluidbelasting beoordeeld op basis van het Activiteitenbesluit milieubeheer. De metingen en berekeningen zijn uitgevoerd overeenkomstig de "Handleiding meten en rekenen industrielawaai" 1999.

Uit het onderzoek blijkt dat:

- 1. voor wat betreft het langtijdgemiddeld beoordelingsniveau voldaan wordt aan de toetswaarden volgens stap 2 van de VNG-publicatie en aan de grenswaarden uit het Activiteitenbesluit. Dit betekent dat voor dit aspect sprake is van een aanvaardbaar akoestisch woon- en leefklimaat en betekent dat voor dit aspect de inrichting als gevolg van de voorgenomen ontwikkeling niet belemmerd wordt in haar bedrijfsvoering.
- 2. voor wat betreft de maximale geluidsniveaus in de dag, avond- en nachtperiode op een aantal beoordelingspunten niet voldaan wordt aan de gehanteerde toetswaarden. De overschrijding wordt veroorzaakt door het dichtslaan van autoportieren op het westelijke deel van het parkeerterrein en door het gebruik van de fietsenstalling (stoten van slot tegen het fietsenrek). Deze activiteiten worden veroorzaakt door komende en gaande bezoekers van de inrichting en zijn op basis van artikel 2.18 lid 3 van het Activiteitenbesluit van toetsing uitgezonderd. Daarnaast wordt in de dagperiode een overschrijding veroorzaakt door de vrachtwagens van de afvalverwerkers en de leveranciers. Deze activiteit behoort volgens vaste jurisprudentie onder "laad- en losactiviteiten" te

worden geschaard en is op basis van artikel 2.17 lid 1 onder b van het Activiteitenbesluit eveneens van toetsing uitgezonderd. Dit betekent dat de inrichting als gevolg van de voorgenomen ontwikkeling niet belemmerd wordt in haar bedrijfsvoering.

# Goede ruimtelijke ordening

In het kader van een goede ruimtelijke ordening dient de aanvaarbaarheid van deze geluidniveaus wel beoordeeld te worden. Om de geluidbelasting ten gevolge van het dichtslaan van autoportieren te beperken is een geluidscherm met een hoogte van 1,50 meter noodzakelijk.

De geluidhinder ten gevolge van het gebruik van de fietsenstalling is dermate beperkt dat het treffen van ingrijpende maatregelen redelijkerwijs niet wenselijk zijn. Er is geen sprake van een onaanvaardbaar woon- en leefklimaat en de geluidbelasting wordt ruimtelijk aanvaardbaar geacht.

Voor het beperken van de geluidbelasting ten gevolge van het vrachtverkeer zijn eveneens redelijkerwijs geen maatregelen mogelijk. Gezien het beperkte aantal vrachtwagens (5 per week) wordt ook deze geluidbelasting ruimtelijk aanvaardbaar geacht en is vanuit akoestisch oogpunt sprake van een aanvaardbaar woon- en leefklimaat.

Het aspect indirecte hinder (het verkeer van en naar de inrichting) vormt geen belemmering voor de realisatie van het plan.

### Sportvelden en Scholengemeenschap

Zowel de sportvelden aan de noordzijde van de Drunenseweg, als de scholengemeenschap liggen op voldoende afstand van de nieuwe woningen. Hier zijn geen belemmeringen voorzien.

### Stadion RKC Waalwijk

Het station van RKC Waalwijk is op grote afstand gelegen. Wanneer de richtafstand voor een rustige woonwijk uitgezet wordt, blijkt dat een aantal woningen binnen de richtafstand zijn geprojecteerd. Op een kleinere afstand dan de geprojecteerde woningen zijn reeds bestaande woningen gelegen. Deze woningen zijn maatgevend voor een goed woon- en leefklimaat en de beperking van de bedrijfsactiviteiten. Het stadion leidt niet tot belemmeringen voor deze ontwikkeling.

In afbeelding 5.1 zijn de richtafstanden per inrichting visueel weergegeven. De stippellijnen geven de richtafstanden behorend bij een rustige woonwijk weer. De doorgetrokken lijnen geven de richtafstanden behorend bij gemengd gebied weer.

# 5.4.3 Conclusie

In het kader van de milieuzonering gelden er geen belemmering voor de beoogde ontwikkeling.

# **5.5 Geluid**

In het kader van dit bestemmingsplan is akoestisch onderzoek naar wegverkeerslawaai uitgevoerd. Het onderzoek is in bijlage 15 opgenomen. De resultaten van dit onderzoek zijn weergegeven in deze paragraaf.

# 5.5.1 Wettelijk en beleidskader

### Wet geluidhinder

Op grond van hoofdstuk VI 'Zones langs wegen' van de Wet geluidhinder (Wgh) is een akoestisch onderzoek uitgevoerd naar wegverkeerslawaai. In dit onderzoek is onderzoek uitgevoerd naar het

47

verkeer op de route Akkerlaan/Groenewoudlaan, de route De Coubertinlaan/Drunenseweg, de Vijverlaan en de nieuw aan te leggen 30 km wegen in het plan.

### Onderzoekszone

Aan weerszijden van een weg ligt een zone waarbinnen akoestisch onderzoek moet worden uitgevoerd. Voordat nieuwe geluidsgevoelige bestemmingen binnen deze zone kunnen worden geprojecteerd dient te worden onderzocht of aan de normen van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

De definities van stedelijk en buitenstedelijk gebied zijn opgenomen in artikel 1 Wgh. Deze definities luiden:

- stedelijk gebied: het gebied binnen de bebouwde kom (bepaald door komgrensborden) met uitzondering van het gebied binnen de zone van een autoweg of autosnelweg;
- buitenstedelijk gebied: het gebied buiten de bebouwde kom en het gebied binnen de bebouwde kom dat is gelegen binnen de zone van een autoweg of autosnelweg.

Langs alle in dit onderzoek betrokken wegen is een zone langs de weg gelegen van 200 meter (2x1 rijstroken, stedelijk gebied). Deze zone wordt gemeten vanaf de buitenste begrenzing van de buitenste rijstrook.

In dit onderzoek is, vanuit het oogpunt van een goede ruimtelijke ordening, eveneens het verkeer op de in de nabijheid van het bestemmingsplan gelegen 30 km-wegen in het onderzoek betrokken. Dit betreft uitsluitend de in het plan nieuw aan te leggen nieuwe buurtontsluitingswegen. De 30 km-wegen buiten het plan zijn niet beschouwd omdat de afstand van deze wegen ten opzichte van de nieuwe woningen in het plan zodanig groot is dat geen noemenswaardige hinder wordt verwacht.

### Normstelling

Voor nieuwe geluidsgevoelige bestemmingen binnen een zone van een weg is een voorkeurswaarde vastgelegd in de Wgh. Indien de geluidsbelasting hoger is moeten er maatregelen worden getroffen om hieraan alsnog te kunnen voldoen. Blijkt dat niet mogelijk te zijn of op zwaarwegende bezwaren te stuiten van stedenbouwkundige, verkeerskundige, landschappelijke of financiële aard dan is het college van burgemeester en wethouders van de gemeente Waalwijk bevoegd tot het vaststellen van hogere waarden.

In tabel 1 is de voorkeurswaarde en de maximale ontheffingswaarde voor nieuwe woningen aangegeven.

## Tabel 1: Normstelling wegverkeerslawaai.

|                  | Voorkeurswaarde            | Maximale grenswaarde          |  |
|------------------|----------------------------|-------------------------------|--|
| Stedelijk gebied | 48 dB (art. 82, lid 1 Wgh) | 53 dB (artikel 83, lid 1 Wgh) |  |

### Reductie geluidbelastingen wegverkeerslawaai

Op grond van de verwachting dat de geluidsproductie van motorvoertuigen in de toekomst afneemt, mogen de berekende geluidsbelastingen op de gevels worden gereduceerd. Vanaf 1 juli 2012 moet worden gerekend met het Reken- en meetvoorschrift geluid 2012 (RMG 2012). Omdat de rijsnelheid op alle in dit onderzoek betrokken wegen lager is dan 70 km/h gereduceerd met 5 dB.

### Bouwbesluit 2012

In het Bouwbesluit 2012 is aangegeven wat de karakteristieke geluidswering moet zijn om een binnenwaarde, bij gesloten ramen, te garanderen voor verblijfsgebieden van een nieuwe woning. De

karakteristieke geluidwering voor wegverkeerslawaai moet zodanig zijn dat in verblijfsgebieden (gebruiksgebied of een gedeelte daarvan waar personen verblijven) de binnenwaarde niet hoger is dan 33 dB.

### Hogere waardenbeleid gemeente Waalwijk

In het kader van het gemeentelijke hogere waarden beleid moet bij de vaststelling van hogere waarden worden getoetst aan de voorwaarden die in haar beleid zijn vastgelegd. In het onderstaande gedeelte is dit beleid samengevat.

# Bronmaatregelen

Vanuit civieltechnisch oogpunt (beheer, onderhoud en duurzaamheid) is dit niet realistisch op kruispunten, vanwege kwaliteitsverlies van het wegdek door wringing vanwege draaien, afremmen en optrekken van verkeer. Geluidreducerend wegdek werkt met name bij snelheden van 30 km/h en hoger. Bij korte wegvakken wordt deze snelheid vaak niet gehaald en zal ook hier vaak wringing optreden. Geluidreducerend wegdek kan worden uitgesloten van de onderzoeks- en motivatieplicht:

- op de met verkeerslichten geregelde kruispunten en rotondes;
- op korte wegvakken indien de afstand tussen het hart van twee met verkeerslichten geregelde kruispunten of rotondes minder dan 250 meter bedraagt.

Daarnaast dient te worden afgewogen of het realiseren van een geluidreducerend wegdek zinvol en financieel haalbaar is. Bij het realiseren van slechts enkele woningen is een uitvoerige financiële afweging van een bronmaatregel onnodig belastend.

# Overdrachtsmaatregelen

Het plaatsen van een geluidscherm of -wal is een overdrachtsmaatregel. Plaatsing is alleen mogelijk als er voldoende ruimte tussen de bron en ontvanger is. In de praktijk komt dit slechts voor bij snelwegen, provinciale wegen en nieuwe stroomwegen. Daarnaast kunnen schermen een ongewenste verkeerskundige of stedenbouwkundige barrière vormen. Het is reëel om overdrachtsmaatregelen daarom alleen te onderzoeken en af te wegen bij de aanleg en reconstructie van nieuwe stroomwegen en bij de bouw van geluidgevoelige bestemmingen langs stroomwegen.

In het hogere waarden beleid zijn overwegingen en aanvullende eisen opgenomen waaronder de gemeente medewerking wil verlenen aan het vaststellen van hogere waarde.

# Stedenbouwkundige overwegingen

Een ontheffing kan worden verleend, wanneer kan worden aangetoond dat woningbouw ter plaatse dringend noodzakelijk is én dat de bebouwing niet anders gesitueerd kan worden. Het gaat dus om locatiespecifieke kenmerken.

In voorliggend plan zijn stedenbouwkundige argumenten bepalend voor het situeren van de toekomstige woningen op deze plaats. Deze argumenten worden elders in de toelichting van dit bestemmingsplan beschreven.

# Verkeers- en vervoerskundige overwegingen

Het toepassen van geluidreducerend wegdek, verlagen van verkeersintensiteiten en de maximale snelheid en het veranderen van de verkeerssamenstelling zijn te beschouwen als verkeers- en vervoerskundige activiteiten. Een maatregel zoals het verminderen van de verkeersintensiteit op een weg kan in een ander deel van de gemeente voor een verslechtering zorgen. De consequenties van dergelijke maatregelen moeten dan ook voor een groter gebied onderzocht worden.

Maatregelen dienen te passen binnen de systematiek van het verkeerscirculatieplan van de gemeente. Bij verkeersveiligheid speelt bijvoorbeeld het oprichten van geluidschermen een rol door een te verwachten zichtbeperking. Dit kan voor een onveilige situatie zorgen.

# Financiële overwegingen

Bron- en overdrachtsmaatregelen brengen extra kosten met zich mee. Dit is niet altijd een argument om af te wijken van de voorkeursgrenswaarde. Wel moet een afweging worden gemaakt tussen de kosten van de maatregelen en het accepteren van een hogere geluidbelasting. Hierbij is de doelmatigheid van de maatregelen in het geding.

Een geluidscherm zal eerder financieel haalbaar zijn, als er veel woningen bij betrokken zijn. Hetzelfde geldt voor een geluidreducerend wegdek. Bij slechts weinig woningen zal de doelmatigheid afnemen en zullen de kosten van gevelisolatie lager zijn dan bron- en overdrachtsmaatregelen.

Criteria voor de hogere waarde procedure:

- De woningen vullen een open plaats tussen aanwezige bebouwing op.
- Woningen die worden gebouwd in een planmatige verdichting van de woonbebouwing ter verbetering van de bestaande stedenbouwkundige structuur.
- De woningen vervangen bestaande bebouwing.
- Het vervangen van bestaande bebouwing welke niet per definitie een geluidsgevoelige bestemming heeft door een geluidgevoelige bestemming. Bij bijvoorbeeld stadsvernieuwingsplannen is het vaak belangrijk om een functieverandering mogelijk te kunnen maken. In voorliggend plan is sprake van een opvulling van een open plaats en de woningen worden gebouwd in een planmatige verdichting van de woonbebouwing ter verbetering van de bestaande stedenbouwkundige structuur, en de woningen vervangen de bestaande bedrijfsbebouwing.

# Aanvullende eisen

In het hogere waardenbeleid zijn aanvullende voorwaarden opgenomen waaronder de gemeente medewerking wil verlenen aan het vaststellen van een hogere waarde. Elk van de woningen waarvoor een hogere waarde noodzakelijk is moet een geluidsluwe gevel hebben met een geluidsbelasting van maximaal 48 dB. De achterliggende gedachte is dat er ten minste één verblijfsruimte is waar een raam open gezet kan worden zonder dat het geluid van bijvoorbeeld het verkeer overheersend binnendringt. De buitenruimte moet, voor zover aanwezig, bij voorkeur zijn gelegen aan de geluidsluwe zijde en de geluidsbelasting mag in ieder geval niet hoger zijn dan 5 dB boven de waarde van de geluidsluwe gevel. Dit betekent dat de geluidsbelasting voor de buitenruimte maximaal 53 dB mag bedragen.

# 5.5.2 Onderzoek en conclusie

De woningen zijn gelegen binnen de in de Wet geluidhinder (Wgh) vastgelegde onderzoekszone van de route Akkerlaan/Groenewoudlaan, de route De Coubertinlaan/Drunenseweg en de Vijverlaan. Dit betekent dat op grond van de Wgh akoestisch onderzoek naar wegverkeerslawaai noodzakelijk is. In het plan wordt voorzien in de aanleg van nieuwe buurtontsluitingswegen (30 km). Vanuit het oogpunt van een goede ruimtelijke ordening is de hinder door het verkeer op deze wegen ook betrokken in dit onderzoek.

Omdat de schaal van het project redelijk groot is, is ook het akoestisch effect beschouwd van het extra verkeer op de bestaande woningen langs de wegen rond het plan waar een relevante toename van het verkeer is te verwachten. Het onderzoek is opgenomen als bijlage 15 bij deze toelichting.

Uit het akoestisch onderzoek wordt geconcludeerd dat het verkeer op de omliggende wegen ter plaatse van de nieuwe woningen leidt tot een geluidsbelasting die de voorkeursgrenswaarde overschrijdt. De maximale ontheffingswaarde van 63 dB wordt door geen van de wegen overschreden. Ten aanzien van het verkeer op de Drunenseweg wordt een SMA NL8 G+-verharding aangelegd. In combinatie met een scherm van 1,20 m hoog en 309 m langs de Drunenseweg leidt dat er toe dat op leefhoogte van 1,5 m langs de Drunenseweg de voorkeursgrenswaarde ter plaatse van de woonbestemming niet wordt overschreden. In het bestemmingsplan is een verplichting opgenomen waarmee de realisatie (en de instandhouding) van het scherm is geborgd.

Verder blijkt dat bij alle grondgebonden woningen sprake is van een geluidsluwe gevel en buitenruimte. Een aandachtspunt is het appartementengebouw in het zuidwesten van het plan met een hoger belaste west-, noord- en zuidgevel (deels). Bij de verdere uitwerking van het bouwplan moet rekening worden gehouden met geluid zodat elk van de woningen een geluidsluwe gevel en buitenruimte hebben. Deze verplichting is geborgd in de regels van het bestemmingsplan. In dat geval past de woningbouw binnen dit deel van het gemeentelijke hogere waarden beleid.

Omdat de voorkeursgrenswaarde wordt overschreden moeten in het kader van de ruimtelijke procedure hogere waarden worden vastgesteld. De eerste stap is dat een ontwerpbesluit hogere waarde gelijktijdig met het ontwerp bestemmingsplan ter inzage wordt gelegd. Dit ontwerpbesluit is opgenomen als bijlage 16 bij de toelichting.

# **5.6 Luchtkwaliteit**

# 5.6.1 Wettelijk en beleidskader

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijnstof (PM2,5) de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3. Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. Daarnaast is per 1 januari 2015 ook voor zeer fijn stof (PM2,5) een jaargemiddelde grenswaarde van kracht. Deze jaargemiddelde grenswaarde voor zeer fijnstof bedraagt 25 µg/m3.

Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van

de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

### NIBM-projecten (kleine projecten)

In de bijlagen van de "Regeling niet in betekenende mate bijdragen (luchtkwaliteitseisen)" (ook wel: regeling NIBM) zijn functiecategorieën of combinaties van functiecategorieën aangegeven waarbij sprake is van een NIBM-project.

In de Regeling NIBM is voor een woningbouwlocatie een cijfermatige kwantificatie opgenomen wanneer een woningbouwproject als NIBM kan worden beschouwd. Momenteel bedraagt de cijfermatige kwalificatie 1.500 nieuwe woningen bij één ontsluitingsweg of 3.000 nieuwe woningen bij twee ontsluitingswegen, waarbij het wegverkeer zich evenredig over de beide ontsluitingswegen verdeeld.

#### Milieubeleidsplan gemeente Waalwijk 2011-2018

In november 2010 is het Milieubeleidsplan 'De Waalwijkse visie op milieu; een milieubeleidsplan voor de langere termijn' vastgesteld. Eén van de thema's uit het milieubeleidsplan betreft het aspect luchtkwaliteit. De belangrijkste beleidsthema's waarbij afstemming van de planmatige en procesmatige aspecten met luchtkwaliteit een belangrijke rol spelen zijn: ruimtelijke ordening, verkeer- en vervoer en vergunningverlening. Door in de planvorming al rekening te houden met toedeling van functies aan gebieden en (kwetsbare) doelgroepen in de betreffende gebieden kan de gemeente preventief zorg besteden aan de impact op de luchtkwaliteit en de impact van de luchtkwaliteit op mens en milieu. Concreet krijgt dit bijvoorbeeld vorm in de uitvoering van een Gezondheids Effect Screening (GES). Daarnaast zullen bij planontwikkeling langs autosnelwegen en drukke doorgaande gemeentelijke wegen in principe de vuistregels van de GGD worden gevolgd.

# 5.6.2 Plangebied

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekende mate bijdraagt aan de verslechtering van de luchtkwaliteit. De ontwikkeling van 210 woningen in dit bestemmingsplan valt ook binnen de NIBM-regeling zodat onderzoek op grond van de Wet luchtkwaliteit niet noodzakelijk is.

### Goede ruimtelijke ordening (NSL-monitoringstool)

Voor de volledigheid zijn de jaargemiddelde concentraties NO2, PM10 en PM2,5 bepaald ter plaatse van het plangebied. Met de NSL-monitoringstool zijn langs de belangrijkste wegen (de Akkerlaan en de Drunenseweg) de jaargemiddelde concentraties NO2, PM10 en PM2,5 bepaald. In afbeelding 5.2 zijn de jaargemiddelde concentraties weergegeven voor het peiljaar 2020 ter hoogte van de planlocatie.

Afbeelding 5.2 overzicht concentraties NO2, PM10 en PM2,5, peiljaar 2020 (NSL-monitoringstool).

Uit de afbeelding 5.2 blijkt dat de jaargemiddelde concentraties NO2, PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10 ) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen (zie afbeelding 5.3), waardoor geen overschrijdingen van de grenswaarden zijn te verwachten.

Afbeelding 5.3 overzicht concentraties NO2, PM10 en PM2,5, peiljaar 2030 (NSL-monitoringstool).

# 5.6.3 Conclusie

De toegestane ontwikkelingsmogelijkheden in het voorliggende bestemmingsplan passen binnen de cijfermatige kwantificatie zoals genoemd in de regeling NIBM. Daardoor is toetsing aan de normen van de Wet luchtkwaliteit niet nodig. Kortom, het aspect luchtkwaliteit levert geen belemmeringen op voor het voorliggende bestemmingsplan (artikel 5.16, lid 1 aanhef en onder c Wm).

53

Daarnaast zijn in het kader van een goede ruimtelijke ordening de jaargemiddelde achtergrondconcentraties NO2, PM10 en PM2,5 bepaald. Deze waarden zijn veel lager dan de gestelde normen uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

# **5.7 Bodemkwaliteit**

# 5.7.1 Wettelijk en beleidskader

### Wet bodembescherming

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd. De sanering van gevallen van ernstige bodemverontreiniging is geregeld via de Wet bodembescherming.

### Besluit bodemkwaliteit

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren. Het Bouwstoffenbesluit (Bsb) is opgenomen in het Besluit bodemkwaliteit.

# 5.7.2 Onderzoek en conclusie

Ten behoeve van de voorgenomen ontwikkeling is in 2014 door Terra Milieu een verkennend bodemonderzoek uitgevoerd. De belangrijkste resultaten zijn hieronder opgenomen, de volledige rapportage is als bijlage 16 bij de toelichting opgenomen.

Op basis van het uitgevoerde onderzoek en de analyseresultaten kan worden geconcludeerd dat in de grond enkele verhogingen van metalen en PAK's ten opzichte van de achtergrondwaarde worden aangetroffen. In het grondwater worden verhogingen van verschillende metalen aangetroffen t.o.v. de streefwaarde. Ter plaatse van B18 worden een verhoging van nikkel t.o.v. de interventiewaarde aangetroffen. De locatie kan daarom niet meer als onverdacht worden beschouwd.

Aangezien er in het grondwater ter plaatse van peilbuis B18 een overschrijding van de interventiewaarde voor nikkel is aangetroffen adviseren wij om deze peilbuis nogmaals te bemonsteren om na te gaan of het om een eenmalige verhoging (waarneming) gaat. Indien de verhoogde waarde aan peilbuis wordt bevestigd door de hercontrole van het grondwater dienen er vier peilbuizen rondom peilbuis B18 geplaatst te worden. Van elke peilbuis dient het grondwater te worden geanalyseerd op de verdachte parameter nikkel.

# Uitkomsten aanvullend onderzoek

Ten behoeve van de voorgenomen ontwikkeling is door Terra Milieu aanvullend onderzoek uitgevoerd in de vorm van een aanvullende monstername peilbuis (bijlage 17).

Omdat de in 2014 geplaatste peilbuis niet meer op de locatie aanwezig was, is peilbuis B18 op dezelfde locatie terug geplaatst. Tijdens het uitvoeren van de boring, grondwatermonstername en veldmetingen zijn er geen bijzonderheden waargenomen.

Op basis van de analyseresultaten kan worden geconcludeerd dat in het grondwater nikkel verhoogd ten opzichte van de streefwaarde wordt aangetroffen.

Verhogingen ten opzichte van de achtergrondwaarde, respectievelijk de streefwaarde worden vaker aangetroffen tijdens bodemonderzoeken en geven geen bezwaar voor het geplande gebruik van de locatie. De resultaten van deze herbemonstering geven geen aanleiding om een nieuw onderzoek uit te voeren.

De bodemkwaliteit vormt geen belemmering voor de voorziene ontwikkelingen in dit bestemmingsplan.

## Actualisatie bodemonderzoek

Omdat het reeds uitgevoerde bodemonderzoek op het vermoedelijke moment van vaststelling van het bestemmingsplan ouder is dan 5 jaar, is een actualiserend bodemonderzoek uitgevoerd. De belangrijkste resultaten zijn hieronder opgenomen, de volledige rapportage is als bijlage 18 bij de toelichting opgenomen. In bijlage 19 is een toelichtende brief, met betrekking op het onderzoeksgebied, opgenomen.

Op basis van het uitgevoerde onderzoek en de analyseresultaten kan worden geconcludeerd dat in de bodem verhogingen van lood en kwik ten opzichte van de achtergrondwaarde worden aangetroffen.

In het grondwater worden verhogingen van barium, cadmium, koper, nikkel, zink en minerale olie ten opzichte van de streefwaarde aangetroffen.

De locatie kan daarom niet meer als onverdacht worden beschouwd, de resultaten van het bodemonderzoek geven echter geen aanleiding om een nieuw onderzoek met een gewijzigde onderzoeksstrategie uit te voeren.

Verhogingen ten opzichte van de achtergrondwaarde, respectievelijk de streefwaarde worden vaker aangetroffen tijdens bodemonderzoeken en geven geen bezwaar voor het geplande gebruik van de locatie. Op basis van dit bodemonderzoek zijn er geen belemmeringen met betrekking tot het huidige en/of toekomstige gebruik van de locatie.

# **5.8 Externe veiligheid**

# 5.8.1 Wettelijk en beleidskader

Externe veiligheid richt zich op het beheersen van activiteiten die een risico voor de omgeving kunnen opleveren. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

### Plaatsgebonden risico

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

### Groepsrisico

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Voor het bevoegd gezag geldt met betrekking tot het GR wel een verantwoordingsverplichting.

### Verantwoording groepsrisico

Binnen het invloedsgebied geldt dat voor ieder ruimtelijk plan groepsrisicoverantwoording verplicht is. Een verantwoording is een kwalitatieve beschrijving over de waarde van het groepsrisico, maatregelen, zelfredzaamheid en bestrijdbaarheid. Het advies van de veiligheidsregio speelt hierbij een belangrijke rol. Bij complexe projecten ligt doorgaans een proces van overleg met veiligheidsdeskundigen ten grondslag.

### Besluit externe veiligheid inrichtingen

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken. Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

### Regelgeving transport van gevaarlijke stoffen via buisleidingen

Het Besluit externe veiligheid buisleidingen (Bevb) regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk en stof. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

### Beleid Externe Veiligheid gemeente Waalwijk

De gemeente Waalwijk heeft een in 2017 Beleidsvisie externe veiligheid opgesteld waarin is aangegeven welke risico's de gemeente acceptabel vindt en op welke manier deze risico's worden beheerst. De ambitie van de gemeente Waalwijk is in de beleidsvisie als volgt omgeschreven:

De gemeente Waalwijk wil zorgen voor een blijvend maatschappelijk aanvaardbare risicosituatie voor burgers in relatie tot activiteiten met gevaarlijke stoffen in de omgeving. De acceptatie van risico's wordt gestuurd door:

- de ambitie om een veilige woonomgeving te creëren voor de inwoners;
- de ambitie om vanuit een economisch en sociaal perspectief bedrijven voldoende kansen te bieden om zich in Waalwijk te vestigen, een gezonde bedrijfsvoering te ontwikkelen en werkgelegenheid te creëren.

Volgens de beleidsvisie Externe Veiligheid gemeente Waalwijk bevindt het plangebied zich in Buitengebied. Hierbij gelden de volgende uitgangspunten:

- Het vergroten van een PR 10-6 contour bij risicovolle inrichtingen is onder bepaalde voorwaarden mogelijk.
- Een overschrijding van de oriëntatiewaarde van het groepsrisico wordt niet geaccepteerd.
- De ontwikkeling van bijzonder kwetsbare objecten wordt toegestaan, mits voldaan wordt aan de afstandseisen.
- Nieuwe risicovolle inrichtingen zijn niet toegestaan, tenzij vanwege zwaarwegende belangen de vestiging van een dergelijke risicobron toch wenselijk is.

# 5.8.2. Onderzoek

Met de ontwikkeling worden kwetsbare objecten mogelijk gemaakt, zoals woningen. In de omgeving van het plangebied bevinden zich de volgende risicobronnen:

- Stahl Europe
- Aardgastransportleiding Z-517-12

# Stahl Europe

Dit bedrijf aan de Sluisweg 10 (industrieterrein 'Haven I t/m IV') valt in de categorie Besluit Risico's Zware Ongevallen (BRZO). Dit is de zwaarste categorie inrichtingen in het Bevi. Stahl Europe produceert coatings voor met name leer, kunstleer en diverse andere stoffen. Daarvoor maakt het bedrijf gebruik van chemische producten.

## Plaatsgebonden risico

Op de risicokaart is te zien dat de PR 10-6 niet tot in het plangebied reikt.

Afbeelding 5.4: PR 10-6 i.r.t. ligging plangebied.

### Groepsrisico

In de standaardverantwoording groepsrisico van de gemeente Waalwijk is beschreven dat het groepsrisico als gevolg van het bedrijf Stahl Europe BV is gedaald tot net onder de oriëntatiewaarde. Het bevoegd gezag heeft bij verlening van een revisievergunning hieraan de nodige aandacht geschonken en door aanscherping van de uitgangspunten voor het stikstofpercentage en herstel van een fout in de modellering van de bevolking is het groepsrisico gedaald tot onder de oriëntatiewaarde. Daarnaast blijkt het invloedsgebied aanmerkelijk kleiner dan oorspronkelijk. Het groepsrisico als gevolg van overige risicobronnen ligt in alle gevallen (ruim) onder de oriëntatiewaarde.

Ter verbetering van de veiligheid wordt door de veiligheidsdienst geadviseerd:

- Bij gebruik van mechanische ventilatie in nieuwe bouwwerken: een afsluitbare mechanische ventilatie toe te passen.
- Extra aandacht te besteden aan de detaillering van gevels, ramen en kozijnen zodat deze goed luchtdicht zijn uitgevoerd, zodat natuurlijke ventilatie als gevolg van tocht niet kan plaatsvinden.
- Actief te communiceren met de burgers in het invloedsgebied over de risico's en de mogelijk te nemen maatregelen.
- De inrichtinghouders te stimuleren in hun ontruimingsplan aandacht te besteden aan externe incidenten.

# Aardgastransportleiding Z-517-12

Aardgastransportleiding Z-517-12 heeft op basis van druk en diameter een invloedsgebied van 95 meter. Deze zone reikt niet tot in het plangebied en vormt dus geen belemmering voor de ontwikkeling.

Afbeelding 5.5: Ligging aardgasleiding t.o.v. het plangebied.

Omdat het plangebied is gelegen binnen het invloedsgebied van een Bevi-inrichting is sprake van een groepsrisicoverantwoording. Omdat het plangebied op een afstand van meer dan 750 meter van Bevi inrichtingen is gelegen én voor transport volstaan kan worden met een beperkte verantwoording, kan hiervoor de standaard verantwoording groepsrisico voor de gemeente Waalwijk worden toegepast, deze is als bijlage 20 opgenomen.

# **5.9 Niet gesprongen explosieven**

Door Sweco is een quickscan niet gesprongen explosieven (NGE) uitgevoerd. In deze scan is het risico op de aanwezigheid van NGE in beeld gebracht. Deze quickscan is opgenomen als bijlage 21. Uit dit onderzoek is gebleken dat tijdens de oorlogsjaren diverse incidenten hebben plaatsgevonden in de nabije omgeving van het plangebied waarbij CE is ingezet. Geconcludeerd kan worden dat de locatie verdacht is op de mogelijke aanwezigheid van geschutmunitie. Om deze reden is locatiespecifiek vooronderzoek benodigd.

Door Bombs Away B.V. is een Vooronderzoek Conventionele Explosieven (VO CE) uitgevoerd. Dit onderzoek is te raadplegen in bijlage 22. Uit dit onderzoek is gebleken dat geen concrete aanwijzingen zijn gevonden dat een verhoogde kans bestaat dat CE in de bodem van het onderzoekgebied zijn achtergebleven. Op basis van de resultaten van dit vooronderzoek en de conclusies is het onderzoeksgebied onverdacht verklaard op het aantreffen van CE of restanten van CE in de bodem. De voorgenomen werkzaamheden kunnen plaatsvinden zonder dat vervolgstappen noodzakelijk zijn in de CE-opsporing. De werkzaamheden kunnen derhalve regulier worden uitgevoerd.

# **5.10 Technische infrastructuur**

Leidingen die planologisch van belang zijn dienen te worden opgenomen in het bestemmingsplan. In woongebieden liggen vaak meerdere transportleidingen die van groot belang zijn voor de drinkwatervoorzieningen van een gebied. Als gevolg van het steeds intensiever gebruik van de openbare ruimte vormt de ligging van het transportnet een aandachtspunt bij diverse planvormingen voor infrastructuur, woningbouw, kantoorlocaties, etc. Om te voorkomen dat in een vrij laat stadium de aanwezigheid van de leidingen wordt geconstateerd, wordt preventief informeren als geschikt middel gezien. In het voorliggende plangebied zijn geen planologisch relevante watertransportleidingen aanwezig.

In verband met eventuele (grond)werkzaamheden is het tevens van belang de ligging van planologisch relevante gasleidingen in bestemmingsplannen aan te geven. In het voorliggende plangebied zijn echter geen relevante gasleidingen aanwezig.

### Conclusie

Het aspect technische infrastructuur levert, gezien het bovenstaande, geen belemmering op voor dit bestemmingsplan.

# **5.11 Lichthinder**

# 5.11.1 Kader

Voor lichthinder bestaan eveneens geen wettelijke normen. Wel dient lichthinder te worden meegenomen in het kader van een goede ruimtelijke ordening. De mate van hinder door licht is afhankelijk van een aantal factoren waaronder de lichtsterkte, de bron van het licht, het tijdstip van de verlichting, de verlichtingsduur, de kleur van het licht. De Nederlandse Stichting voor Verlichtingskunde (NSVV) heeft richtlijnen opgesteld voor lichthinder. Deze richtlijn is een algemeen gehanteerd principe bij het beoordelen van lichthinder en verstoring in de ruimtelijke ordening.

De richtlijn is goed te gebruiken bij de bepaling van mogelijke lichthinder/verstoring op natuurgebieden. De richtlijn geeft waarden op de plaats waar de mogelijke gehinderde/verstoorde zich bevindt. De richtlijn onderscheid vier soorten gebieden:

- E1: natuurgebieden
- E2: buitenstedelijke- en landelijke woongebieden
- E3: woongebieden
- E4: stedelijke centra

De waarden verschillen voor de avond en dag (07.00-23.00) en voor nacht (23.00-7.00). De twee belangrijkste parameters zijn: verlichtingssterkte E (uitgedrukt in lux) en lichtsterkte van de armatuur (uitgedrukt in candela). In de onderstaande tabel staan de grenswaarden per gebied aangegeven.

| Parameter                                                                                                                                                                                   | Periode                                                                                                                                                                        | Omgevingszone      |                           |                           |                                        |
|---------------------------------------------------------------------------------------------------------------------------------------------------------------------------------------------|--------------------------------------------------------------------------------------------------------------------------------------------------------------------------------|--------------------|---------------------------|---------------------------|----------------------------------------|
|                                                                                                                                                                                             |                                                                                                                                                                                | E1<br>Natuurgebied | E2<br>Landelijk<br>gebied | E3<br>Stedelijk<br>gebied | E4<br>Stadscentrum/<br>industriegebied |
| Ev (lux) op het vlak<br>van de gevel                                                                                                                                                        | 07.00 - 23.00<br>uur                                                                                                                                                           | 2 lux              | 5 lux                     | 10 lux                    | 25 lux                                 |
|                                                                                                                                                                                             | 23.00 - 07.00<br>uur                                                                                                                                                           | 1 lux              | 1 lux                     | 2 lux                     | 4 lux                                  |
| l (cd) van elk armatuur                                                                                                                                                                     | 07.00 - 23.00<br>uur                                                                                                                                                           | 2.500 cd           | 7.500 cd                  | 10.000 cd                 | 25.000 cd                              |
|                                                                                                                                                                                             | 23.00 - 07.00<br>uur                                                                                                                                                           | 0 cd               | 500 cd                    | 1.000 cd                  | 2.500 cd                               |
|                                                                                                                                                                                             |                                                                                                                                                                                |                    |                           |                           |                                        |
| E1<br>Natuurgebieden met een zeer lage omgevingshelderheid, voor de definitie van na-<br>tuurgebied wordt uitgegaan van de vastgestelde Ecologische Hoofdstructuur door<br>de rijksoverheid |                                                                                                                                                                                |                    |                           |                           |                                        |
| E2                                                                                                                                                                                          | Gebieden met een lage omgevingshelderheid, over het algemeen buitenstedelijke<br>en landelijke woongebieden                                                                    |                    |                           |                           |                                        |
| E3                                                                                                                                                                                          | Gebieden met een gemiddelde omgevingshelderheid, over het algemeen woonge-<br>bieden                                                                                           |                    |                           |                           |                                        |
| E4                                                                                                                                                                                          | gebieden met een hoge omgevingshelderheid, over het algemeen stedelijke gebie-<br>den gecombineerd met woon- en industriegebieden met intensieve nachtelijke acti-<br>viteiten |                    |                           |                           |                                        |

Tabel. Lichthindernormen per gebied per tijdseenheid (bron: NSVV)

Ter vergelijking hieronder een aantal waarden om een mogelijk gevoel te krijgen bij de hoeveelheid lux in verschillende situaties. Een aantal situaties met de daarbij passende verlichtingssterkten:

- Daglicht bij volle zon midden zomer 50.000–100.000 lux
- Daglicht bij betrokken hemel 1.000–10.000 lux
- Daglicht gemiddeld 5.000 lux
- Schemering 10 lux
- Volle maan bij heldere hemel 0,25 lux
- Nieuwe maan bij heldere hemel 0,002 lux
- Geheel maanloze, zwaar bewolkte nacht 0,001 lux
- 's Avonds normaal verlichte kamer 25–40 lux
- Verlichting hoofdverkeersweg 20 lux
- Woonstraat 3 lux
- Leesdrempel 0,3 lux
- Grens kleuren zien (mens) 0,1 lux

# 5.11.2 Onderzoek

Om te bepalen of de ontwikkeling zorgt voor significatie lichthinder in de omgeving, en in het bijzonder op het recreatiegebied Hoefsven, is een korte beschouwing gemaakt. In de nieuwe situatie kan sprake zijn van lichthinder als gevolg van de verlichting van de straten en woningen, met name vanaf de Vijverlaan. Tegelijkertijd is in de huidige situatie reeds verlichting in de omgeving aanwezig. Met name de straatverlichting langs de Vijverlaan, en rond de parkeerplaats zorgt voor veel licht in de avond- en nachturen. De verlichting van een woonstraat kent een lichtsterkte van 3 lux. In een verlichte woonkamer is, in de avond, gemiddeld 25-40 lux aanwezig. Zelfs zonder gordijnen of andere raamdecoratie zal niet al het licht uit de kamer door het raam naar buiten schijnen. Als vuistregel kan worden gesteld dat de lichtsterkte afneemt met de afstand gedeeld door het kwadraat. De afstand van de voorgevels van de woningen tot de bestaande verlichting aan de Vijverlaan is ongeveer 11 meter. Uit een indicatieve berekening blijkt dat na 11 meter er ongeveer 0,2 tot 0,3 lux overblijft van de verlichting in de woning. De bestaande straatverlichting langs de Vijverlaan zorgt, op die plek al voor

61

een bijdrage van 3 lux. Het is dan ook niet aannemelijk dat de straatverlichting en/of verlichting uit woonkamers leiden tot significant meer lichtvervuiling in het Hoefsvenpark dan de reeds aanwezige straatverlichting.

# 5.11.3 Conclusie

Het aspect lichthinder leidt, gezien het bovenstaande, niet tot een belemmering voor dit bestemmingsplan.

# **5.12 M.e.r.-beoordeling**

Het voorkomen van aantasting van het milieu is van groot maatschappelijk belang. Het is daarom zaak om het milieubelang volwaardig in de besluitvorming te betrekken. Om hier in de praktijk vorm aan te geven is het instrument milieueffectrapportage of te wel m.e.r. ontwikkeld. De m.e.r. beoordeling is een instrument met als hoofddoel het milieubelang volwaardig te laten meewegen bij de voorbereiding en vaststelling van plannen en besluiten.

De realisatie van maximaal 210 woningen komt voor in de eerste kolom van de D-lijst horende bij het Besluit m.e.r. (categorie 11.2), maar blijft ruim onder de drempelwaarde van 2.000 woningen. Dit neemt niet weg dat in dit geval een vormvrije m.e.r.-beoordeling dient plaats te vinden. Dit dient plaats te vinden aan de hand van drie criteria:

- Kenmerken van het project;
- Plaats van het project;
- Kenmerken van het potentiële effect.

In het kader van de voorliggende ontwikkeling is een aanmeldnotitie opgesteld. Deze is opgenomen als bijlage 24 bij deze toelichting.

Uit deze aanmeldnotitie blijkt dat belangrijke nadelige milieueffecten zijn uitgesloten, waardoor het uitvoeren van een m.e.r.-beoordeling of MER niet noodzakelijk wordt geacht.

# **6. Juridische planbeschrijving**

# **6.1 Inleiding**

De planmethodiek is afgestemd op de Regeling Standaarden Ruimtelijke Ordening, waaronder de Standaard Vergelijkbare Bestemmingsplannen 2012 (SVBP 2012). Daarbij is de indelingsopzet van de aangegeven hoofdgroepen van bestemmingen gehanteerd.

Binnen deze systematiek is gezocht naar een wijze van bestemmen die aansluit op de regeling van bestemmingsplan Woonwijken van de gemeente.

# **6.2 Bestemmingsplan verbrede reikwijdte**

Met een bestemmingsplan Verbrede Reikwijdte kunnen gemeenten sinds 2014 vooruit lopen (anticiperen) op de komst van het omgevingsplan uit de Omgevingswet. Dat doen zij als experimenten onder de werking van de Crisis- en herstelwet (Chw). Een dergelijk bestemmingsplan wordt een Chwbestemmingsplan genoemd of een bestemmingsplan Verbrede Reikwijdte. Gemeente Waalwijk heeft voor het grondgebied van de gehele gemeente een aanvraag ingediend bij het ministerie van I&M.

Het plangebied Akkerlanen wordt voorgedragen als ontwikkelingsgebied waarvoor een bestemmingsplan Verbrede Reikwijdte wordt gemaakt.

# **6.3 Toepassing instrumenten Chw**

Het bestemmingsplan is zoveel mogelijk vormgegeven als een traditioneel bestemmingsplan. Daar waar de toepassing van mogelijkheden van de Chw nodig is, wordt hiervan afgeweken. Deze regels zijn integraal opgenomen in de bestemmingsregels.

### 6.3.1 Mogelijkheden Chw

Dit bestemmingsplan maakt gebruik van de mogelijkheden van de Chw. Vooruitlopend op de Omgevingswet wordt in dit bestemmingsplan in afwijking van artikel 3.1, tweede lid, van de Wet ruimtelijke ordening voor bestemmingsplan Akkerlanen, toegestaan dat de bestemming van gronden, met inbegrip van de met het oog daarop gestelde regels, binnen een periode van twintig jaar opnieuw wordt vastgesteld.

In het gebied Akkerlanen wordt aan de rand van het stedelijk gebied van Waalwijk de mogelijkheid gecreëerd voor de realisatie van maximaal 210 woningen. De ruimtevraag wordt opgevangen in een zoekgebied voor verstedelijking. De omvang en aard van de ontwikkeling zorgen ervoor dat een dergelijk ontwikkeling niet in het bestaand stedelijk gebied kan worden ingepast.

Uit een onderzoek van Stec is gebleken dat de totale vraag naar woningen de komende 20 jaar voldoende is om plan Akkerlanen te faciliteren. Het experiment op grond van de Chw biedt de mogelijkheid om een bestemmingsplan voor een planperiode van 20 jaar vast te stellen in plaats van de in artikel 3.1 Wro vastgelegde planperiode van 10 jaar. Dit is een tussenstap naar het omgevingsplan dat in beginsel geen planperiode kent. Om voor Akkerlanen gebruik te kunnen maken van de ruimere reguliere behoefte voor Waalwijk over een periode van 20 jaar, biedt de Crisis en herstelwet (Chw) de aanknopingspunten. Hierdoor ontstaat op de kortere termijn meer (Ladder)ruimte voor andere nieuwe ontwikkelingen, omdat huishoudensgroei doorzet na 10 jaar.

# **6.4 Algemene toelichting verbeelding**

De verbeelding/plankaart is getekend op schaal 1:1000. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO 2012 (Informatiemodel Ruimtelijke Ordening) getekend. Dit is een eenduidige en technische methode voor het tekenen van kaarten. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Tevens maakt deze methode het mogelijk om het plan via internet te raadplegen.

# **6.5 Algemene toelichting planregels**

#### Deze paragraaf wordt – zodra duidelijkheid ontstaat over de te doorlopen procedure – aangepast.

De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/of op te richten bouwwerken.

# Hoofdstuk 1 Inleidende regels

In dit hoofdstuk is een aantal begrippen verklaard die gebruikt worden in de daarop volgende hoofdstukken Een en ander voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

# Hoofdstuk 2 Bestemmingsregels

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden.

# Hoofdstuk 3 Algemene regels

Dit hoofdstuk bevat regels welke op de bestemmingen van hoofdstuk 2 van toepassing zijn.

### Anti-dubbeltelregel

In deze bepaling is vastgelegd dat grond die in aanmerking moest worden genomen bij het verlenen van een bouwvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om bouwvergunning niet opnieuw in beschouwing mag worden genomen.

#### Algemene bouwregels

In dit artikel is een aantal aanvullende bouwregels opgenomen die voor alle bestemmingen kunnen gelden. Bijvoorbeeld extra bouwmogelijkheden voor ondergeschikte bouwdelen zoals balkons, galerijen en kelders.

### Algemene gebruiksregels

Dit artikel bevat algemene bepalingen omtrent het gebruik van onbebouwde gronden en bouwwerken. Tevens is een voorwaardelijke verplichting ten aanzien van parkeren opgenomen. Indien op grond van de in het voorliggende plan opgenomen bestemmingen wordt gebouwd dan wel het gebruik wordt gewijzigd, dient voorzien te worden in voldoende parkeergelegenheid. Daarbij wordt gebruik gemaakt van de Parkeernormennota gemeente Waalwijk, die op 21 januari 2010 in werking is getreden. Indien de parkeernota in de toekomst herzien wordt, dient getoetst te worden aan de rechtsopvolger van de

voorgenoemde nota. Voor de functies die niet zijn benoemd in het vigerende gemeentelijke parkeerbeleid, worden de meest recente parkeerkencijfers van het CROW toegepast.

### Algemene afwijkingsregels

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken.

### Algemene wijzigingsregels

In dit artikel is een aantal algemene wijzigingsregels opgenomen. Het gaat daarbij om enkele algemene wijzigingsbevoegdheden, onder meer voor het oprichten van bouwwerken voor openbaar nut en het wijzigen van bestemmingsgrenzen, bouwvlakken en aanduidingen.

# Hoofdstuk 4 Overgangs- en slotregels

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

# **6.6 Toelichting bestemmingen**

De ligging van de bestemmingen bepaalt welke functies waar kunnen komen. De bestemmingen zijn in de verbeelding (plankaart) aangegeven. Binnen de bestemmingsomschrijving van de bestemmingen in de regels is nader aangegeven wat binnen een bestemming is toegestaan.

## Groen

Voor de gronden die onderdeel uitmaken van de groenstructuur is de bestemming 'Groen' opgenomen. Naast groenvoorzieningen zijn binnen deze bestemming tevens waterlopen, waterpartijen, wadi's, kleinschalige recreatieve voorzieningen, speelvoorzieningen, calamiteitenverkeer en fiets- en voetpaden mogelijk. Deze zijn niet specifiek aangegeven op de verbeelding.

Om de realisatie van twee geluidsschermen te borgen zijn de aanduidingen 'specifieke bouwaanduiding – geluidscherm 1' en 'specifieke bouwaanduiding – geluidscherm 2' opgenomen.

### Tuin

De gronden voor de bestaande woning zijn bestemd als 'Tuin'. Deze gronden zijn bestemd voor tuinen en toegangspaden. Bouwen op deze gronden is niet toegestaan.

### Verkeer

De bestemming 'Verkeer' is opgenomen voor de doorgaande ontsluitingswegen aan de randen van het plangebied (de Akkerlaan en de Drunenseweg). Deze wegen zijn met name gericht op de afwikkeling van het doorgaande verkeer.

Verkeer – Verblijfsgebied 65

De woonstraten zijn bestemd als 'Verkeer-Verblijfsgeb'. Hier geldt een 30 km/uur regime en is de verblijfsfunctie primair ten opzichte van de stroomfunctie. Binnen de bestemming is de aanleg van parkeer- en groenvoorzieningen toegestaan.

### Water

De watergangen en -partijen in het plangebied zijn bestemd met de bestemming 'Water'.

### Wonen

De nieuw te realiseren woningen hebben de bestemming 'Wonen' gekregen. De woningtypen zijn aangeduid op de verbeelding: aaneengebouwd (aeg), gestapeld (gs), gestapeld of vrijstaand (gs-vrij), twee-aaneen (tae) en vrijstaand (vrij). Specifiek voor de patiowoningen aan de oostzijde van het gebied is een specifieke bouwaanduiding – patio' (sba-patio) opgenomen

Binnen deze bestemming zijn hoofdgebouwen ten behoeve van woningen toegestaan. De woning wordt in en/of voor de gevellijn gebouwd. Een vrijstaande geschakelde hoofdmassa kan tevens in en/of achter de gevellijn worden gebouwd. De voorkant van de hoofdmassa dient minimaal voor 50% in de figuur 'gevellijn' moet worden gebouwd. Er is een afwijkingsbevoegdheid opgenomen om 60 cm voor de gevellijn te mogen bouwen. Daarnaast mag de goot- en bouwhoogte niet meer bedragen dan in de verbeelding is weergeven en mag het aantal woningen bovendien niet meer bedragen dan is aangegeven ter plaatse van de aanduiding 'maximum aantal wooneenheden' op de verbeelding. Binnen een woning mag 30 m2 van de woning (of bijbehorend bouwwerk) voor aan huis gebonden beroeps- of bedrijfsmatige activiteiten worden gebruikt. Onder beroepsmatige activiteiten wordt op basis van de 'Begrippen' verstaan het beroepsmatig verlenen van diensten op administratief, juridisch, medisch, therapeutisch, kunstzinnig, ontwerptechnisch of hiermee gelijk te stellen gebied, dat door zijn beperkte omvang in een woning en daarbij behorende gebouwen, kan worden uitgeoefend, met behoud van de woonfunctie als hoofdfunctie.

Beroep- of bedrijf aan huis is rechtstreeks in de regels mogelijk gemaakt, waarbij wel bepaalde voorwaarden gelden. De voorwaarden zijn in de bestemmingsomschrijving en de specifieke gebruiksregels opgenomen. Degene die de beroeps- of bedrijfsmatige activiteiten uitvoert, is tevens de gebruiker van de (bedrijfs)woning.

Bij een bestemmingsplan dient op grond van artikel 3.1.6 van het Besluit op de ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de uitvoerbaarheid van het plan. Tevens is met de inwerkingtreding van de nieuwe Wet ruimtelijke ordening de verplichting ontstaan om indien sprake is van ontwikkelingen waarvoor de gemeente redelijkerwijs kosten moeten maken, onder meer voor de aanleg van voorzieningen van openbaar nut, deze moeten worden verhaald op de initiatiefnemer c.q. ontwikkelaar. Een exploitatieplan is alleen nodig voor de ontwikkelingen die met het plan mogelijk worden gemaakt en waarvoor voor vaststelling van het bestemmingsplan geen privaatrechtelijke overeenkomsten worden gesloten.

Met het voorliggende bestemmingsplan wordt het woongebied van een actueel juridisch-planologische kader voorzien. Omdat de gemeente de nog te ontwikkelen gronden niet in eigendom heeft, is een exploitatieplan opgesteld. Deze grondexploitatie is opgebouwd uit de opbrengsten en kosten die gemoeid zijn met de (her)inrichting van het gebied. Het exploitatiegebied moet gezien worden als een ruimtelijk en functioneel samenhangend geheel. Voorgaande wordt in de toelichting bij het exploitatieplan nader verduidelijkt. Het exploitatieplan doorloopt een separate procedure, parallel aan het voorliggende bestemmingsplan, en wordt tegelijk met dit bestemmingsplan vastgesteld.

67

# **8. Procedure**

### Vooraankondiging

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een bestemmingsplan waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

### Inspraak

Het voorontwerpbestemmingsplan is, conform de gemeentelijke inspraakverordening, voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan. Ook is op 13 mei 2019 een informatiebijeenkomst georganiseerd.

In totaal zijn 6 inspraakreacties ontvangen waarvan 3 buiten de termijn. De ontvangen inspraakreacties zijn samengevat en beantwoord in de nota van inspraak en vooroverleg, zie bijlage 23. De inspraakreacties bieden geen aanleiding tot wijziging van het bestemmingsplan.

### Overleg

Conform artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

Het voorontwerpbestemmingsplan is aan diverse instanties toegezonden. Er is een reactie ontvangen van de provincie Noord-Brabant en van Waterschap Brabantse Delta. Beide overlegreacties hebben wel geleid tot aanvulling van het plan.

### Ontwerpfase

Na afronding van de inspraakprocedure en het vooroverleg wordt de formele bestemmingsplanprocedure gestart. De aanpassingen die volgen uit de inspraakreacties en de overlegreacties worden verwerkt in het ontwerpbestemmingsplan. Ook worden er - indien nodig ambtshalve aanpassingen doorgevoerd.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het bestemmingsplan moet in de Staatscourant worden geplaatst en dient - met de inwerkingtreding van de Wet ruimtelijke ordening - ook via elektronische weg te geschieden. Tevens dient de kennisgeving te worden toegezonden aan die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpbestemmingsplan wordt gedurende zes weken ter inzage gelegd. Binnen deze termijn wordt een ieder in de gelegenheid gesteld schriftelijk en/of mondeling een zienswijze op het plan in te dienen. Ook moeten de stukken met de kennisgeving aan de eerder genoemde diensten en instanties worden toegezonden (artikel 3:13 Awb), of er moet worden aangegeven waar de (digitale) stukken te vinden zijn (elektronische kennisgeving).

#### Vaststelling

Binnen twaalf weken na de termijn van terinzagelegging moet de gemeenteraad beslissen omtrent de vaststelling van het bestemmingsplan.

Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking waarna tot planrealisatie kan worden overgegaan.