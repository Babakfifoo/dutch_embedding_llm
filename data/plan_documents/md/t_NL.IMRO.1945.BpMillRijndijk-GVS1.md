# Toelichting

Bestemmingsplan Tiny-houses, Rijndijk, Millingen aan de Rijn

# _______________________________________________________________________________________________ Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl 1

## Inhoudsopgave

| 1. Inleiding                   |             |                                              | 3        |  |  |
|--------------------------------|-------------|----------------------------------------------|----------|--|--|
| 1.1                            |             | Aanleiding en doel                           | 3        |  |  |
| 1.2                            | Plangebied  |                                              | 3        |  |  |
| 1.3                            |             | Geldend bestemmingsplan                      | 5        |  |  |
| 2. Planbeschrijving            |             |                                              | 6        |  |  |
| 2.1                            |             | Bouwgeschiedenis en ruimtelijke structuur    | 6        |  |  |
| 2.2                            |             | Functies                                     |          |  |  |
| 2.3                            |             | Planontwikkeling                             | 9        |  |  |
| 3. Beleidskaders               |             |                                              | 12       |  |  |
| 3.1                            | Rijksbeleid | 12                                           |          |  |  |
| 3.2                            |             | Provinciaal beleid                           | 16       |  |  |
| 3.3                            |             | Waterschapsbeleid                            | 19       |  |  |
| 3.4                            |             | Gemeentelijk beleid                          | 20       |  |  |
|                                | 3.4.1       | Structuurvisie                               | 20       |  |  |
|                                | 3.4.2       | Woonagenda                                   | 21       |  |  |
|                                | 3.4.3       | Landschapsontwikkelingsplan                  | 22       |  |  |
|                                | 3.4.4       | Gemeentelijk energie- en duurzaamheidsbeleid | 23       |  |  |
| 4. Haalbaarheid                |             |                                              | 24       |  |  |
| 4.1                            |             | Milieuaspecten                               |          |  |  |
|                                | 4.1.1       | Bodem                                        | 24       |  |  |
|                                | 4.1.2       | Akoestiek                                    | 24       |  |  |
|                                | 4.1.3       | Luchtkwaliteit                               | 26       |  |  |
|                                | 4.1.4       | Externe veiligheid                           | 27       |  |  |
|                                | 4.1.5       | Bedrijvigheid                                | 28       |  |  |
| 4.2                            |             | Overige aspecten                             | 29       |  |  |
|                                | 4.2.1       | Flora en fauna en stikstofdepositie          | 29       |  |  |
|                                | 4.2.2       | Water                                        | 31       |  |  |
|                                | 4.2.3       | Cultuurhistorie en archeologie               | 34       |  |  |
|                                | 4.2.4       | Verkeer en parkeren                          | 35       |  |  |
|                                | 4.2.5       | Duurzaam bouwen                              | 36       |  |  |
|                                | 4.2.6       | Kabels en leidingen                          | 36<br>37 |  |  |
| 5. Economische uitvoerbaarheid |             |                                              |          |  |  |
| 6. Samenvatting en conclusie   |             |                                              | 38       |  |  |

Bijlagen: 1. Archeologisch onderzoek, bureau Hamaland, rapportnr. 192171, d.d. 12 04 2019.

2. Bodemonderzoek, bureau Ecopart/Lycens, rapportnr. 2019-0076 d.d. 28 02 2019;

- 3. Voortoets stikstofdepositie, buro SRO, rapportnr. 39.40.02, d.d. 26 05 2020;
4. Landschapsplan Tiny houses Rijndijk, Planburo Oosterink, 21 juni 2019.

#### Colofon

| Opdrachtgever  | : initiatiefnemers Tiny-houses Rijndijk                 |
|----------------|---------------------------------------------------------|
| Project        | : Bouwplan Tiny-houses, Rijndijk, Millingen aan de Rijn |
| Projectleider  | : D. Vermeulen, Vermeulen Vastgoed                      |
| Datum          | : 26 mei 2020 revisie na zienswijzen                    |
| Rapportnummer  | : PBO19030501.4 rev                                     |
| Opgesteld door | : J.A. Peters en J.H.B. Oosterink                       |

#### Toelichting

Project: Bouwplan Tiny-houses Rijndijk, Millingen aan de Rijn

## 1. Inleiding

### 1.1 Aanleiding en Doel

De initiatiefnemers hebben het planvoornemen tot realisatie van twee "Tiny-houses" aan de Rijndijk naast nr. 33 in Millingen aan de Rijn (kadastrale gemeente: Millingen, gemeentecode: MLG00, sectie: C, perceelnr: 1601).

Het bouwplan past niet in het huidige bestemmingsplan Kom Millingen aan de Rijn.

Het bouwplan (hierna bouwplan Tiny-houses) is voorgelegd aan de gemeente en de omgevingsdienst Nijmegen. Deze hebben een positieve grondhouding aangenomen ten aanzien van het initiatief en aangegeven dat het planvoornemen in beginsel past in de visie op de gebiedsontwikkeling en algemeen beleid. Het project wordt gezien als een innovatieve "pilot" op het gebied van duurzaamheid en energie-neutraal bouwen. Het bevoegd gezag is, onder voorbehoud van een goede Ruimtelijke Onderbouwing en milieuonderzoeken en in gelimiteerde vorm en omvang, bereid medewerking te verlenen aan de planologische procedure voor inpassing.

Aan Planburo Oosterink, adviseurs voor Ruimtelijke Inrichting en Beheer uit Gaanderen is door de initiatiefnemers, opdracht gegeven dit bestemmingsplan op te stellen. Dit deel Toelichting geeft de weerslag van de ruimtelijke en functionele onderzoeken.

Zicht op het plangebied Rijndijk Bron: Google Streetview

#### 1.2 Plangebied:

Het plangebied ligt binnen de bebouwde kom c.q. het historische woongebied van Millingen aan de Rijn ten noordwesten van de huidige kern aan de Rijndijk. Het betreft een agrarische gebied met

gemengd grondgebruik van akkergronden en weilanden. Het plangebied ligt op de buitendijkse zuidelijke teen van de Rijndijk.

Regionale situering Bouwplan Tiny-houses Bron: Google Earth.

Het bouwplan Tiny-houses is geprojecteerd op het westelijke deel van een perceel van een voormalige horecalocatie aan de Rijndijk, direct ten zuiden van de splitsing van het Bijlands kanaal en de Waal en het Pannerdensch kanaal.

_______________________________________________________________________________________________ Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl

Lokale situering Bouwplan Tiny-houses Bron: Google Earth

#### 1.3 Geldend bestemmingsplan:

Het plangebied valt in het bestemmingsplan 'Kom Millingen aan de Rijn", (NL.IMRO.19450000BpMRKom), onherroepelijk 22 april 2005.

Het betreft een zone met de enkelbestemming "groen" (mosgroen) en Waterstaatkundige Doeleinden (beschermingszone dijklichaam). Naastliggend is een horecabestemming (oranje). In het plangebied mogen geen woningen worden gebouwd.

Bestemmingsplan Kern Millingen aan de Rijn, uitsnede noord Bron: Ruimtelijke Plannen

#### Conclusie:

Het Bouwplan Tiny-houses voor de nieuwbouw van twee kleine woningen past niet in het vigerende bestemmingsplan. Ten behoeve van de inpassing dient het bestemmingsplan te worden herzien.

# 2. Planbeschrijving

#### 2.1 Bouwgeschiedenis en ruimtelijke structuur

Millingen aan de Rijn ligt op een deel van de rond 900 voor Christus opgeworpen oeverwal. De rivier met daarlangs de aangelegde dijken en het natte gebied in het zuidwesten van de gemeente vormden de natuurlijke grenzen die ertoe geleid hebben dat Millingen zich in de loop der tijd op de oeverwal heeft verdicht. De nederzetting van Millingen ontstond langs een as die gevormd wordt door het tracé van de Romeinse heerbaan van Keulen naar Leiden. In het jaar 720 duikt de naam Millingen voor het eerst op als de kerk van Millingen aan Rindern wordt geschonken.

De dijkdoorbraken hebben vanaf de 12e eeuw diverse overloopgeulen gevormd. Deze zijn nu nog steeds in het stratenpatroon van de kern herkenbaar (Rivierstraat, Van Lyndenstraat, Burgemeester Eyckelhofstraat). De Crumpsestraat, Zeelandsestraat en Vossengraaf zijn oude doorgetrokken veedriften van het dorp naar de broeklanden. Door bevolkingstoename in de tweede helft van de vorige eeuw vindt, als gevolg van een aantal economische impulsen (kleiwinning, steenbakkerij en scheepsbouw), verdichting van de kern plaats. Deze verdichting wordt aanvankelijk gekarakteriseerd door lineaire bebouwingsconcentraties langs de Heerbaan en de Rijndijk.

In vroegere ontginningsfasen waren aan weerszijden van de Heerbaan blokvormige kavels met randbebouwing ontstaan. De groei van de bevolking wordt opgevangen door de randen van deze kavels te verdichten (St. Willibrordstraat, Pastoor van Eyckstraat, Prins Bernhardstraat, Van Lyndenstraat etc.). Aan de grens met Duitsland vindt aan de Heerbaan en rond de Mesdagstraat en Palsstraat ook enige verdichting plaats.

Historische kaarten geven aan dat het onderzoeksgebied mogelijk pas deels bebouwd is geweest vanaf 1850. Vanaf 1966 bevond de bebouwing zich op basis van het kaartmateriaal met

zekerheid in het plangebied, dit betrof een veerhuis en vanaf 1972 is het plangebied onbebouwd gebleven. Er zijn dan ook in de ondergrond en bovengrond geen bouwhistorische waarden te verwachten.

In de eerste helft van de 20e eeuw werd de structuur van het dorp verder verdicht. De grootste verdichting vond plaats parallel aan de oude as: Prins Bernhardstraat - Heerbaan - Pastoor Graatweg. Verder werd er gebouwd tussen deze as en de Rijndijk. De structuur van het stratenpatroon wordt hier bepaald door de oude overloopgeulen. In de oude blokvormige structuur van de kern is door het verdichtingsproces een fijnmazige wegenstructuur en strokenverkaveling ontstaan. De naoorlogse uitbreidingen vinden voornamelijk plaats ten zuiden van de oude kern. Deze nieuwe woongebieden worden gekenmerkt door een meer grootschalige en planmatige opzet.

_______________________________________________________________________________________________ Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl

Situatie 2000 Bron: Tijdreis (kadaster)

Na de sloop van het oude veerhuis rond 1972 is het plangebied ongebouwd gebleven. Wel is nadien het gebied herbestemd met een horeca bestemming voor een gebouw van ca. 400 m2 centraal op het plangebied. Het plangebied is echter onbebouwd gebleven en een agrarische enclave binnen de bebouwde kom van Millingen aan de Rijn tussen de Rijndijk en de Heerbaan.

Luchtfoto actueel 2019 (plangebied agrarisch weiland) Bron: Google Earth

De agrarische enclave is een half open agrarisch gebied van weilandjes met plaatselijk struweel en boomsingels. De verdichting is de ring van bebouwing west, zuid en zuidoost. Aan de noordzijde wordt het plangebied begrensd door de Rijndijk. De woningen nrs. 31 en 33 ten westen van het plangebied hebben een massieve erfbeplanting van bomen en struweel.

Zicht op de agrarische enclave tussen Rijndijk en Heerbaan vanaf de Rijndijk Bron: Google Streetview

#### 2.2 Functies:

Het plangebied ligt in de historische woonkern van Millingen aan de Rijn, nu ten noordwesten van de dorpskern in een agrarische enclave. Centraal in het plangebied lag tot voor kort een horecabestemming met een footprint van ca. 400 m2 (centraal op bovenstaande foto streetview) Verder rond het plangebied liggen woningen en enkele kleine bedrijven. De agrarische enclave is in gebruik voor weilandjes.

### 2.3 Planontwikkeling:

De initiatiefnemers willen komen tot de realisatie van 2 kleine energie neutrale woningen ter compensatie van de naastliggende horeca-bestemming.

De gemeente Berg en Dal heeft een "positieve grondhouding" aangenomen over dit planvoornemen. Het schrappen van het centraal in het plangebied bestemde grote horecagebouw en realisatie van 2 kleine woningen leidt tot een grote vermindering van bouwvolume.

Het bouwplan is een pilotproject voor kleine woningen en op deze locatie in gelimiteerde aard en omvang van twee (2) woningen met maatwerk bouwregels voor borging van het bijzondere concept. In het separate deel regels van dit bestemmingsplan zijn de voorwaarden voor de grootte en de aard van het bouwplan strikt omschreven en beperkt.

In overleg is de bouw van de woningen geprojecteerd aan de westzijde van het plangebied en in aansluiting op de bestaande woningen west. Daarmee gaat het bouwplan op in de massavorming van woningen en erfbeplantingen en wordt het centrale zicht op de agrarische enclave vanuit de Rijndijk en vanuit de Heerbaan behouden.

Het kadastrale perceel is op basis van vooroverleg met het bevoegd gezag (gemeente en waterschap) uitgewerkt met de positie van de 2 woningen op het westelijke deel van het plangebied. Omdat het initiatief in de beschermingszone van de Rijndijk ligt is afgesproken het perceel op te hogen om daarmee rekening te houden met een toekomstige dijkverzwaring. De met het waterschap afgesproken maaiveldhoogte wordt dan 14.80 m. + NAP Het huidige terrein heeft een hoogte van ca. 13.25 + NAP.

_______________________________________________________________________________________________ Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl

Concept verkavelingsplan Bron: Planburo Oosterink

De afspraken ten aanzien van positie en hoogteligging zijn vervolgens uitgewerkt in een concept verkavelingsplan met landschappelijke inpassing.

Landschapsplan Bron: Planburo Oosterink

De twee woningen krijgen een eigen oprit naar de lage ontsluitingsweg van de Rijndijk. Het terrein blijft zo groen als mogelijk met natuurlijk groen van struweel, hagen en gras. De verhardingen worden halfverharding of grassteenbestrating. Met de terrasvormige ophoging van het dijklichaam gaan de woningen als dijkhuisjes met lessenaardak op harmonieuze wijze op in het reliëf van het dijklichaam in het rivierenlandschap. Vanuit de percelen is enerzijds aandacht voor doorzicht op het landschap en anderzijds aandacht voor privacy door strategische posities van bomen en struweel op de teen van de dijk.

Voor een toelichting op het landschapsplan en het sortiment beplantingen wordt verwezen naar paragraaf 4.2 en de kaart van het landschapsplan op groot formaat (zie bijlage 3).

De realisatie en instandhouding van dit landschapsplan is voorwaarde voor de medewerking van de planologische procedure.

Zicht op het plangebied vanaf de Rijndijk (noord) met depotgrond ter ophoging bouwkavels bron: Google Streetview

# 3. Beleidskader

#### 3.1 Rijksbeleid:

#### Structuurvisie Infrastructuur en Ruimte (SVIR)

De Structuurvisie Infrastructuur en Ruimte (SVIR) is op 13 maart 2012 inwerking getreden. Deze structuurvisie vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op Rijksniveau en is de 'kapstok' voor bestaand en nieuw Rijksbeleid met ruimtelijke consequenties. In de structuurvisie schetst het Rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste Rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het Rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's en (her)inrichting van bedrijventerreinen.

#### Onderzoek en conclusie

Voor de ontwikkeling van Bouwplan Tiny-houses, staat in de SVIR het volgende wat van invloed is. De provincie is samen met de gemeente verantwoordelijk voor het woningbouwprogramma. Het betreft hier de realisatie van 2 nieuwe, kleine woningen. Het bouwplan past daarom in het Rijksbeleid.

#### Besluit ruimtelijke ordening (Bro):

#### Besluit ruimtelijke ordening en gewijzigde ladder

De Ladder voor duurzame verstedelijking is per 1 oktober 2012 als motiveringseis in het Besluit ruimtelijke ordening (Bro) opgenomen (artikel 3.1.6 lid 2). De Ladder voor duurzame verstedelijking (verder: 'de Ladder') is ingericht voor een zorgvuldige afweging en transparante besluitvorming bij alle ruimtelijke en infrastructurele besluiten waardoor de ruimte in stedelijke gebieden optimaal benut wordt.

De Ladder geldt bij stedelijke ontwikkelingen zoals bedrijventerreinen, kantoren, detailhandel, woningbouwlocaties of andere stedelijke voorzieningen voor onderwijs, zorg, cultuur, bestuur, indoorsport en leisure. In het bestemmingsplan moet een motivatie worden opgenomen of er aan de hand van de Ladder gekeken is of het project past bij de regionale behoefte en of de functies binnenstedelijk kunnen worden gerealiseerd. Het Bro bepaalt dat voor onder meer bestemmingsplannen de treden van de Ladder moeten worden doorlopen. De Ladder bestaat uit drie treden:

- 1. trede 1: Behoefte:
voorziet de voorgenomen stedelijke ontwikkeling in een actuele regionale behoefte waarin nog niet elders in de regio is voorzien? Het kan zowel om een kwantitatieve als een kwalitatieve behoefte gaan;

- 2. trede 2: Binnen- of buitenstedelijk: als er sprake is van een actuele regionale behoefte, dan moet worden beoordeeld of deze in bestaand stedelijk gebied van de betreffende regio kan worden gerealiseerd, eventueel door benutting van beschikbare gronden, herontwikkeling of transformatie van bestaande locaties;
- 3. trede 3: Bereikbaarheid met meerdere modaliteiten: als gekozen moet worden voor een locatie buiten het stedelijke gebied, dan gaat de voorkeur uit naar een plek die (in de toekomst) bereikbaar is via verschillende vervoerswijzen.

De navolgende afbeelding toont een schematisch overzicht van de treden van de Ladder.

Overzicht treden van de Ladder voor duurzame verstedelijking (bron: handreiking Ministerie van Infrastructuur en Milieu)

#### Trede 0

Bij deze manier van presenteren lijkt het of de eerste stap die genomen moet worden het aantonen van de actuele regionale behoefte is. Maar daaraan vooraf gaat natuurlijk de vraag of de Ladder wel van toepassing is. Daarmee wordt bedoeld dat eerst vast moet staan of sprake is van een stedelijke ontwikkeling. Bij een "strenge uitleg" van het begrip "stedelijke ontwikkeling" zou nagenoeg ieder bouwplan daaronder vallen. Dat is echter nooit de bedoeling geweest.

In de eerste plaats blijkt dat uit de achtergrond van en motivatie bij de Ladder, zoals die is opgenomen in de SVIR. De Ladder is bedoeld om een goede afweging te kunnen maken bij de regionale planning van met name nieuwe woningbouwlocaties en bedrijventerreinen.

In de tweede plaats blijkt dit uit de publicatie van de "Handreiking bij de ladder voor duurzame verstedelijking" op de website de Rijksoverheid. In de Handreiking wordt een nadere omschrijving van het begrip "stedelijke ontwikkeling" gegeven. Het gaat daarbij om:

- werken: (1) bedrijventerreinen, zoals distributieterreinen, (2) industrieterreinen (3) gemengde terreinen, (4) zeehaventerreinen en (5) kantoorlocaties;
- detailhandel: de Ladder richt zich op initiatieven voor stedelijke detailhandel in stedelijke centra, subcentra en in woonomgevingen en op de grootschalige detailhandel en volumineuze detailhandelsvestigingen (woonboulevards, bouwmarkten, factory outlet, retailparken, et cetera);
- overige stedelijke voorzieningen: accommodaties voor onderwijs, zorg, cultuur, bestuur en indoor sport en leisure.

Uit de Handreiking blijkt dat onder verstedelijking relatief grote en substantiële ontwikkelingen worden bedoeld, waarbij op regionaal niveau een goede planning en afstemming tussen de verschillende locaties en gebieden nodig en gewenst is om overprogrammering te voorkomen. Bij de regionale behoefte speelt bovendien het tegen elkaar afwegen van verschillende locaties een belangrijke rol. Het gaat daarbij om een goed overleg en afspraken tussen de verschillende overheden en partijen, zoals die bijvoorbeeld worden vastgelegd in de regionale bedrijvenconvenanten.

In de derde plaats blijkt dit uit recente uitspraken van de Afdeling bestuursrechtspraak van de Raad van State (ABRS). Na de inwerkingtreding van de Ladder in 2012 is er een stroom uitspraken van de ABRS op gang gekomen, waarbij op veel punten een nadere interpretatie en uitleg is gegeven over de verschillende bepalingen en onderdelen van de Ladder. Daarbij is ook ingegaan op de vraag wat onder het begrip stedelijke ontwikkeling moet worden verstaan. Uit deze uitspraken volgt dat er een zekere ondergrens wordt gehanteerd over wat een stedelijke ontwikkeling in het kader van de Ladder is. Bij kleinschalige initiatieven hoeft de Ladder niet te worden toegepast. Hoewel het laatste woord hierover nog niet is gesproken, biedt de jurisprudentie wel een aantal handvatten, die nu als richtsnoer kunnen dienen. Zo is een woningbouwlocatie voor negen woningen niet aangemerkt als een stedelijke ontwikkeling. Kleinschalige bedrijfsbebouwing van 400 m² op een kavel van 2.360 m² blijkt dat ook niet te zijn. In de uitspraken wordt niet alleen gewicht toegekend aan de kleinschaligheid van de bebouwing, maar ook aan een beperkte omvang en beperkte gebruiksmogelijkheden.

#### Gewijzigde ladder per 1 juli 2017

De ladder voor duurzame verstedelijking is per 1 juli 2017 gewijzigd. De Ladder is aangepast om de in de praktijk ervaren knelpunten op te lossen en de onderzoekslasten te verminderen. De effectiviteit van het instrument blijft behouden. Het uitgangspunt is dat een nieuwe stedelijke ontwikkeling voorziet in een behoefte en in beginsel in bestaand stedelijk gebied wordt gerealiseerd. Het doel is (en blijft) een zorgvuldig gebruik van de ruimte en het tegengaan van over-programmering en de negatieve ruimtelijke gevolgen van leegstand.

#### De belangrijkste wijzigingen

De belangrijkste wijzigingen zijn een vereenvoudiging door het loslaten van de afzonderlijke "treden" en het vervangen van het begrip "actuele regionale behoefte" door: "behoefte". Zowel voor nieuwe stedelijke ontwikkelingen binnen als buiten bestaand stedelijk gebied moet de behoefte worden beschreven. Uitgangspunt voor de wijziging is dat met het oog op een zorgvuldig ruimtegebruik, een nieuwe stedelijke ontwikkeling in beginsel in bestaand stedelijk gebied wordt gerealiseerd. Als de nieuwe stedelijke ontwikkeling voorzien wordt buiten het bestaand stedelijk gebied, dan moet dat

nadrukkelijk worden gemotiveerd in de toelichting. Daarnaast wordt de mogelijkheid geboden in een nieuw derde lid, om de toepassing van de Ladder door te schuiven naar het uitwerkings- of wijzigingsplan. De verwachting is dat de Ladder hierdoor beter hanteerbaar zal zijn, beter aansluit bij het geheel aan vereisten aan een toelichting bij bestemmingsplannen en tot minder onderzoekslasten zal leiden.

#### Onderzoek

#### conclusie:

Een stedelijke ontwikkeling dient bij voorkeur binnen bestaand stedelijk (of al bebouwd) gebied plaats te vinden en te voorzien in een behoefte.

#### Toetsing

#### Bestaand stedelijk/bebouwd gebied

Gelet op de aard en omvang van de voorliggende planontwikkeling kan geconcludeerd worden, dat het plan voor het bouwen van twee kleine woningen in een bestaand (historisch) woongebied binnen de bebouwde kom, niet gerekend kan worden tot een stedelijke ontwikkeling als bedoeld in het Besluit ruimtelijke ordening. Hiermee voldoet de voorliggende ontwikkeling aan de uitgangspunten van de Ladder voor duurzame verstedelijking.

#### Conclusie:

De inpassing van bouwplan Tiny-houses vindt plaats in een bestaand verstedelijkt/bebouwd gebied en is daarmee een passende en een duurzame "stedelijke (dorps) voorziening".

#### Behoefte

Het bouwplan past in de regionale woningbehoefte. De woningen zijn bestemd voor de initiatiefnemer(s) en bouwer. Voor de bestaande (energie neutrale) woning elders in het dorp is volop belangstelling in dit marktsegment. In de structuurvisie (zie paragraaf 3.4) is voorzien dat er meer behoefte is en komt aan "dorps/landelijk" wonen in Millingen aan de Rijn. Daarmee voldoet het bouwplan in de regionale en lokale behoefte.

#### Conclusie:

Het bouwplan wordt ingepast in bestaand verstedelijkt/bebouwd gebied en voorziet in een behoefte voor de woningvoorraad van Millingen aan de Rijn.

#### Waterbeleid:

In Nederland verscheen in het najaar van 2000 het rapport "Waterbeleid voor de 21e eeuw", een advies van de Commissie Waterbeheer 21e eeuw (Commissie WB21). Deze door het Ministerie van Verkeer en Waterstaat en de Unie van Waterschappen ingestelde commissie doet aanbevelingen over hoe in de komende eeuw met water moet worden omgegaan. De Commissie WB21 stelt dat de 21e eeuw om een andere aanpak van het waterbeleid vraagt dan de 20e eeuw. Het standpunt is door het kabinet overgenomen en als beleid vastgesteld.

Er moet minder accent op het technische beheer komen te liggen. Het water moet niet langer als vijand, maar veel meer als bondgenoot worden gezien. Het waterbeheer dient te worden gebaseerd op:

- stroomgebiedsbenadering;
- ruimte geven aan water;
- vasthouden en tijdelijk bergen van water, alvorens af te voeren;
- kansen benutten voor meervoudig ruimtegebruik;
- geen afwenteling van problemen in het watersysteem zelf, noch van bestuurlijke verantwoordelijkheden of kosten;
- te ontwikkelen normenstelsel per stroomgebied.

Bij grootschalige en/of ingrijpende locatiebesluiten dienen de kwantitatieve en kwalitatieve gevolgen voor het watersysteem te worden onderzocht aan de hand van een zogenaamde watertoets (= een procesinstrument). Zo nodig moeten, in overleg met het waterschap, compensatiemaatregelen worden getroffen.

De watertoets is een instrument dat ruimtelijke plannen toetst aan de mate waarin zij rekening houden met het beleid om het water meer ruimte te geven. De watertoets heeft als doel om in een vroegtijdig stadium alle relevante partijen te betrekken bij het opstellen van een wateradvies. De toets heeft betrekking op alle wateren en alle waterhuishoudkundige aspecten die van betekenis zijn voor het gebruik en de functie van het plangebied en de directe omgeving van het gebied, bijvoorbeeld veiligheid (overstromingsgevaar), wateroverlast en waterkwaliteit'.

### Conclusie:

Voor het onderhavige bouwplan dient een watertoets plaats te vinden (zie hoofdstuk 4).

### 3.2 Provinciaal beleid:

#### 3.2.1 Omgevingsvisie "Gaaf Gelderland"

De omgevingsvisie 'Gaaf Gelderland' bevat de hoofdlijnen van het provinciale beleid voor de fysieke leefomgeving. De omgevingsvisie Gaaf Gelderland beschrijft de strategische hoofdopgaven voor de lange termijn. Deze zijn onderverdeeld in zeven thema's, te weten energietransitie, klimaatadaptatie, circulaire economie, biodiversiteit, bereikbaarheid, vestigingsklimaat en woon- en leefomgeving. Sinds 2014 is een vijftal wettelijk verplichte planfiguren voor ruimte, natuur, water, milieu en verkeer en vervoer opgenomen in de Omgevingsvisie. Daarbij zijn gebieden en functies aangewezen. Deze blijven voortbestaan onder deze omgevingsvisie. Het gaat om de aanwijzing van functies van regionale oppervlaktewateren, van gebieden waar milieukwaliteit bijzondere bescherming behoeft, van Natura- 2000 gebieden en van bijzondere natuurgebieden. Andere kaarten en functiebeschrijvingen uit de oude Omgevingsvisie Gelderland hebben een uitvoerend of informerend karakter en worden daarom overgeheveld naar programma's of andere beleidsdocumenten. In hun vergadering van 26 februari 2019 hebben Gedeputeerde Staten van Gelderland daartoe het Regionaal Waterprogramma, de Handreiking Plussenbeleid en de Beleidslijn Windenergie vastgesteld.

Het initiatief voor realisatie van energie neutrale tiny houses past in de doelstellingen van de provincie voor energietransitie, klimaatadaptatie en met vernieuwende projecten omgaan met onze leefomgeving.

#### Conclusie:

Het project voor realisatie van enkele duurzame en energie-neutrale tiny houses past in de doelstellingen van de omgevingsvisie.

#### Gelderse ladder voor duurzaam ruimtegebruik

De Gelderse ladder voor duurzaam ruimtegebruik is onderdeel van het uitvoerend kader van de omgevingsvisie. Omdat de ladder van toepassing is op elk ruimtelijk besluit dat voorziet in een stedelijke ontwikkeling, komt de ladder hier apart aan de orde.

Voor de Gelderse ladder voor duurzaam ruimtegebruik ligt het accent bij ruimtelijke ontwikkelingen op het vitaliseren van bestaande gebieden en gebouwen. Als juridische basis gebruikt de provincie de Ladder die het Rijk vastlegde in het Besluit ruimtelijke ordening (Bro), zie paragraaf 3.1 De Ladder voor duurzame verstedelijking. Het voorliggende plan is in deze paragraaf getoetst aan de landelijke ladder.

Bij goede ruimtelijke ordening hoort het tijdig afwegen van kansen en mogelijkheden om bestaande gebieden en gebouwen te benutten in plaats van het ontwikkelen van nieuwe gebieden of gebouwen. Een goede afweging vraagt om kennis van de bestaande voorraad, gekoppeld aan kennis over de opgaven en kwaliteiten in een gebied:

- past de ontwikkeling bij de doelen in Gelderland?
- zo ja, hoe voegt de ontwikkeling extra kwaliteit toe aan een gebied?

Belangrijk is het voorkomen van het vastleggen van bijvoorbeeld woningbouwcapaciteit in uitleglocaties, waardoor transformatie van gebieden en/of (toekomstige) leegstaande gebouwen leidt tot overcapaciteit of niet van de grond komt.

Woningen worden gebouwd om te voorzien in een woonbehoefte:

- alle nieuwe woningen dienen in de Regionale woonprogrammering of Woonagenda te passen,
- er moet een aangetoonde (regionale) behoefte zijn en de afspraak is dat de betreffende gemeente (een deel van) de behoefte gaat accommoderen.

Voor de ontwikkeling in het plangebied is verder het volgende van belang:

- bij grootschalige ontwikkelingen is een afweging op grond van de Gelderse ladder voor duurzaam ruimtegebruik nodig. Een ontwikkeling is grootschalig als de situatie qua omvang (aantallen woningen of oppervlaktes) of qua effecten (zoals milieuhinder, verkeersaantrekkende werking) het karakter van het betreffende gebied verandert.
- bij kleinschalige ontwikkelingen is een expliciete afweging met de Gelderse ladder voor duurzaam ruimtegebruik niet nodig.

De woningen kunnen gezien worden als een kleinschalige ontwikkeling waardoor een verdere toetsing aan Gelderse ladder voor duurzaam ruimtegebruik niet nodig is. Ook past het initiatief in de visie op transformatie van gebieden en bestemde gebouwen. In dit geval wordt een grote en overtallige horecabestemming gesaneerd met ook ruimtelijke meerwaarde voor het dorp. In de structuurvisie (zie ook paragraaf 3.

#### Onderzoek en conclusie

Het Bouwplan Tiny-houses voldoet aan een behoefte en past in de doelen van duurzaam ruimtegebruik en herbestemming van overtollige horeca.

#### 3.2.2 Omgevingsverordening Gelderland

De provincie beschikt over diverse instrumenten waarmee zij haar ambities realiseert. De (geconsolideerde) Omgevingsverordening wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch gewaarborgd is. De Omgevingsverordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de Omgevingsverordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of om uitvoering te geven aan wettelijke verplichtingen.

De Omgevingsverordening Gelderland richt zich net zo breed als de Omgevingsvisie Gelderland op de fysieke leefomgeving in de provincie Gelderland. Dit betekent dat vrijwel alle regels die betrekking hebben op de fysieke leefomgeving opgenomen zijn in de Omgevingsverordening Gelderland. Het gaat hierbij om regels op het gebied van ruimtelijke ordening, milieu, water, mobiliteit en bodem. De (geactualiseerde) Omgevingsverordening Gelderland is op 13 december 2017 door Provinciale Staten van Gelderland vastgesteld.

#### Onderzoek en conclusie:

In de Omgevingsverordening Gelderland is opgenomen dat in een bestemmingsplan nieuwe woonlocaties en de daar te bouwen woningen slechts toegestaan worden wanneer dit past in het geldende door Gedeputeerde Staten vastgestelde Kwalitatief Woonprogramma opeenvolgend de door Gedeputeerde Staten vastgestelde kwantitatieve opgave wonen voor de betreffende regio.

In de toelichting wordt hierbij aangegeven dat voornoemde betrekking heeft op alle nieuwe woningen die in een bestemmingsplan worden opgenomen, dus ook woningen die ontstaan door woningsplitsing of woningen die in het kader van functieverandering van kantoren, scholen, zorggebouwen, nieuwe (zorg-)landgoederen, vrijkomende agrarische bebouwing en dergelijke worden gerealiseerd. Het onderhavige bouwplan past in de omgevingsverordening door nadere invulling en wijziging van overtollige horecabestemming.

Voor het overige staan in de Omgevingsverordening geen specifieke regels die de ontwikkeling beïnvloeden.

#### 3.2.3 Nationaal Landschap Gelderse Poort

Provinciale staten voeren beleid voor behoud en versterking van de nationale landschappen en hebben de kernkwaliteiten vastgesteld op 9 juli 2014.

Millingen aan de Rijn en de omgeving van het plangebied ligt in het Nationaal Landschap "Gelderse Poort" en het deelgebied: Ooijpolder en Rijnstrangen.

Kaart Nationaal Landschap Gelderse Poort bron: Provincie Gelderland

De kernkwaliteiten zijn (samengevat):

- Gave gradiënten van kom-oeverwal-uiterwaard-rivier en dynamiek van de rivieren;
- Overwegend open landschap met in de kom afwisseling van weidebouw, oude strangen en kleiputten met ooibos; oeverwal afwisselend open en kleinschalig met afwisseling van bouwland, grasland, boomgaard;
- Vrij uitzicht vanaf de dijk over het binnendijkse landschap, over de rivieren en naar de stuwwallen van Nijmegen en Montferland;
- Cultuurhistorische kwaliteiten verweven in het landschap zoals talrijke historische boerderijen, plaatselijk op terpen en met relicten van de IJssellinie;
- Bebouwing overwegend geconcentreerd in dorpen en (dijk)linten;
- Dorpen en gehuchten op oeverwallen en pleistocene zandopduikingen en boerderijen op terpen ("pollen");
- Sterk contrast met de besloten stuwwal;
- Rust, ruimte en donkerte.

#### Onderzoek en conclusie

Het bouwplan "Tiny-houses" voegt zich in de kernkwaliteiten van het landschap door de inpassing in dorp en dijklint langs de Rijndijk. Het bouwplan schaadt de overige kernkwaliteiten niet.

#### 3.3 Waterschapsbeleid

Het plangebied valt onder het werkgebied van het Waterschap Rivierenland

Het waterbeleid van het waterschap is uitgewerkt in het waterbeheerprogramma 2016-2021.

Het waterschap ziet zijn taken niet los van elkaar, maar als een samenhangend geheel om zo goed mogelijk voor het watersysteem te zorgen. Dat wordt ook wel 'integraal waterbeheer' genoemd.

Het waterschap zet zich in voor de ontwikkeling van de ecologische kwaliteit van diverse watergangen en voor effectief en functioneel onderhoud.

Bij 'functioneel water' gaat het om de veiligheid van de dijken, een optimaal waterpeil en om het recreatief gebruik van water.

Het werk van het waterschap bestaat uit het beschermen van het land tegen overstromingen en taken op het gebied van de hoeveelheid en de kwaliteit van het oppervlaktewater. Maatschappelijke ontwikkelingen hebben ervoor gezorgd dat de manier waarop het waterschap invulling geeft aan die taken is veranderd. Veel meer dan vroeger maakt het waterschap bij de uitvoering van haar taken afwegingen in de verschillende belangen die op het spel staan. Naast de belangen van de boeren kijkt het waterschap ook naar de belangen van burgers, natuur, milieu en recreatie. De samenwerking met andere organisaties en overheden is dan ook sterk toegenomen en zal in de toekomst toe blijven nemen. Op deze manier kan het waterschap de taken zo goed mogelijk uitvoeren en waar mogelijk maatwerk leveren.

Het waterplan geeft aan welke doelen het waterschap nastreeft en welke maatregelen en projecten daarvoor in de planperiode (en aansluitend) worden ingezet. Het bereiken en in stand houden van een watersysteem met een optimale afstemming tussen bestemming, functie, gebruik, inrichting en beheer, zal onder andere geschieden door:

- het vaststellen en realiseren van de gewenste grond- en oppervlaktewaterpeilen afgestemd op behoeften van de landbouw, industrie en terreinbeheerders, in samenspraak met de betrokkenen in een gebied;
- het bestrijden van verdroging in gebieden die daartoe met prioriteit zijn aangewezen, in samenwerking met de provincie;
- het vasthouden van water in de 'haarvaten' van het watersysteem en waar nodig het realiseren van waterberging, om wateroverlast te voorkomen, waar mogelijk in samenspraak met gemeenten en belanghebbenden.

#### Conclusie:

Het bouwplan past in het waterschapsbeleid indien het hemelwater niet direct wordt afgevoerd en niet leidt tot een verandering voor de grond- en oppervlaktewaterpeilen (zie ook hoofdstuk 4).

### 3.4 Gemeentelijk beleid

#### 3.4.1 Structuurvisie Millingen aan de Rijn

De gemeente Berg en Dal heeft voor het dorp Millingen aan de Rijn een vastgestelde structuurvisie Millingen aan de Rijn 2025 "Millingen is het waard". Deze visie is vastgesteld op 29 januari 2013. Dit is een doorkijk voor het ruimtelijke beleid tot 2025.

De structuurvisie geeft de hoofdlijnen van het gemeentelijk ruimtelijk beleid tot het jaar 2025 weer en richting aan het ruimtelijk, economische en maatschappelijke beleid van de gemeente Berg en Dal voor de kern Millingen aan de Rijn. Daarnaast is de structuurvisie leidraad voor toekomstig beleid van de gemeente. Belangrijke thema's in de structuurvisie zijn: wonen, economie en economische voorzieningen, sociaal maatschappelijke voorzieningen, verkeer en vervoer, recreatie en toerisme, archeologie en cultuurhistorie, water alsook klimaat, duurzaamheid en energie. Ambities zijn om het dorp "aan de rivier" te versterken middels een visuele verbondenheid. In het woningbouwprogramma dient rekening te worden gehouden met een redelijk stabiele maar vergrijzende bevolking met een woningbehoefte voor senioren en nultredenwoningen. Er is ook een toenemende behoefte aan "dorps/landelijk" wonen.

Het plangebied is hierin opgenomen als waardevol gebied met een wens voor behoud en versterking van de open verbinding met de binnendijkse uiterwaarden. De verplaatsing van de horecabestemming en compensatie door realisatie van woningen in de rand van het gebied in aansluiting op bestaande bebouwingspatronen en in dorps/landelijke uitwerking is hierin een passende invulling (zie hoofdstuk 2).

#### Onderzoek en conclusie

Het Bouwplan Tiny-houses past in het ruimtelijk beleid mits invulling wordt gegeven aan de centrale ruimtelijke verbinding, de landelijke inpassing tussen agrarische enclave en binnendijkse uiterwaarden. Dit is het geval.

#### 3.4.2. Woonagenda:

In de woonagenda Berg en Dal 2017-2025 is de woningmarktopgave voor de Gemeente Berg en Dal gespecificeerd. Hierin legt de gemeente vast wat haar visie is en op welke manier zij richting geeft aan de verschillende opgaven op het gebied van wonen. Hierin wordt rekening gehouden met de woningbouwafspraken voor de subregio Nijmegen.

In de woonagenda wordt uitgegaan van maximaal 668 extra woningen in de periode 2015-2025 met regionale herijking, bij voorkeur inbreidingsplannen en levensloopbestendig bouwen voor zelfstandig wonen nabij voorzieningen.

#### Onderzoek en conclusie

Het Bouwplan Tiny-houses past in de visie van de woonagenda.

#### 3.4.3. Landschapsontwikkelingsplan

De gemeente Berg en Dal heeft landschapsbeleid geformuleerd. Dit is vastgelegd in het landschapsontwikkelingsplan voor de Gemeente Groesbeek/Berg en Dal 2015-2025 "Landschap van iedereen!"

Voor de omgeving van het plangebied is deelgebied 5 "De Duffeltse Zoom" relevant. Millingen wordt daarin onderscheiden als plaats met meer het karakter van industrieplaats met veel bedrijvigheid waaronder de scheepswerf en rond de loswal en aanlegplaatsen.

Aanbevelingen voor het deelgebied en specifieker nog voor de omgeving van het plangebied zijn de haagstructuren en groen-blauwe dooradering. De hagen en begroeiing lager of ondergeschikt plaatsen aan het dijklichaam zodat vergezichten niet worden beïnvloed. De groen landschapselementen zijn dan leefgebied voor vlinders, bijen, vogels en zoogdieren, van veldmuis tot das, var hermelijn tot vleermuis.

Het bouwplan is daarom ingepast in de groene zone van de agrarische enclave met hagen en struweel. Ten behoeve van ruimtelijke kwaliteit en visueel recreatieve aspecten is centraal een poel gepositioneerd welke bijdraagt aan enerzijds de open centrale beeldkwaliteit en anderzijds leefgebied vormt voor kleine organismen, amfibieën en zoogdieren. Zie het landschapsplan op bijlage.

#### Conclusie:

Het onderhavige Bouwplan Tiny-houses belemmert geen groenwaarden indien invulling wordt gegeven aan de versterking van de groene agrarische enclave met doorzicht op de binnendijkse uiterwaarden en met invulling van de groen-blauwe dooradering en haagstructuren.

#### 3.4.4. Gemeentelijk energie- en duurzaamheidsbeleid

#### Energievisie:

In de energievisie Berg en Dal 2017-2020 stimuleert de gemeente bewoners tot het nemen van energiebesparende maatregelen en initiatieven waaronder vernieuwende bouwplannen.

#### Conclusie:

Het onderhavige Bouwplan Tiny-houses past in de energievisie met innovatieve bouwvorm en energie neutrale /positieve opzet en met gebruikmaking van duurzame energie.

#### Actieplan Duurzaamheid 2019-2023:

In het actieplan duurzaamheid 2019-2023 streeft de gemeente naar een klimaatneutraal en duurzaam Berg en Dal. Actiepunten zijn het terugdringen van de CO2-emissie en het duurzaam opwekken van energie, aardgasvrije woningen en de aanpak van klimaatverandering met nadruk op het voorkomen van overlast door water, hitte en droogte. Het streven is gericht op een circulaire economie.

#### Conclusie:

Het onderhavige Bouwplan Tiny-houses past in het actieplan duurzaamheid door aard van de bouwvorm, de eigen duurzame energiewinning, de ecologische opzet en bijdrage aan de circulaire economie.

# 4. Haalbaarheid

#### 4.1 Milieuaspecten:

#### 4.1.1 Bodem:

Op basis van de Woningwet en het Bouwbesluit mag niet worden gebouwd op verontreinigde grond. Bij de aanvraag om een omgevingsvergunning moet vaak een bodemonderzoek worden geleverd. Dit

is een verplichting uit de Woningwet om de gezondheid en veiligheid te garanderen van mensen die wonen, werken of verblijven in het gebouw waarvoor vergunning wordt aangevraagd.

Een bodemonderzoek is noodzakelijk wanneer:

- nog geen gegevens betreffende de bodemgesteldheid bekend zijn (dit betekent dus ook dat als er een bodemkwaliteitskaart is, er geen bodemonderzoek meer hoeft te komen);
- er meer dan twee uur per dag mensen in verblijven;
- als het bouwwerk de grond raakt en;
- als er na sloop wordt herbouwd.

#### Onderzoek

De onderhavige ontwikkeling maakt bouwwerken mogelijk. Daarom is voor het onderhavig plan een bodemonderzoek volgens NEN 5740 uitgevoerd door bureau Ecopart/Lycens. Dit rapport is als bijlage toegevoegd. Het betreft een verkennend bodemonderzoek in combinatie met een aansluitend verkennend depotonderzoek AP04 voor de aangevoerde ophooggrond.

In zowel de boven- als de ondergrond zijn geen parameters in een verhoogd gehalte gemeten. In het grondwater is een licht verhoogde concentratie barium aangetroffen. Dit is vermoedelijk een van nature aanwezige verhoogde concentratie.

De depotgrond voldoet aan de kwaliteitsklasse "Achtergrondwaarde", de grond is onbeperkt toepasbaar.

De aangetoonde gehalten in de bodem vormen geen aanleiding tot nader onderzoek. Er zijn geen bezwaren voor de voorgenomen transactie van de locatie c.q. de herbestemming.

#### Conclusie

Voor dit plan is een combinatie bodem- en depotonderzoek verricht. Uit het onderzoek komt naar voren dat vanuit de bodemkwaliteit er geen milieu-hygiënische belemmeringen zijn voor de doorgang van de voorliggende ontwikkeling.

#### 4.1.2 Akoestiek:

#### Wegverkeer

Wegverkeer kan overlast bij woningen of geluidsgevoelige functies veroorzaken. In de Wet geluidhinder (Wgh) zijn daarom geluidsnormen en voorkeursgrenswaarden opgenomen.

Er is van rechtswege een zone gelegen langs iedere weg, met uitzondering van woonerven en 30 km gebieden. Voor alle woningen en geluidsgevoelige bestemmingen die binnen de zone van die weg liggen, moet de geluidsbelasting als gevolg van verkeerslawaai berekend worden.

#### Onderzoek en conclusie

In het kader van de Wet geluidhinder bevinden zich langs alle wegen zones, met uitzondering van wegen die zijn gelegen binnen een als woonerf aangeduid gebied en wegen waarvoor een maximumsnelheid van 30 km/uur geldt. Buiten de bebouwde kom bedraagt de zonebreedte voor tweestrooks wegen die aan weerszijden van de weg gerekend vanuit de wegas, in acht moet worden genomen 250 meter. Binnen de bebouwde kom bedraagt deze afstand 200 meter. Ingeval van het realiseren van geluidsgevoelige bebouwing binnen deze zone moet een akoestisch onderzoek plaatsvinden. Autosnelwegen hebben een geluidscontour van 400 meter.

Het onderhavige bouwplan ligt niet binnen de geluidscontour van een (snel)weg. De Rijndijk is een 30km zone zodat aanvullend onderzoek niet nodig is.

#### Railverkeerslawaai

Voor railverkeerslawaai geldt een voorkeursgrenswaarde van 55 dB. Er is van rechtswege (Wgh) een zone gelegen langs iedere spoorlijn.

#### Onderzoek en conclusie

Er is geen spoorlijn nabij.

#### Industrielawaai/bedrijfszonering

In de Wgh is bepaald dat rond industrieterreinen waarop bepaalde, krachtens Het Besluit omgevingsrecht (BOR) aangewezen, inrichtingen zijn gevestigd of zich mogen vestigen (grote lawaaimakers), een geluidszone moet zijn vastgesteld. Met deze zonering wordt beoogd rechtszekerheid te bieden aan zowel lawaaimakers als aan woningen en andere geluidsgevoelige bestemmingen. Lawaaimakers kunnen aan de ene kant hun geluidsproducerende activiteiten niet onbeperkt uitbreiden ter bescherming van woningen en andere geluidsgevoelige bestemmingen binnen en buiten de zone. Aan de andere kant wordt, ter bescherming van hun akoestische ruimte, voorkomen dat woningen en andere geluidsgevoelige bestemmingen, te veel oprukken naar de lawaaimakers. Buiten deze geluidszone mag de geluidsbelasting door industrielawaai niet meer bedragen dan 50 dB(A) (de voorkeursgrenswaarde industrielawaai).

Het initiatief ligt niet nabij een geluidsbron en is zelf ook geen veroorzaker van geluid.

Conclusie: Er zijn geen belemmeringen voor het bouwplan ten aanzien van de Wet geluidhinder.

#### 4.1.3 Luchtkwaliteit:

Nederland heeft de Europese regels ten aanzien van luchtkwaliteit geïmplementeerd in de Wet milieubeheer (Wm). De in deze wet gehanteerde normen gelden overal, met uitzondering van een arbeidsplaats (hierop is de Arbeidsomstandighedenwet van toepassing).

Op 15 november 2007 is het onderdeel luchtkwaliteit van de Wm in werking getreden.

Kern van de wet is het Nationaal Samenwerkingsprogramma Luchtkwaliteit (NSL). Hierin staat wanneer en hoe overschrijdingen van de luchtkwaliteit moeten worden aangepakt. Het programma houdt rekening met nieuwe ontwikkelingen zoals bouwprojecten of de aanleg van infrastructuur. Projecten die passen in dit programma, hoeven niet meer te worden getoetst aan de normen (grenswaarden) voor luchtkwaliteit.

De ministerraad heeft op voorstel van de minister van VROM ingestemd met het NSL. Het NSL is op 1 augustus 2009 in werking getreden.

Ook projecten die 'niet in betekenende mate' (nibm) van invloed zijn op de luchtkwaliteit hoeven niet meer te worden getoetst aan de grenswaarden voor luchtkwaliteit. De criteria om te kunnen beoordelen of er voor een project sprake is van nibm, zijn vastgelegd in de AMvB-nibm.

In de AMvB-nibm is vastgelegd dat na vaststelling van het NSL of een regionaal programma een grens van 3% verslechtering van de luchtkwaliteit (een toename van maximaal 1,2 µg/m3 NO2 of PM10) als 'niet in betekenende mate' wordt beschouwd.

#### Onderzoek

Voor kleinere ruimtelijke en verkeersplannen die effect kunnen hebben op de luchtkwaliteit heeft VROM in samenwerking met InfoMil de 'nibm-tool 29-05-2017' ontwikkeld. Daarmee kan op een eenvoudige en snelle manier worden bepaald of een plan niet in betekenende mate bijdraagt aan luchtverontreiniging. Met behulp van deze rekentool is de toename van de stoffen NO2 en PM10 bepaald.

Het initiatief betreft twee kleine burgerwoningen. Het autoverkeer betreft alleen eigen vervoer en bezoek. De extra voertuigbewegingen worden geraamd op ca. 10 per dag.

| als gevolg van een plan op de luchtkwaliteit                   |                         |      |
|----------------------------------------------------------------|-------------------------|------|
|                                                                | Jaar van planrealisatie | 2019 |
| Extra verkeer als gevolg van het plan                          |                         |      |
| Extra voertuigbewegingen (weekdaggemiddelde)                   | 10                      |      |
| Aandeel vrachtverkeer                                          | 0.0%                    |      |
| Maximale bijdrage extra verkeer                                | NO2 in µg/m3            | 0.01 |
|                                                                | PM10 in µg/m3           | 0.00 |
| Grens voor "Niet In Betekenende Mate" in µq/m3                 | 1,2                     |      |
| Conclusie                                                      |                         |      |
| De bijdrage van het extra verkeer is niet in betekenende mate; |                         |      |
| geen nader onderzoek nodig                                     |                         |      |

NIBM rekentool Bron: Kenniscentrum InfoMil Rijkswaterstaat

#### Conclusie

Uit de berekeningen met de nibm-tool blijkt dat het plan de grens van 3% (een toename van 1,2 µg/m3 NO2 of PM10) niet overschrijdt. Het project wordt dan beschouwd als een nibm-project. Nader onderzoek naar de luchtkwaliteit kan derhalve achterwege blijven.

#### 4.1.4 Externe veiligheid:

Externe veiligheid betreft de beheersing van de risico's en richt zich op het gebruik, de opslag, de productie van gevaarlijke stoffen en het transport van gevaarlijke stoffen. De gevaarlijke stoffen kennen twee verschillende bronnen:

- stationaire bronnen, zoals een chemische fabriek of een LPG vulpunt;
- mobiele bronnen, zoals transport van gevaarlijke stoffen over wegen en door leidingen.

Voor inrichtingen (bedrijven) is het 'Besluit externe veiligheid inrichtingen' van belang. In dit besluit wordt externe veiligheid omschreven als 'de kans om buiten een inrichting te overlijden als rechtstreeks gevolg van een ongewoon voorval binnen de inrichting waar een gevaarlijke stof bij betrokken is'.

Voor transport is de 'Wet vervoer gevaarlijke stoffen' van belang. Daarnaast zijn er een aantal besluiten en regelingen vastgesteld waarin het beleid verder uitgewerkt is.

Bij externe veiligheid wordt een onderscheidt gemaakt tussen een plaatsgebonden risico en een groepsrisico.

Het plaatsgebonden risico is de kans dat een persoon, die zich gedurende een jaar onafgebroken onbeschermd op een bepaalde plaats bevindt, overlijdt als gevolg van een ongeval met gevaarlijke stoffen. Dit risico wordt per bedrijf vastgelegd in contouren. Er geldt een contour waarbinnen die kans 10-5 (één op 100.000) en een contour waarbinnen deze kans 10-6 (één op 1.000.000) bedraagt. Binnen deze contour mogen in ieder geval geen kwetsbare objecten (onder andere scholen, gebouwen waar zich veel mensen bevinden en gebouwen waar zich minder zelfredzame personen kunnen bevinden) aanwezig zijn of geprojecteerd worden.

Het groepsrisico is een berekening van de kans dat een groep personen binnen een bepaald gebied overlijdt ten gevolge van een ongeval met gevaarlijke stoffen. De oriëntatiewaarde geeft hierbij de indicatie van een aanvaardbaar groepsrisico. Voor de contour van het groepsrisico geldt in ieder geval dat het niet wenselijk is om hier kwetsbare bestemmingen toe te staan. Het streven moet zijn om het aantal personen binnen het invloedsgebied onder de oriëntatiewaarde en waar mogelijk zo laag mogelijk te houden.

In of in de directe omgeving van het plangebied bouwplan Tiny-houses zijn geen stationaire bronnen en/of mobiele bronnen aanwezig, de meest nabije bronnen liggen op ruime afstand. De meest nabije risicobron is het Gasverdeelstation Waiboerweg op ca. 275m. Het groepsrisico blijft buiten de oriëntatiewaarde.

Gelet op de hoogte en kwaliteit van de Rijndijk is er slechts een theoretische kans op overstroming als gevolg van rivierwater.

#### Conclusie

Het aspect externe veiligheid vormt geen belemmering voor de voorliggende ontwikkeling.

#### 4.1.5 Bedrijvigheid:

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan wij het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Als uitgangspunt voor het bepalen van de aan te houden afstanden wordt veelal de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke indicatieve richtafstand. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het plan mogelijk is.

Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl

De meest nabije bedrijvigheid zijn de bedrijven op het bedrijventerrein Molenveld op ca. 250 m. en meer. Het bunkerstation en brandstofverkooppunt aan de Loswal liggen op meer dan 750m. Dit is ruim buiten de grootste richtafstand (30m).

Omliggende bedrijven zijn geen bron van hinder voor het initiatief en omgekeerd.

#### Conclusie

Het Bouwplan Tiny-houses vormt geen bron van hinder voor omliggende bedrijven.

#### 4.2 Overige aspecten:

#### 4.2.1 Flora en Fauna en stikstofdepositie:

Per 1 januari 2017 is de nieuwe Wet natuurbescherming in werking getreden. De Wet natuurbescherming is het wettelijke stelsel voor de natuurbescherming. De wet is de vervanger van de Natuurbeschermingswet 1998, de Flora- en faunawet en de Boswet.

De Wet natuurbescherming regelt allereerst de taken en bevoegdheden ten behoeve van de bescherming van natuurgebieden en plant- en diersoorten. Daarnaast bevat het voorstel onder meer bepalingen over de jacht en over houtopstanden.

De Wet natuurbescherming neemt de Europese regelgeving als uitgangspunt. Het toetsingskader van de nieuwe wet is, voor wat betreft soortbescherming, deels gelijk aan dat van de oude Flora- en faunawet. Al is de lijst met beschermde soorten wel gewijzigd. In de nieuwe wet zijn 945 soorten actief beschermd. Waar dat noodzakelijk is voor een adequate bescherming van natuurwaarden waarvoor geen specifieke bescherming is voorzien in Europese regelgeving worden op formeel wetsniveau aanvullende, als zodanig kenbare 'nationale' beschermingsvoorschriften verankerd. Bij ruimtelijke ontwikkelingen en planologische procedures die na 1 januari 2017 geïnitieerd worden zal getoetst moeten worden aan de Wet natuurbescherming. De provincies worden het bevoegd gezag voor de Wet natuurbescherming.

In de Wet natuurbescherming is geregeld dat er voldoende zorg in acht moet worden genomen voor de in het wild levende dieren en planten, inclusief de directe leefomgeving.

Bij het verlenen van een vergunning op grond van het bestemmingsplan, moeten de verbodsbepalingen in acht worden genomen. Dat houdt in dat, voorafgaand aan de verlening van een vergunning, onderzoek moet worden uitgevoerd naar het voorkomen van dier- en plantsoorten die op grond van de Wet natuurbescherming beschermd zijn. Vooral binnen de stedelijke omgeving moet aandacht worden geschonken aan de aanwezigheid van en de invloed op vleermuizen, huismus, gierzwaluw en steenmarter. De nestlocaties en vaste rust- en verblijfplaatsen van deze soort(groep)en zijn jaarrond beschermd. Daarnaast zijn de bezette nesten van alle inheemse vogelsoorten beschermd en mogen niet opzettelijk verstoord worden. Het broedseizoen loopt globaal van 15 maart t/m 15 juli, maar broedgevallen daarbuiten zijn ook beschermd.

Ook moet worden onderzocht in hoeverre de verstoring, vernieling of verontrusting van de beschermde soorten plaatsvindt. Als inbreuk wordt gepleegd op de verbodsbepalingen die op grond van de bepalingen van de Wet natuurbescherming zijn vastgesteld, kan een verzoek tot ontheffing worden aangevraagd. Uit een verleende ontheffing kunnen aanvullende mitigerende en/of compenserende maatregelen voortkomen die van invloed zijn op de (her)inrichting van een gebied. Het niet verkrijgen van een ontheffing is van invloed op de haalbaarheid van een project.

#### Onderzoek en conclusie

Het plangebied betreft een weiland op de teen van de Rijndijk. Het terrein wordt regelmatig bemest als gevolg van het agrarisch grondgebruik tot dusver. In het afgelopen jaar is grond aangevoerd vanuit bouwpercelen ten behoeve van de vereiste ophoging van het terrein gelet op de toekomstige dijkverzwaring. Door de regelmatige bemesting en de aanvoer en aanbrengen van de depotgrond is geen ecologische kwaliteit te verwachten en nader onderzoek niet opportuun. De omliggende beplantingen en vegetaties op buurpercelen blijven ongewijzigd met dit bouwplan waardoor geen wijzigingen en bedreigingen zullen plaatsvinden. Het bouwplan wordt ingepast met een landschapsplan waardoor per saldo sprake is van een gunstiger situatie voor natuur- en landschap. De hagen en struweel zijn verblijfplaatsen voor vogels en kleine zoogdieren.

Kaart Omgevingsverordening Gelderland, kaart Natuur Netwerk Gelderland bron: Provincie Gelderland

Het bouwplan valt buiten de Europese vogel- en habitatrichtlijngebieden en de provinciale Natura 2000 gebieden. De Rijndijk is de begrenzing hiervan.

Het plangebied ligt ook (net) buiten het Gelders Natuurnetwerk en de groene ontwikkelingszone.

Toetsingskaders effecten bouwplan:

- Ecologie intern plangebied; verstoorde vegetatie a.g.v. bemesting en terreinophoging depotgrond i.v.m. eisen vloerpeil en toekomstige dijkverzwaring;
- Ecologie extern Natura 2000; geen invloed op flora en fauna buitendijks, het dijklichaam schermt het plangebied af van de uiterwaarden als onderdeel van het Natura 2000 gebied;
- Geluid; het bouwplan ligt achter de dijk en wordt akoestisch van het Natura 2000 gebied afgeschermd. Het bouwplan is een wooninitiatief en ook geen bron van geluidshinder. Het bouwplan is op basis van het bouwbesluit thermisch en akoestisch optimaal geïsoleerd;
- Toegankelijkheid Natura gebied; de weidegebieden van de uiterwaarden buitendijks hebben een weideraster en zijn vanaf het plangebied niet (vrij) toegankelijk;
- Lichtbelasting; het bouwplan is door de aard van kleine bouwobjecten (Tiny house) door de hoge Rijndijk afgeschermd van het Natura 2000 gebied. Er is geen sprake van lichtbelasting door de aard en ligging van het bouwplan. Het gesloten lessenaardak is belegd met zonnepanelen en gericht op het zuiden (binnendijks). Het bouwplan is ook met landschappelijke tuinbeplanting tussen de woningen en de dijk visueel ingepast en afgeschermd (zie landschapsplan).

Het initiatief is per saldo een positieve ecologische ontwikkeling en vormt geen belemmering voor natuurwaarden. Een ontheffing in het kader van de Wet natuurbescherming is dan niet nodig.

Foto's plangebied, weide opgehoogd met depotgrond ivm eisen vloerpeil in relatie dijkverzwaring bron: Initiatiefnemers

#### Stikstofdepositie:

Het initiatief is met een voortoets-stifstofdepositie onderzocht op de effecten op het naastliggende Natura 2000 gebied. Dit rapport met nr. 39.40.02 versiedatum 25 mei 2020 is als bijlage toegevoegd aan deze toelichting. Het plan van aanpak betreft de inzet van zoveel als mogelijk elektrisch materieel in de aanlegfase. Tijdens zowel de aanleg- als de gebruiksfase is er geen depositie groter dan 0,00 mol/ha/j en daarmee voldoet het plan aan de drempelwaarde en is een negatief effect uitgesloten.

#### 4.2.2 Water:

Eind 2000 heeft het kabinet het standpunt "Anders omgaan met water" vastgesteld. Het op een andere manier omgaan met water én ruimte is nodig om in de toekomst bescherming te bieden tegen overstromingen en wateroverlast. De watertoets is een instrument dat ruimtelijke plannen toetst aan de mate waarin zij rekening houden met het beleid om het water meer ruimte te geven. De watertoets heeft als doel om in een vroegtijdig stadium alle relevante partijen te betrekken bij het opstellen van een wateradvies. De toets heeft betrekking op alle wateren en alle waterhuishoudkundige aspecten die van betekenis zijn voor het gebruik en de functie van het plangebied en de directe omgeving van het gebied, bijvoorbeeld veiligheid (overstromingsgevaar), wateroverlast en waterkwaliteit'.

#### Het watertoetsproces

Het waterschap Rivierenland hanteert de zogenaamde "digitale watertoets" welke voor elk ruimtelijk project moet worden doorlopen. Op die wijze kan worden bepaald welke invloed de ruimtelijke ontwikkeling heeft op het watersysteem en welke aanpassingen dit eventueel vergt.

|  |  |  | Plangebied |
|--|--|--|------------|
|  |  |  |            |
|  |  |  |            |

#### Beschrijving watersysteem:

Het bouwplan ligt in een agrarische enclave ten zuiden van de Rijndijk en ten noordwesten van de kern Millingen aan de Rijn op de teen van de Rijndijk.

#### Bodemsituatie

Stroomrug Rijn met kalkhoudende poldervaaggrond, zware zavel en lichte klei. Het bodemprofiel heeft een gemiddelde drooglegging van ca. 1,0-1,5 m.

Uit het bodemonderzoek is gebleken dat het watervoerende pakket van ca. 20m. wordt gevormd door de matig grove tot zeer grove en grindrijke Formaties van Kreftenheye en Drente. Op deze fluvioglaciale en fluviatieleformaties liggen de fijnzandige, matig goed doorlatende dekzandafzettingen, behorende tot de Formatie van Boxtel, met een dikte van enkele meters.

Het is algemeen bekend dat de bodem in het buitengebied van Milingen aan de Rijn op de teen van de dijk zich goed leent voor infiltratie. Dit draagt ook bij aan de vernatting en stabiliteit van het dijklichaam. Een aanvullend geo-hydrologisch onderzoek voor de bepaling van de zogenaamde "kwaarde" voor de doorlatendheid wordt op basis van de beschikbare gebiedsgegevens niet nodig geacht. De k-waarde is op basis van gebiedskennis groter dan 1 m/dag. Infiltratie is zoals bij andere projecten in de omgeving technisch mogelijk.

Volgens overzicht van het Waterschap heeft het plangebied een globale afvoercoëfficiënt van 0,5 l/s/ha wat voor een maatgevend neerslagvolume volgens bui 100+ (T100 + 10%) een bergingscapaciteit van 85mm in het bodemprofiel van het plangebied vergt.

#### De watertoets:

De door het waterschap in de uitgangspunten notitie aangedragen aandachtspunten en aanbevelingen zijn:

Veiligheid: Bij het bouwplan dient rekening te worden gehouden met de primaire waterkering (De Rijndijk). Het bouwplan wordt afgestemd met het waterschap ten aanzien van de zonering;

Verbeelding: Op de bestemmingsplankaart zal de beschermingszone van de waterkering middels dubbelbestemming worden geduid en beschermd;

Grondwater: Aandachtspunt is de hoogte van het grondwater. Mede daarom wordt het terrein opgehoogd waardoor de drooglegging wordt verhoogd. De terreinhoogte zal worden afgestemd met het waterschap;

Waterberging: Het hemelwater zal op eigen terrein worden geïnfiltreerd.

De waterschappen hebben als beleid de afkoppeling van schoon regenwater van projecten en gebieden. Voor het onderhavige bouwplan is de afkoppeling van hemelwaterafvoer in beginsel bij beschikbare ruimte en mogelijkheden vereist.

Als thema's zoals vastgesteld in de "standaard waterparagraaf voor bestemmingsplannen" onderscheiden de waterschappen voor een situatie zoals de onderhavige vooral: "Wateroverlast". Hierbij wordt als beleid gevoerd zo mogelijk af te koppelen en het hemelwater niet via de riolering af te voeren. Tevens is de doelstelling het oppervlaktewaterpeil en het grondwaterpeil duurzaam in stand te houden om enerzijds verdroging en bodemdalingen en anderzijds wateroverlast te voorkomen. Ten aanzien van de oppervlaktewaterkwaliteit mogen geen activiteiten plaatsvinden die tot extra belasting van de waterkwaliteit leiden.

Er is geen sprake van afvoer van water van het perceel. Alle hemelwater wordt gebufferd op eigen terrein.

#### Berekening waterberging:

Bij de berekening van de watertoets moet volgens de "leidraad rioleringen" worden gerekend met de zogenaamde "Bui 10". Deze bui valt ca. 1x per 10 jaar en heeft een neerslag van 35,7 mm. Het Waterschap Rivierenland hanteert verder voor stedelijke uitbreidingen een norm van een bui 100+ (T100+10%) voor voorkoming van overlast/schade van water boven maaiveldniveau.

Globale watertoets: Bouwplan Tiny-houses

- Bebouwde en verharde oppervlakte (woning en bijgebouwen) totaal ca. 100 m2;
- Bui 10 (T=10), 35,7mm per m2;
- K-waarde > 1 m/dag;
- Beschikbare infiltratieruimte -> opp. tuin (1000 m2) + greppels

Opties berging hemelwater:

- Buffering in tuin en greppels;
- Infiltratiekoffers;
- Fundatie oprit en erf.

De te infiltreren hoeveelheid schoon hemelwater is ca. 3,5 m3 (35,7 ltr x 100 m2).

Dit zal worden gebufferd en geïnfiltreerd in een nader te kiezen optie en uit te werken systeem.

Op deze wijze wordt het hemelwater indirect in de omgeving geïnfiltreerd. Er is geen sprake van directe lozing op een waterschapsloot.

Ook bui T100 kan in het plangebied worden geborgen zonder overlast en schade. De terreinverharding zal bovengronds afwateren op de bermen en tuin.

Het vuilwater wordt aangesloten op de gemeentelijke (druk)riolering.

Er is geen sprake van afwijking van de uitgangspunten van het Waterschap en de gemeente. Er is geen sprake van toepassing van niet gecoate uitlogende bouwstoffen en er vinden geen activiteiten plaats die het watersysteem beïnvloeden of bedreigen. Er is op passende wijze invulling gegeven aan de bouwsanering zonder infiltratie van water en voorkoming van overlast naar de omgeving.

De keuze voor de wijze van hemelwaterafvoer dient te voldoen aan de uitgangspunten van de gemeente en van het Waterschap. Dit is het geval.

#### Conclusie:

De infiltratie van hemelwater voor het plangebied zal op eigen terrein met indirecte infiltratie en zonder rechtstreekse lozing op een waterschapssloot. Het plan voldoet aan de uitgangspunten van de gemeente en het Waterschap.

#### 4.2.3 Cultuurhistorie en archeologie

#### Algemeen:

Het plangebied ligt in de historische woonzone van Millingen aan de Rijn op de teen van de Rijndijk.

#### Monumenten:

Er zijn rondom het plangebied geen monumenten aanwezig en het bouwplan schaadt daarom ook geen monumentale waarden.

#### Cultuurhistorie:

De locatie plangebied heeft cultuurhistorische waarde door de ligging in het historische woongebied van Millingen aan de Rijn. Ter plaatse van het plangebied heeft vroeger een veerhuis gestaand, deze is rond 1972 gesloopt. Nu is het plangebied een agrarische enclave in de bebouwde kom van Millingen. In de structuurvisie is het te beschermen landschap en de kernwaarden gedefinieerd. Het initiatief houdt hier rekening mee.

#### Archeologie:

De gemeente Berg en Dal voert een actief beleid ten aanzien van cultuurhistorie en archeologie. Op archeologische beleidsadvieskaart uit 2003 ligt het plangebied op de stroomgordel van Ressen en in de voornoemde historische woonkern. Daarom heeft het planbied ook een relatief hoge archeologische verwachtingswaarde 2. Bij ruimtelijke initiatieven en grondroeringen dient een archeologisch vooronderzoek plaats te vinden wanneer het plangebied groter is dan 100 m2 en de bodemingrepen dieper dan 30 cm – maaiveld reiken.

De gemeente heeft haar archeologisch beleid in 2003 vastgelegd in een beleidsadvieskaart en dit ook verwerkt in het bestemmingsplan. Alle plannen dienen aan de archeologische verwachtingen/beleidsadvieskaart te worden getoetst.

Fragment archeologische beleidsadvieskaart Berg en Dal bron: gemeente Berg en Dal/Hamaland advies

Gelet op de hoge archeologische verwachting is een bureauonderzoek uitgevoerd. Dit rapport van Hamaland advies is als bijlage 1 toegevoegd aan dit rapport.

Op 11 april 2019 is het conceptrapport getoetst door dhr. P. Franzen namens gemeente Berg en Dal. Het door Hamaland Advies opgestelde selectieadvies is onderschreven. In het westelijk deel van het plangebied komt mogelijk een archeologische vindplaats voor en indien bodemingrepen op deze locatie niet dieper gaan dan 100 cm-mv is geen vervolgonderzoek noodzakelijk. Voor een beperkt aantal heipalen kan, in overleg, een uitzondering gemaakt worden. Indien de bodemingrepen dieper dan 100 cm-mv reiken, is vervolgonderzoek in het westelijk deel wel noodzakelijk. Dit kan in de vorm van een archeologische begeleiding conform protocol opgraven of door middel van een proefsleuvenonderzoek met een mogelijke doorstart naar een opgraving. Voor beide vormen van vervolgonderzoek dient een vooraf door het bevoegd gezag (gemeente Berg en Dal) geaccordeerd Programma van Eisen opgesteld te worden.

#### Conclusie:

Het onderhavige Bouwplan Tiny-houses belemmert geen cultuurhistorische en archeologische waarden. Indien het bouwplan conform uitgangspunten zonder kelder, in ophoging perceel en met een beperkt aantal heipalen wordt gerealiseerd, is vervolgonderzoek niet nodig.

Bij een omgevingsvergunning geldt de wettelijke meldingsplicht (ex artikel 53 Monumentenwet 1988) om het documenteren van toevals-vondsten te garanderen:

Degene die anders dan bij het doen van opgravingen een zaak vindt waarvan hij weet dan wel redelijkerwijs moet vermoeden dat het een monument is (in roerende of onroerende zin), meldt die zaak zo spoedig mogelijk bij Onze minister. Deze aangifte dient te gebeuren bij de Rijksdienst voor het Cultureel Erfgoed in Amersfoort. Daarnaast dient ook de verantwoordelijk beleidsambtenaar van de gemeente hiervan direct in kennis te worden gesteld.

#### 4.2.4 Verkeer en parkeren:

Het plangebied ligt op een eigen landelijke kavel in de bebouwde kom van Millingen aan de Rijn. Op het erf zijn voldoende mogelijkheden voor parkeren in alle situaties. Het betreft 2 kavels van elk 500 m2.

Alle parkeren vindt plaats op eigen terrein, er is geen sprake van belasting van de openbare ruimte.

Het initiatief betreft vrijstaande kleine woningen aan een eigen inrit en uitwegend op de Rijndijk. De gevolgen voor verkeer zijn nihil en zeer gunstig in vergelijking met de oorspronkelijke horecabestemming op dit perceel.

#### Conclusie:

Het parkeren kan en zal volledig op eigen terrein plaatsvinden en de gevolgen voor de verkeersintensiteit in de directe omgeving zijn nihil.

#### 4.2.5 Duurzaam bouwen:

Het Bouwplan Tiny-houses zal nader worden uitgewerkt op basis van de bouwverordening. De uitwerking zal plaatsvinden op basis van de principes van "duurzaam bouwen" en energie-neutraal, zo mogelijk zelfs energie-positief. Dit is onder meer mogelijk door het slim benutten van thermische en elektrische energie. De installaties die worden gebruikt zijn o.a: een zonneboiler, warmteterugwin-unit, infraroodpanelen, opslag accu's en indien nodig een warmtepomp. Daarnaast extra isolatie van muren, wanden en ramen (HR++), dak- en funderingsisolatie. Voor energiewinning wordt gebruik gemaakt van PV-panelen. Ook de mogelijkheden voor plaatsing van een mini-windmolen wordt onderzocht.

De duurzaamheid van het plan zit onder meer ook in het beperkte gebruik van materialen (Tiny woning), waarbij de materialen een lange gebruiks- en levensduur hebben en herbruikbaar/ recyclebaar zijn. Minder materiaalgebruik levert ook een lichtere fundering en een zeer korte bouwtijd (met minder transportbewegingen door prefabricage). Tenslotte is de woning, door het eenvoudige ontwerp en gebruikte materialen, makkelijk aanpasbaar of op een andere manier te gebruiken.

Er is sprake van een passende eigentijdse vormgeving en aard van de bouwvorm gelet op het beginsel van Tiny-houses en in architectuur afgestemd op dijkhuisjes met lessenaardak. Het initiatief is bedoeld en ontwikkeld voor een inrichting en gebruik voor onbepaalde tijd en derhalve een duurzame planontwikkeling.

#### Conclusie:

Het bouwplan Tiny-houses is innovatief, energie-neutraal (mogelijk energie positief) en wordt gebouwd volgens de principes van "duurzaam bouwen" en voor onbepaalde tijd.

#### 4.2.6 Kabels en leidingen:

Er is geen sprake van belemmerende transportleidingen van nutsbedrijven of beschermingszones voor tracé's (zie ook paragraaf 4.1.4)

Aan de Rijndijk zijn alle gangbare nutsvoorzieningen aanwezig. De nieuwbouw zal worden aangesloten op de bestaande netwerken. Het vuilwater wordt afgevoerd op de bestaande DWA drukriolering.

#### Conclusie:

De riolering en het overige nutsvoorzieningentracé vormen geen belemmeringen voor het bouwplan.

# 5. Economische uitvoerbaarheid

De ontwikkeling van het onderhavige bouwplan Tiny-houses is een particulier initiatief. De initiatiefnemer neemt dan ook alle bijbehorende uitvoeringskosten voor zijn rekening. Middels de gemeentelijke legesverordening zullen de kosten aan de initiatiefnemer worden doorberekend.

Voor de gemeente Berg en Dal zijn aan de ontwikkeling en uitvoering van dit project geen kosten en/of financiële risico's verbonden. Eventueel uit het initiatief voortvloeiende planschade blijft voor rekening van de aanvrager(s). Hiervoor zal een planschadeovereenkomst met de gemeente worden afgesloten.

De financiële uitvoerbaarheid is gegarandeerd en er is een dekkende exploitatie. De initiatiefnemer(s) hebben overleg gevoerd met de eigenaren van de belendende percelen en deze kunnen instemmen met de plannen.

#### Conclusie:

De economische uitvoerbaarheid wordt hiermee geacht voldoende te zijn aangetoond.

Zicht op het plangebied vanuit oostelijke richting Bron: Google Streetview

# 6. Samenvatting en Conclusie

Het pilotproject "bouwplan Tiny-houses" voor de realisatie van twee kleine woningen op het perceel kadastraal nr. 1601 (naast huisnr. 33) aan de Rijndijk in Millingen aan de Rijn, past in de landelijke, provinciale en regionale beleidskaders. Het bouwplan past niet in het vigerende bestemmingsplan. Ten behoeve van de realisatie van het bouwplan dient een planologische procedure te worden gevoerd. De gemeente Berg en Dal is in beginsel, onder voorbehoud van een goede ruimtelijke onderbouwing en milieuonderzoeken, bereid tot het voeren van de procedure. Onderdeel van het plan is het schrappen van het centraal in het plangebied bestemde horecagebouw. Daarmee wordt een grote vermindering van bouwvolume behaald en wordt de centrale open zichtlijn gewaarborgd. Het bouwplan - in strikt gelimiteerde omvang - wordt aan de westzijde ingepast op de kavel met aandacht voor de massa-ruimteverhoudingen en in goede eigentijdse landelijke architectuur, energie-neutrale woningen en ingepast met een landschapsplan/erfinrichtingsplan.

Het hemelwater zal worden geïnfiltreerd op eigen terrein. Deze werkwijze voldoet daarmee aan de uitgangspunten van de gemeente en het waterschap.

De nieuwbouw past in de cultuurhistorische omgeving en in de omgeving met gemengde functies van wonen, werken en recreëren.

Op het perceel zijn voldoende parkeermogelijkheden waardoor de openbare weg niet wordt belast. De invloed van het bouwplan op de verkeersintensiteit op de Rijndijk is nihil.

De luchtkwaliteit wordt niet negatief beïnvloed en er zijn geen belemmeringen in het kader van de Wet geluidhinder.

Omdat met elektrisch en hybride materieel wordt gewerkt is er zowel in de aanleg- als in de gebruiksfase geen sprake van een stikstofdepositie boven de drempelwaarde van 0,00 mol/ha/jr. Daarmee is een negatief effect op het naastliggende Natura 2000 gebied uitgesloten.

Het bouwplan belemmert geen ruimtelijke en functionele milieutechnische aspecten en geen natuur en landschappelijke waarden.

Het bouwplan is economisch haalbaar en voldoet aan een regionale behoefte.

Alle aspecten van inrichting en haar gevolgen zijn in deze onderbouwing afgewogen en mede in relatie tot de belangen en rechten van derden.

#### Conclusie:

Er zijn geen belemmeringen voor het voeren van een planologische procedure voor aanpassing van het bestemmingsplan voor de realisatie van twee Tiny-houses.

Planburo Oosterink 26 mei 2020, revisie auteur: ing. J.H.B. Oosterink

Document: 2020 05 26 Toelichting Bestemmingsplan Tiny-houses Millingen aan de Rijn revisie

Rapportnr: PBO2019030501.4 rev

_______________________________________________________________________________________________ Planburo Oosterink, Adviseurs voor Ruimtelijke Inrichting en Beheer, Gaanderen www.oosterinkplanburo.nl

39