# bestemmingsplan "Bestemmingsplan Kom St. Willebrord, Lindestraat ongenummerd naast huisnummer 16"

Planstatus: vastgesteld Datum: 2019-09-18

Plan identificatie: NL.IMRO.0840.2584K0027-DEF1

# Toelichting bestemmingsplan "Bestemmingsplan Kom St. Willebrord, Lindestraat ongenummerd naast huisnummer 16"

Planstatus: vastgesteld Datum: 2019-09-18

Plan identificatie: NL.IMRO.0840.2584K0027-DEF1

## **Colofon**

| Titel:          | Bestemmingsplan 'Bestemmingsplan Kom St. Willebrord, Lindestraat ongenummerd<br>naast huisnummer 16'. |  |
|-----------------|-------------------------------------------------------------------------------------------------------|--|
| Opdrachtgever:  | Familie Heeren<br>Lindestraat 16<br>4711 RM St. Willebrord                                            |  |
| Ontwerp:        | Advies Achtmaal BV                                                                                    |  |
|                 | Minnelingsebrugstraat 4a                                                                              |  |
|                 | 4885 KP ACHTMAAL                                                                                      |  |
|                 | Tel: 076-5990340                                                                                      |  |
|                 | Fax: 076-5984675<br>www.schoenmakersarchitectuur.nl                                                   |  |
| Contactpersoon: | L. Schrauwen<br>leny@schoenmakers-ontwerp.nl                                                          |  |
| Projectnummer:  | 171200                                                                                                |  |
| Rapportnummer   | 171200.01                                                                                             |  |
| Datum:          | 18 september 2019                                                                                     |  |
| Status:         | Vastgesteld                                                                                           |  |
| Voorontwerp:    | 22 januari 2019                                                                                       |  |
| Ontwerp:        | 25 april 2019                                                                                         |  |
| Definitief:     | 18 september 2019                                                                                     |  |

# **Toelichting**

| Hoofdstuk 1 |                                             | Inleiding  6                                           |  |  |  |
|-------------|---------------------------------------------|--------------------------------------------------------|--|--|--|
| 1.1         |                                             | Aanleiding & doel  6                                   |  |  |  |
| 1.2         | Ligging en begrenzing van het plangebied  6 |                                                        |  |  |  |
| 1.3         |                                             | Vigerend bestemmingsplan 7                             |  |  |  |
| 1.4         | Leeswijzer 7                                |                                                        |  |  |  |
| Hoofdstuk 2 |                                             | De huidige situatie  8                                 |  |  |  |
| 2.1         |                                             | Beschrijving van het plangebied 8                      |  |  |  |
| 2.2         | Ruimtelijke structuur 9                     |                                                        |  |  |  |
| 2.3         | Functionele structuur  11                   |                                                        |  |  |  |
| Hoofdstuk 3 |                                             | Beleidskader 13                                        |  |  |  |
| 3.1         |                                             | Europees- en rijksbeleid  13                           |  |  |  |
| 3.2         |                                             | Provinciaal beleid  14                                 |  |  |  |
| 3.3         |                                             | Gemeentelijk beleid 18                                 |  |  |  |
| Hoofdstuk 4 |                                             | Planbeschrijving  25                                   |  |  |  |
| 4.1         |                                             | De stedenbouwkundige opgave  25                        |  |  |  |
| 4.2         |                                             | Opzet toekomstige situatie  25                         |  |  |  |
| 5.1         | Milieu- en overige aspecten  27             |                                                        |  |  |  |
| Hoofdstuk 6 |                                             | Juridische aspecten  41                                |  |  |  |
| 6.1         |                                             | Algemene toelichting verbeelding 41                    |  |  |  |
| 6.2         | Algemene toelichting regels 41              |                                                        |  |  |  |
| Hoofdstuk 7 |                                             | Economische uitvoerbaarheid  43                        |  |  |  |
| 7.1         |                                             | Economische uitvoerbaarheid 43                         |  |  |  |
| Hoofdstuk 8 |                                             | Overleg en inspraak 44                                 |  |  |  |
| 8.1         |                                             | Maatschappelijke uitvoerbaarheid 44                    |  |  |  |
| Bijlagen:   |                                             |                                                        |  |  |  |
| 1.          |                                             | Vooroverlegreacties                                    |  |  |  |
| 2.          | Standaard advies 2019 Rucphen               |                                                        |  |  |  |
| 3.          |                                             | Inspraakverslag voorontwerpbestemmingsplan, maart 2019 |  |  |  |
|             |                                             |                                                        |  |  |  |

- 
- 
- 
- 
- 

# <span id="page-5-0"></span>**Hoofdstuk 1 Inleiding**

#### <span id="page-5-1"></span>**1.1 Aanleiding & doel**

De planlocatie ligt binnen de bebouwde kom van St. Willebrord aan de Lindestraat naast huisnummer 16. De eigenaar is voornemens om op dit perceel een nieuwe woning te realiseren.

Op 30 januari 2018 heeft het college van burgemeester en wethouders besloten om in principe planologisch medewerking te verlenen aan het bovenstaand initiatief.

Het vigerende bestemmingsplan 'Kom St. Willebrord' staat de gewenste ruimtelijke ontwikkeling niet toe. Om de ontwikkeling juridisch-planologisch mogelijk te kunnen maken is gekozen voor een bestemmingsplanprocedure ex artikel 3.1 Wet ruimtelijke ordening, waarmee het ter plaatse vigerende bestemmingsplan partieel wordt herzien. Onderhavig bestemmingsplan voorziet in het juridisch-planologisch kader.

#### <span id="page-5-2"></span>**1.2 Ligging en begrenzing van het plangebied**

Het plangebied ligt in de bebouwde kom van St. Willebrord. St. Willebrord is gelegen in de gemeente Rucphen. De gemeente Rucphen maakt onderdeel uit van de provincie Noord-Brabant. De locatie is bekend onder de kadastrale gemeente RPN, sectie D, nummer 8553. De planlocatie is circa 755 m². In figuur 1 en 2 wordt het plangebied aangegeven.

**Figuur 1: Planlocatie aangegeven ten opzichte van St. Willebrord**

**Figuur 2: Planlocatie aangegeven op de luchtfoto**

#### <span id="page-6-0"></span>**1.3 Vigerend bestemmingsplan**

Het plangebied ligt binnen het vigerende bestemmingsplan 'Kom St. Willebrord'. De gemeenteraad van de gemeente Rucphen heeft op 27 september 2012 het bestemmingsplan vastgesteld.

#### <span id="page-6-1"></span>**1.4 Leeswijzer**

In hoofdstuk 2 wordt ingegaan op de huidige situatie van het plangebied, waarbij onder andere de ruimtelijke en functionele structuur aan bod komen. In hoofdstuk 3 wordt het relevante vigerende beleid op Europees-, Rijks-, provinciaal- en gemeentelijk niveau beschreven. Hoofdstuk 4 wordt het plan beschreven. In hoofdstuk 5 komen de relevante (milieu)aspecten aan bod. Hierbij worden onder andere de gevolgen van de ontwikkeling op het gebied van water, natuur, luchtkwaliteit, archeologie en bodem onderzocht. De juridische aspecten komen in hoofdstuk 6 aan bod. Ten slotte wordt in hoofdstuk 7 de maatschappelijke en economische uitvoerbaarheid beschreven.

# <span id="page-7-0"></span>**Hoofdstuk 2 De huidige situatie**

### <span id="page-7-1"></span>**2.1 Beschrijving van het plangebied**

#### *2.1.1 Algemeen*

De gemeente Rucphen bestaat uit vijf kernen (Schijf, Zegge, Rucphen, Sprundel en St. Willebrord). Momenteel telt de kern St. Willebrord 9.025 inwoners.

#### *2.1.2 Ontstaansgeschiedenis*

Langs de Dorpstraat heeft de eerste bebouwing van de nederzetting zich ontwikkeld. Uitbreiding vond plaats aan weerszijden van de Dorpstraat (eerst langs bestaande wegen en straten, later op de daardoor ontstane binnenterreinen). Bij uitbreidingen na 1960 werd afgeweken van de bestaande structuur en werden buurtjes meer planmatig ontworpen. Op deze manier zijn de wijken Willebrord-Zuid en –West ontstaan, elk met een geheel eigen karakter en bestaande uit hofjes. In de jaren '80 heeft de woningbouw vooral in de wijk "De Gagelrijzen" plaatsgevonden, ten oosten van de Dorpsstraat. Ook nu vinden daar nog uitbreidingen plaats (Gagelrijzen-Oost). Kenmerkend elementen van St. Willebrord zijn de O.L.V. van Lourdeskerk en het omliggende processiepark. Daarnaast bevinden zich langs de Past. Bastiaansensingel enkele karakteristieke gebouwen. De randen van het dorp kenmerken zich door een gemengd karakter: een afwisseling van bebouwing en kleinschalig akker- en weilanden. De kern wordt niet doorsneden door grote infrastructurele bouwwerken of waterlijnen.

**Figuur 3: Uitsnede historische topografische kaart respectievelijk 1925, 1950 en 1975**

#### <span id="page-8-0"></span>**2.2 Ruimtelijke structuur**

#### *2.2.1 Bebouwingsstructuur*

De planlocatie ligt aan de Lindestraat. De Lindestraat is een rustige straat, die zich buiten de historische kern in een van de reguliere woongebieden van St. Willebrord bevindt. De planlocatie is gelegen bij de kruising Elzenstraat-Kastanjestraat, in een bebouwingslint binnen de bebouwde kom. De straat is aan beide zijden bebouwd. Er is sprake van een wisselend bebouwingsbeeld met tussenruimten.

In de Lindestraat en in de directe omgeving van de planlocatie staan voornamelijk vrijstaande woningen op relatief grote percelen. De voorgevelrooilijn is aan beide zijden verspringend. De kaprichting en het kleurgebruik varieert waardoor het bebouwingsbeeld in de straat zeer divers is.

De planlocatie is momenteel in gebruik als tuin behorende bij de woning aan de Lindestraat 16 en is aangeplant met enkele coniferen. Er staat een dierenverblijf op het perceel. In figuur 4 zijn enkele foto's van de planlocatie weergegeven.

**Figuur 4: Foto's directe omgeving planlocatie**

#### *2.2.2 Groenstructuur*

Het groene beeld in de Lindestraat bestaat voornamelijk uit beplanting in tuinen. In de openbare ruimte ontbreekt de groenstructuur, het openbaar groen bestaat uit een solitaire boom. Doordat er redelijke diepe voortuin aanwezig zijn, geeft dit de Lindestraat een groene uitstraling. Op de planlocatie bestaat het groen uit tuinbeplanting. In figuur 5 is de groenstructuur weergegeven.

#### *2.2.3 Verkeer en parkeren*

De doorgaande routes door St. Willebrord worden gevormd door de Poppestraat/Dorpsstraat/Noorderstraat en de Vosdonkseweg. De doorgaande wegen zijn ingericht als 50km/u zone, buiten de doorgaande wegen is nagenoeg de gehele dorpskern ingericht als 30 km/u-zone. De Lindestraat is een lokale verbindingsweg binnen de bebouwde kom. De weg is kleinschalig van opzet, welke ingericht is als 30 km/u-zone. Het parkeren in de Lindestraat is voornamelijk voorzien op eigen terrein.

**Figuur 5: Groenstructuur**

#### <span id="page-10-0"></span>**2.3 Functionele structuur**

De meeste voorzieningen in St. Willebrord zijn in het centrumgebied gevestigd. In de omgeving van de planlocatie komt voornamelijk de functie wonen voor. De woningen bestaan uit grondgebonden woningen van één tot twee bouwlagen met kap.

Binnen de kern van Sint Willebrord mogen bedrijven uit milieucategorie 1 en 2 aanwezig zijn, mits anders is aangegeven in het bestemmingsplan. In de nabije omgeving van de planlocatie zijn drie bedrijfsbestemmingen aanwezig. Eén van de bedrijven heeft de specifieke aanduiding 'garagebedrijf'.

De planlocatie ligt tegen het buitengebied aan. In de omgeving is tevens een glastuinbouwbedrijf aanwezig. Binnen de kern ligt aan de noordzijde van de planlocatie een bouwvlak ten behoeve van een glastuinbouwbedrijf, binnen dit bouwvlak is geen kas of bedrijfsbebouwing meer aanwezig.

Nabij de planlocatie zijn geen maatschappelijke en/of centrumvoorzieningen aanwezig. Deze zijn verderop in de kern aanwezig. In de directe omgeving van het plangebied zijn geen zelfstandige kantoren gevestigd. In figuur 6 zijn de verschillende functies in kaart gebracht.

# <span id="page-12-0"></span>**Hoofdstuk 3 Beleidskader**

## <span id="page-12-1"></span>**3.1 Europees- en rijksbeleid**

### *3.1.1 Structuurvisie Infrastructuur en Ruimte*

Voor een aanpak die Nederland concurrerend, bereikbaar, leefbaar en veilig maakt, moet het roer in het ruimtelijk en mobiliteitsbeleid om. In 2012 is de Structuurvisie Infrastructuur en Ruimte (SVIR) vastgesteld. De SVIR vervangt de Nota Ruimte, de Structuurvisie Randstad 2040, de Nota Mobiliteit, de Mobiliteits Aanpak en de Structuurvisie voor de Snelwegomgeving. Tevens vervangt het de ruimtelijke doelen en uitspraken in de PKB Tweede structuurschema Militaire terreinen, de agenda landschap, de agenda Vitaal Platteland en Pieken in de Delta.

Het Rijk laat de verantwoordelijkheid voor de afstemming tussen verstedelijking en groene ruimte op regionale schaal over aan provincies. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders.

De veranderde behoefte aan wonen en werken legt daarbij een extra druk op een markt waar de totale vraag afneemt: kwaliteit voor kwantiteit. De ambitie is dat in 2040 de woon- en werklocaties in steden en dorpen aansluiten op de (kwalitatieve) vraag en dat locaties voor transformaties en herstructurering zoveel mogelijk worden benut.

In het SVIR zijn 13 nationale belangen opgenomen, hiermee geeft het Rijk aan waarvoor het verantwoordelijk is en waarop het resultaten wil boeken.

Het Rijk zal bestemmingsplannen niet (tijdens de vaststellingsprocedure) toetsen op een correcte doorwerking van nationale ruimtelijke belangen. Wel zal het Rijk door middel van systeem- of themagerichte onderzoeken achteraf nagaan of bestemmingsplannen aan nationale wet- en regelgeving voldoen.

Door de ontwikkeling op de planlocatie komen geen nationale belangen in het geding. Het nationale ruimtelijke beleid heeft geen consequentie voor het plangebied.

#### *3.1.2 Besluit algemene regels ruimtelijke ordening*

Op 30 december 2011 is het Besluit algemene regels ruimtelijke ordening (Barro) in werking getreden. In het Barro wordt een aantal projecten, die van Rijksbelang zijn, met name genoemd en met behulp van digitale kaartbestanden exact ingekaderd. Per project worden vervolgens regels gegeven, waaraan bestemmingsplannen zullen moeten voldoen.

In het Barro zijn zes projecten beschreven:

- Mainport ontwikkeling Rotterdam;
- Kustfundament;
- grote rivieren;
- Waddenzee en Waddengebied;
- Defensie;
- Erfgoederen van uitzonderlijk universele waarde.

Inmiddels is het aantal projecten uitgebreid met:

- Rijksvaarwegen;
- hoofdwegen en landelijke spoorwegen;
- elektriciteitsvoorziening;
- ecologische hoofdstructuur;
- primaire waterkeringen buiten het kustfundament;
- IJsselmeergebied (uitbreidingsruimte);
- veiligheid rond Rijksvaarwegen;
- verstedelijking in het IJsselmeer;

- toekomstige rivierverruiming van de Maastakken.
Met de ontwikkeling van de planlocatie zijn geen nationale belangen in het geding. Het nationale ruimtelijke beleid heeft geen consequentie voor het plangebied.

#### *3.1.3 Nota wonen*

De Nota Wonen: Wonen in de 21e eeuw is opgezet onder het motto "de burger centraal". Daarbij wordt veel aandacht besteed aan de individualisering van de samenleving. De nota gaat uit van: meer keuzevrijheid voor burgers, aandacht voor maatschappelijke waarden en een betrokken overheid bij beheerste marktwerking. Het gaat om het principe van prestatie en tegenprestatie die als basis dient voor transacties tussen de partijen. Dit wil niet zeggen dat er geen wetgeving meer noodzakelijk is.

### *3.1.4 Nationaal Milieubeleidsplan 4*

Met het Nationaal Milieubeleidsplan 4 uit juni 2001 wordt een nieuwe beleidscyclus gestart, met een over meerdere decennia vol te houden pad van transitie naar duurzaamheid.

De verschillende transities zijn ondergebracht in drie clusters:

- transitie naar duurzame energiehuishouding;
- transitie naar een duurzaam gebruik van biodiversiteit en hulpbronnen;
- transitie naar duurzame landbouw.

Dit NMP 4 beoogt het permanente proces van verbetering te versterken door integrale oplossingen in ontwikkelen voor hier en nu, voor elders en later. De kwaliteit van de leefomgeving wordt bepaald door het aanbod van woningen, werkgelegenheid, winkels en andere voorzieningen in de omgeving of door de aanwezigheid van groen, natuur, ruimte en afwisseling van karakteristieke gebieden. Ook blijkt de waardering van het stedelijk gebied steeds meer gekoppeld te worden aan de waardering van het landelijk gebied en omgekeerd. Het milieubeleid draagt echter ook bij aan de kwaliteit van de leefomgeving. Milieu en ruimtelijke ordening raken steeds meer verweven. Milieubeleid en ruimtelijk beleid moeten elkaar dan ook versterken.

Het uitgangspunt is dat de verantwoordelijkheid voor het definiëren en realiseren van milieukwaliteit en de uitvoering van het beleid op het meest passende bestuursniveau komt te liggen.

#### *3.1.5 Water*

Op Europees en nationaal niveau heeft water een eigen plaats gekregen in de ruimtelijke besluitvorming via de verplichte 'watertoets'. Deze watertoets vormt een waarborg voor de inbreng van water in de ruimtelijke ordening. Sinds 2001 wordt de watertoets toegepast op plannen die gevolgen voor de waterhuishouding kunnen hebben. Een watertoets is verplicht als het gaat om een functieverandering en/of bestemmingsherziening.

Op basis van informatie en randvoorwaarden vanuit waterbeheerders, het waterbeleid en relevante bodemgegevens worden de verschillende wateraspecten uitgewerkt in een waterparagraaf. De waterparagraaf beschrijft het huidige watersysteem alsmede de mogelijkheden en randvoorwaarden voor het toekomstig watersysteem. De waterparagraaf is afgestemd met de waterbeheerder en vervolgens verwerkt in de plantoelichting.

#### <span id="page-13-0"></span>**3.2 Provinciaal beleid**

#### *3.2.1 Interimstructuurvisie 'Brabant in Ontwikkeling'*

Met de inwerkingtreding van de Structuurvisie Ruimtelijke Ordening Noord-Brabant zijn deel A en B van de Interimstructuurvisie vervangen. Deel C (ontwikkelingsprojecten West-Brabant) blijft wel in stand.

Deel C heeft geen betrekking op het initiatief.

#### *3.2.2 Structuurvisie Ruimtelijke Ordening Noord-Brabant 2014*

De Provinciale Staten hebben op 19 maart 2014 de Structuurvisie Ruimtelijke Ordening (SVRO) – partiële herziening 2014 voor de provincie Noord-Brabant vastgesteld. De SVRO geeft aan welke ambities de provincie heeft en hoe zij deze wil realiseren. In de SVRO geeft de provincie aan hoe zij omgaat met de ruimtelijke opgave voor de periode tot 2025, met een doorkijk naar 2040.

De provincie heeft als sturingsfilosofie 'samenwerken aan kwaliteit': samen met andere overheden, marktpartijen en maatschappelijke organisaties vormgeven aan een duurzame ruimtelijke ontwikkeling van Noord-Brabant. Daarbij respecteert de provincie ieders rol. De provincie onderscheidt de volgende vijf rollen:

#### 1. Ontwikkelen

De provincie focust in haar ontwikkelingsgerichte rol op een aantal thematische opgaven en op een aantal gebieden. In gebieden waar sprake is van grote ruimtelijke dynamiek, botsende belangen en waar de ontwikkelingen een (inter)provinciale impact hebben, kiest de provincie voor een actieve rol.

## 2. Ordenen

De provincie wil de duurzame ruimtelijke ontwikkeling van Noord-Brabant ordenen in robuuste ruimtelijke structuren. Dit zijn de groenblauwe-, de agrarische-, de stedelijke- en de infrastructuur.

- 3. Beschermen
De provincie wil belangrijke en onvervangbare waarden beschermen. Voor de Ecologische Hoofdstructuur, de cultuur- en aardkundige waarden en de bescherming van de kernkwaliteiten in de nationale landschappen in Noord-Brabant stelt de provincie een beschermingsregiem op.

- 4. Regionaal samenwerken
De provincie kiest voor regionale samenwerking en afstemming in vier regio's. De provincie stimuleert de samenwerking tussen de gemeenten, Rijk en waterschappen in deze regio's en legt afspraken vast in een strategische regionale agenda.

- 5. Stimuleren
Bij ruimtelijke ontwikkelingen gaat het niet alleen om de vraag waar welke ontwikkelingen gewenst zijn. Het gaat daarbij ook om de balans tussen de verschillende belangen, functies en kwaliteiten in een gebied. De provincie wil dat ontwikkelingen bijdragen aan de ruimtelijke kwaliteit van Noord-Brabant.

**Figuur 7: Uitsnede structurenkaart, Structuurvisie Ruimtelijke Ordening Noord-Brabant 2014**

Uit figuur 7 blijkt dat het plangebied is gelegen in de stedelijke structuur, kernen in het landelijk gebied.

De stedelijke structuur bestaat uit de steden en dorpen in Noord-Brabant. De verschillen tussen de(middel)grote steden, sub urbane kernen, dorpen en plattelandskernen, zowel in ruimtelijk, sociaal als economisch opzicht, zijn een belangrijke kwaliteit van Brabant.

De provincie wil het volgende bereiken:

- 1. concentratie van verstedelijking;
- 2. inspelen op demografische ontwikkelingen;
- 3. zorgvuldig ruimtegebruik;
- 4. meer aandacht voor ruimtelijke kwaliteit;
- 5. betere verknoping van stedelijke ontwikkelingen aan de infrastructuur
- 6. versterking van de economische kennisclusters.
- Ad 1. De provincie vindt het belangrijk dat er in Noord-Brabant verschil blijft tussen de steden en de kernen in het landelijk gebied. In het landelijk gebied bieden vitale kernen landelijke en meer kleinschalige woon- en werkmilieus. Ontwikkelingen voor wonen, werken en voorzieningen zijn gericht op de eigen behoefte. Voor de opvang van de woningbouwbehoefte geldt het principe van bouwen voor migratiesaldo-nul. De leefbaarheid is een belangrijk aandachtspunt. Samen met de bewoners wordt gezocht naar mogelijkheden om gemeenschappelijke voorzieningen voor de kernen te behouden.
- Ad 2. Naar verwachting zal overal in Brabant de komende decennia de bevolkingsgroei afnemen en zullen steeds meer gemeenten te maken krijgen met een afname van de bevolking. De provincie vindt het belangrijk dat tijdig wordt ingespeeld op de (toekomstige) bevolkingsontwikkelingen en dat de bewustwording rond deze thematiek wordt vergroot.
- Ad 3. De provincie wil dat de kansen voor functiemenging, inbreiding, herstructurering en zo nodig transformatie in het stedelijk gebied goed worden benut, inclusief de mogelijkheden voor intensivering en meervoudig ruimtegebruik. Hierdoor is minder ruimte nodig voor stedelijke uitbreidingen.
- Ad 4. Karakteristieke verschillen tussen dorpen en steden vervagen. Uitbreidingswijken en werklocaties in steden en dorpen gaan steeds meer op elkaar lijken. De provincie wil dat nieuwe ontwikkelingen meer inspelen op het karakter en de kwaliteit van de plek.
- Ad 5. Een betere verknoping van stedelijke ontwikkelingen aan infrastructuur draagt bij aan een goede bereikbaarheid en daarmee aan het (inter)nationale vestigingsklimaat van Noord-Brabant. Nieuwe doorsnijdingen van het buitengebied wil de provincie zoveel mogelijk voorkomen.
- Ad 6. West-Brabant: logistiek, maintenance, bio-energie en toerisme. Door een vestigingsklimaat te bieden dat de uitwisseling van kennis tussen bedrijven, overheden en onderwijsinstellingen stimuleert, wordt de positie van de kennisclusters versterkt.

Noord-Brabant is naast een provincie met grote steden, een provincie met veel (verschillende) kernen waar het aantrekkelijk is om te wonen en te werken. De kernen hebben elk hun eigen karakter en relatie met het Brabantse landschap.

In de kernen in het landelijk gebied met de bijbehorende zoekgebieden voor verstedelijking wordt de lokale behoefte voor verstedelijking opgevangen (wonen, werken en voorzieningen). De provincie vraagt gemeenten om in regionaal verband afspraken te maken voor de verdeling van het programma voor wonen en werken.

De kernen in het landelijk gebied bouwen voor de eigen woningbehoefte volgens het principe 'migratiesaldo nul'. Er is ruimte beschikbaar voor specifieke verbeterprojecten van enige omvang. Het gaat om kwalitatieve verbeteringen in het bestaand stedelijk gebied.

In de kernen in het landelijk gebied hanteert de provincie als uitgangspunt dat alleen bedrijven worden gevestigd die qua aard, schaal en functie in de omgeving passen. Tevens hanteert de provincie als uitgangspunt in de kernen in het landelijk gebied dat er alleen voorzieningen worden gevestigd die qua aard, schaal en functie passen. Dit zijn voorzieningen met een lokaal verzorgingsgebied.

Het initiatief, het toevoegen van één grondgebonden woning, voorziet in een inbreiding in het bestaand stedelijk gebied. Het betreft hier zorgvuldig ruimtegebruik. Met de beoogde inbreiding wordt rekening gehouden met de ruimtelijke kwaliteit. Het beoogde plan past binnen de beleidslijnen van de SVRO.

#### *3.2.3 Verordening ruimte Noord-Brabant 2014 (geconsolideerde versie 01-01-2018)*

In de provinciale Verordening ruimte 2014 (geconsolideerde versie 01-01-2018) staan regels waarmee een gemeente rekening moet houden bij het ontwikkelen van bestemmingsplannen. Door deze regels weten de gemeenten al in een vroeg stadium waar ze aan toe zijn.

De onderwerpen die in de verordening staan, komen uit de provinciale structuurvisie. Daarin staat welke belangen de provincie wil behartigen en hoe ze dat wil doen. De verordening is daarbij een van de manieren om die provinciale belangen veilig te stellen.

Belangrijke onderwerpen in de Verordening ruimte zijn:

- ruimtelijke kwaliteit;
- stedelijke ontwikkelingen;
- natuurgebieden en andere gebieden met waarden;
- agrarische ontwikkelingen, waaronder de zorgvuldige veehouderij;
- overige ontwikkelingen in het landelijk gebied.

**Figuur 8: Uitsnede kaart behorende bij de Verordening ruimte 2014**

In figuur 8 is de uitsnede weergegeven van de Themakaart Stedelijke ontwikkeling die bij de Verordening ruimte Noord-Brabant 2014 hoort. Uit deze kaart blijkt de planlocatie binnen 'bestaand stedelijk gebied; kernen in landelijk gebied' ligt.

#### Structuur: bestaand stedelijk gebied – kernen in landelijk gebied

Het initiatief is om op een bestaand woonperceel een nieuwe woning toe te voegen. In artikel 4.3 van de verordening zijn regels opgenomen voor nieuwbouw van woningen binnen bestaand stedelijk gebied.

#### *Artikel 4.3*

*De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:* 

- a. *de afspraken die daarover zijn gemaakt in het regionaal ruimtelijk overleg bedoeld in artikel 37.4, onder b, worden nagekomen;*
- a. *de beoogde nieuwbouw zich verhoudt tot de afspraken bedoeld onder a, en tot de beschikbar harde plancapaciteit voor woningbouw.*

*Onder harde plancapaciteit voor woningbouw als bedoeld in het eerste lid, onder b, wordt verstaan de capaciteit voor nieuw te bouwen woningen waarover een gemeente beschikt, die:* 

- *a. wordt uitgedrukt in aantallen woningen, en*
- *b. is opgenomen in een vastgesteld bestemmingsplan waarvan de bestemming nog niet is verwezenlijkt.*

Plannen die voorzien in een stedelijke ontwikkeling moeten uitsluitend zijn gelegen in bestaand stedelijk gebied. Een plan dat voorziet in nieuwbouw van woningen dient een verantwoording te bevatten over de wijze waarop de afspraken die daaromtrent in het regionaal ruimtelijk overleg zijn gemaakt, worden nagekomen. De

beoogde nieuwbouw dient zich te verhouden tot de afspraken en tot de beschikbare harde plancapaciteit voor woningbouw.

Het onderzoek naar de behoefte van woningen wordt door de provincie Noord-Brabant strak geregisseerd. Dit is verankerd in artikel 37 van de Verordening ruimte. In Artikel 37.1, lid 1, is bepaald dat er regionale ruimtelijke overleggen (RRO) zijn voor de volgende gebieden: West-Brabant, Midden-Brabant, Noordoost-Brabant en Zuidoost-Brabant. De gemeente Rucphen is ingedeeld bij de regio West-Brabant. Volgens artikel 37.4, aanhef en lid b, onder 1, plegen de deelnemers aan het RRO regionale afstemming en maken afspraken over de programmering en planologische voorbereiding van de bouw van woningen; informeren elkaar over de voortgang van hiervoor bedoelde voornemens en afspraken (lid c); en hebben een monitoringssysteem waarin de voortgang van de woningbouw wordt bijgehouden (lid d).

Rucphen maakt deel uit van het RRO-gebied West-Brabant (18 gemeenten) en de subregio West (7 gemeenten). RRO-gebied West-Brabant valt samen met het COROP-gebied West-Noord-Brabant. Dit is conform het advies uit de Handreiking Ladder voor duurzame verstedelijking van het Ministerie van infrastructuur en Milieu. Via de RRO's geven de Brabantse gemeenten jaarlijks inzicht in hun woningbouwplannen. Hiertoe actualiseren de gemeenten jaarlijks hun 'overzicht woningbouwcapaciteiten per gemeente', kortweg de matrix genoemd. Sinds 1 december 2016 is de Regionale Agenda Wonen 2017 van toepassing, waarin de meest actuele regionale woningbouwafspraken zijn opgenomen.

## Algemene regels : Bevordering ruimtelijke kwaliteit

Een plan dat voorziet in een ruimtelijke ontwikkeling bevat een verantwoording dat het plan bijdraagt aan de zorg voor het behoud en bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid en dat toepassing is gegeven aan het principe van zorgvuldig ruimtegebruik.

Het principe van zorgvuldig ruimtegebruik houdt in ieder geval in dat ingeval van stedelijke ontwikkeling toepassing is gegeven aan artikel 3.1.6 tweede lid van het Besluit ruimtelijke ordening (ladder voor duurzame ontwikkeling). Het doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. De ladder kent drie treden die achter elkaar worden doorlopen.

Artikel 3.1.6 lid 2 Bro (Ladder) geeft aan dat de toelichting bij een bestemmingsplan, dat een nieuwe stedelijke ontwikkeling mogelijk maakt. Op 1 juli 2017 is de nieuwe ladder vastgesteld.

#### Is er sprake van een stedelijke ontwikkeling?

De Ladder is van toepassing op woningbouwplannen, die worden aangemerkt als nieuwe stedelijke ontwikkeling. Of er sprake is van een stedelijke ontwikkeling wordt bepaald door de aard en omvang van de ontwikkeling, in relatie tot de omgeving. Voor wonen geldt, dat voor woningbouwlocaties vanaf twaalf woningen sprake is van een stedelijke ontwikkeling die Ladderplichtig is.

De beoogde ruimtelijke ontwikkeling op de locatie Lindestraat naast nummer 16 betreft de ontwikkeling van één woning. Hier is er geen sprake van stedelijke ontwikkeling, dus de ontwikkeling is niet Ladderplichtig.

De beoogde ruimtelijke planontwikkeling voldoet aan de regels zoals opgesteld in de Verordening ruimte 2014.

#### <span id="page-17-0"></span>**3.3 Gemeentelijk beleid**

#### *3.3.1 Bestemmingsplan Kom St. Willebrord*

De planlocatie ligt binnen het vigerende bestemmingsplan 'Kom St. Willebrord'. De gemeenteraad van de gemeente Rucphen heeft op 27 september 2012 het bestemmingsplan vastgesteld.

In het vigerende bestemmingsplan heeft de planlocatie de bestemming 'Agrarisch' en de dubbelstemming "Waarde – Archeologie 3". Op de betreffende gronden mag geen woning worden gebouwd. Het bestemmingsplan bevat geen relevante wijzigingsbevoegdheden. Het opstellen van een nieuw bestemmingsplan is daarom nodig.

In figuur 9 is een uitsnede van de bestemmingsplankaart weergegeven.

**Figuur 9: Uitsnede bestemmingsplankaart 'Kom St. Willebrord'**

#### *3.3.2 Structuurvisie Rucphen 2030*

De Structuurvisie Rucphen 2030 is een herijking van de StructuurvisiePlus Gemeente Rucphen 2003. De structuurvisie is het instrument om te regelen dat ruimtelijke ontwikkelingen samen optrekken met kwaliteitsverbetering van de kernen en het buitengebied.

De gemeente Rucphen streeft ernaar om samen met de inwoners te werken aan de leefbaarheid van de verschillende kernen binnen de gemeente. De belangrijkste opgave daarbij is het verbeteren van de uitstraling van de grootste kernen. Om deze aantrekkelijker te maken voor inwoners en recreanten, willen de gemeente de relatie van de kernen met het buitengebied herstellen door het terugbrengen van het groen: groene dooradering, een groen hart en groene randen.

Naast de leefbaarheid wordt ingezet op de kwaliteitsverbetering van woningen en de openbare ruimte. De naoorlogse uitbreidingswijken krijgen hierbij extra aandacht. Daarnaast zijn in iedere kern nog mogelijkheden voor kwalitatieve afronding. De woningvoorraad moet afgestemd zijn op de wensen van de inwoners. De opgave is breed: voldoende betaalbare (starters)woningen, voldoende geschikte woningen voor ouderen, kavels voor eigen bouw, landgoedwonen en dergelijke. In figuur 10 is een uitsnede van de structuurvisiekaart weergegeven.

|                                                     | Planlocatie |                                                                                                              |
|-----------------------------------------------------|-------------|--------------------------------------------------------------------------------------------------------------|
| Legenda                                             |             |                                                                                                              |
| Versterken uitstraling dorpskernen                  |             | Agrarisch gebied met recreatief medegebruik. Behoud cultuurhistorische,<br>landschappelijke en natuurwaarden |
| Zoekgebied stedelijke ontwikkeling kernen           |             | Rucphense bossen: versterken natuur en extensieve recreatie (onderdeel EHS)                                  |
| Versterken centra kernen                            |             | Zoekgebied nieuwe groene elementen en landgoederen                                                           |
| Kwaliteitsverbetering tweede schil                  |             | Zoekgebied verbinding bos                                                                                    |
| Uitvoering dorpsontwikkelingsplan                   |             | Realisatie groene buffer Sint Willebrord-Oost                                                                |
| Dienstverleningscentrum gemeente                    |             | EHS / Groenblauwe mantel                                                                                     |
|                                                     |             | Aanleg landgoed/golfbaan                                                                                     |
| Intensieve sport- en recreatie Binnentuin           |             | Versterken en uitbreiden natuurpoort                                                                         |
| Bestaand bedrijventerrein                           |             | Behouden en herstellen turfvaarten                                                                           |
| Afronding bedrijventerrein                          |             | Versterking groen rond aansluitingen A58                                                                     |
| Zoekgebied bedrijventerrein                         |             | Versterking halfopen landschap door groene inpassing                                                         |
| Zoekgebied omlegging A58 - A17                      |             | Behoud openheid en agrarisch karakter                                                                        |
| Aanleg omleiding Rucphen, Sprundel, Sint-Willebrord |             | Herstructurering en verbetering beeldkwaliteit rand kern                                                     |
| Bestaande hoofdinfrastructuur                       |             | MOB-complex                                                                                                  |

Met het initiatief wordt ingespeeld op de ambitie uit de structuurvisie om een kwaliteitsimpuls aan de leefbaarheid van St. Willebrord te geven en te voorzien in een kavel voor het bouwen van een eigen woning. Het initiatief voldoet hiermee aan de uitgangspunten die de structuurvisie Rucphen 2030 meegeeft.

#### *3.3.3 Woonvisie 2013 - 2018; update voor een blijvend vitale gemeente*

In 2008 is voor de gemeente de Woonvisie 2008 - 2012 opgesteld. Echter de situatie op de woningmarkt in 2013 was anders dan in 2008: er was sprake van een nieuwe realiteit waardoor de doorstroming stagneerde en bepaalde groepen minder kansen hadden. In de Woonvisie 2013-2018 herijkt de gemeente het woonbeleid op basis van deze nieuwe realiteit. Gezien de dynamiek op de woningmarkt is deze woonvisie geen blauwdruk. Er wordt een toekomstvisie met ruimte om in te spelen op toekomstige ontwikkelingen geschetst. De gemeente Rucphen maakt samen met 18 andere gemeenten deel uit van de Regio West-Brabant. In deze regio wordt in toenemende mate afstemming gezocht op het gebied van woonbeleid en woningbouwprogrammering. Het woonbeleid is uitgewerkt in de woonvisie die in 2013 is geactualiseerd. In deze visie zijn de volgende punten centraal gesteld:

- 1. Verbeteren van de toegang tot de woningmarkt voor starters en terugkeerders;
- 2. Toekomstbestendiger maken van de woningvoorraad in het kader van de vergrijzing en zorgvraag;

3. Faciliteren van kwaliteitsdoorstromers.

Het is gewenst om te bekijken of een betere balans kan worden gevonden tussen enerzijds het geformuleerde programma en anderzijds de geprognosticeerde behoefte in samenhang met de verbetering van de ruimtelijke kwaliteit van de kernen.

#### *Toekomstvisie: de kracht van Rucphen*

De kwaliteiten van Rucphen als woongemeente zijn het dorpse gemeenschapsgevoel, het kleinschalige groene karakter, de nabijheid van de bossen en het goede aanbod aan voorzieningen. Ook in de toekomst blijven dit de sterke punten van de gemeente. Deze kwaliteiten vormen de basis voor de woonvisie. Het woonbeleid blijft zorgvuldig omgaan met deze kwaliteiten om de aantrekkelijkheid van Rucphen te handhaven en te versterken.

Het project past binnen de gemeentelijke woningbouwplanning. Er is voldoende woningbouwcapaciteit beschikbaar.

#### *3.3.4 Waterplan Rucphen, visie en maatregelen*

De gemeente Rucphen wil samen met het Waterschap Brabantse Delta, de Provincie Noord-Brabant en Brabant Water het watersysteem in Rucphen op orde brengen en op orde houden. Het waterplan Rucphen geeft met de watervisie voor 2050 aan hoe dat eruit gaat zien. Daarnaast geeft het waterplan inzicht in de verschillende waterthema's die spelen en de wijze waarop invulling wordt gegeven aan de wateropgave.

In het waterplan wordt het watersysteem en de waterketen beschreven en wordt ingegaan op de (bekende) knelpunten en de punten die goed zijn of potentie hebben. Daarna wordt ingegaan op de watervisie voor de gemeente Rucphen in 2050. De drie hoofdthema's zijn de waterstructuur, water in de omgeving en waterbeleving in het groen. Ten slotte worden maatregelen beschreven. De maatregelen kunnen van verschillende aard zijn: communiceren, organiseren (werkafspraken) en feitelijke aanpassingen aan het watersysteem. Het plangebied is niet gelegen binnen een ontwikkeling in het kader van het Waterplan Rucphen.

In paragraaf 5.1.8 komt het aspect water aan bod voor de planlocatie.

#### *3.3.5 Gemeentelijke erfgoedkaart*

Doelstelling van de Erfgoedkaart is het bieden van een actueel overzicht van het bovengrondse en ondergrondse erfgoed in de gemeente Rucphen. De Erfgoedkaart bestaat uit een cultuurhistoriekaart en een Archeologiekaart.

De Archeologiekaart van de gemeente Rucphen omvat een Archeologisch waarden- en verwachtingenkaart en een Advies archeologische beleidskaart. De Archeologische waarden- en verwachtingskaart geeft informatie over de ligging en de omvang van alle bekende archeologische terreinen en de verwachting (hoog, middelhoog, laag) op de aanwezigheid van nog onbekende archeologische objecten en terreinen.

De gemeentelijke Cultuurhistoriekaart omvat een gecombineerde cultuurhistorische waardenkaart en een cultuurhistorische beleidskaart. Op de Cultuurhistoriekaart zijn de in de gemeente aanwezige cultuurhistorische waarden aangegeven met betrekking tot het (steden)bouwkundig erfgoed, het historischgeografisch erfgoed en de historische groenwaarden.

In paragraaf 5.1.3 is het aspect archeologie en cultuurhistorie verder uitgewerkt.

#### *3.3.6 Visiedocument Groenbeleid*

Het visiedocument Groenbeleid Rucphen maakt inzichtelijk op welke wijze invulling wordt gegeven aan groen in de gemeente en wat daarover valt op te merken. Door de verschillende typen groen te analyseren op de wijze van beheer, kwaliteit en kwantiteit ontstaat een reëel beeld van het groen binnen de gemeente.

Het rapport geeft verder aan dat de (beeld)kwaliteit van groen sterk afhankelijk is van het plan- en ontwerpproces van ruimtelijke projecten en dat daarom vroegtijdige afstemming noodzakelijk is. Bij ontwikkelingen in het stedelijk gebied is het van belang dat knelpunten, zoals te weinig groen en een hoge parkeerdruk inzichtelijk worden gemaakt en daar rekening mee wordt gehouden in het plan. Zo ook dient bekend te zijn of er binnen de invloedsfeer van het plan bomen aanwezig zijn, zodat hier een overwogen keuze in gemaakt kan worden. Als extra toetsingskader is een Groene Kaart (november 2010) opgesteld. Op deze kaart zijn waardevolle particuliere en gemeentelijke bomen plus houtopstanden opgenomen.

De planlocatie maakt geen deel uit van het openbaargebied of geeft enigszins aantasting aan de kwaliteit of kwantiteit van het groen in de gemeente Rucphen.

#### *3.3.7 Groene Kaart*

De Groene Kaart toont en beschrijft de meest waardevolle bomen en houtopstanden binnen de gemeente. Deze mogen niet zonder omgevingsvergunning worden gekapt.

Op de planlocatie zijn geen waardevolle bomen of houtopstanden aanwezig zoals in figuur 11 te zien is.

**Figuur 11: Uitsnede Groene Kaart Rucphen** 

#### *3.3.8 Rucphen 'Landschap onthuld' definitief Groenstructuurplan gemeente Rucphen december 2009*

Het groenstructuurplan schetst een wensbeeld en mogelijk toekomstbeeld. Het bepaalt de koers voor inrichting en beheer van de openbare(groene) ruimte. Het plan dient als leidraad en richting bij inrichtingsvraagstukken. Een uitsnede van het Groenstructuurplan is weergegeven in figuur 12.

Het groenstructuurplan komt voort uit het Visiedocument Groenbeleid en geeft richting aan het behoud en de ontwikkeling van groenstructuren in het stedelijk gebied. Het plan bevat een groensaldoregeling voor een verantwoorde omgang met groen. De regeling zorgt ervoor dat er niet onbekommerd aan de groene ruimte kan worden getornd. Het groenstructuurplan schetst een wensbeeld en mogelijk toekomstbeeld. Het bepaalt de koers voor inrichting en beheer van de openbare(groene) ruimte. Het plan dient als leidraad en richting bij inrichtingsvraagstukken.

**Figuur 12: Groenstructuurkaart St. Willebrord**

St. Willebrord wordt gekarakteriseerd door:

- woonstraten veelal zonder boomstructuren;
- woonstraten worden gekleurd door voortuinen en waar ruimte één of meerdere bomen in een plantvak;
- hoofdstructuren (lanen met bomen gras of hagen) ontbreken of zijn onvoldoende robuust;
- processiepark als groene long.

De Lindestraat ligt aan de dorpsrand, hier wordt contact met de natuur en het landschap nagestreefd. De overige acties uit het groenstructuurplan hebben geen gevolgen voor de ontwikkeling op de planlocatie of andersom.

*3.3.9 Beleidsregel "Criteria voor particulieren die op eigen grond één woning wensen te bouwen"*

Het bouwen van één woning op eigen grond past in de beleidsregel.

De bouwkavel moet voldoen aan de volgende planologische criteria (de antwoorden zijn cursief weergegeven):

- 1. De locatie is gelegen in een van de bestemmingsplannen voor de bebouwde kommen. *De locatie is gelegen in het bestemmingsplan Kom St. Willebrord.*
- 2. De locatie betreft de opvulling van een ruimte in het straatbeeld die aan weerszijden is omgeven door (woon)bebouwing.

*De locatie maakt onderdeel uit van het bebouwingslint, het lint volgt met de Lindestraat mee. Binnen het lint is een bocht aanwezig. De nieuwe woning wordt toegevoegd in het lint. Het betreft hier een binnenstedelijke uitbreiding.* 

- 3. De locatie heeft een breedte van minimaal 15 meter. Een kleinere stramienmaat dan 15 meter kan worden toegestaan, indien het straatbeeld ter plaatse van de locatie waarvoor een verzoek wordt gedaan, wordt gekenmerkt door een kleinere stramienmaat. De minimale breedte is alsdan nooit kleiner dan 12 meter.
*De breedte van de kavel betreft gemiddeld circa 25 meter, dus voldoet aan de minimale breedte van 15 meter.* 

- 4. De locatie heeft een diepte van minimaal 25 meter. Het college kan hiervan afwijken als het perceel een oppervlakte van minimaal 400 m² heeft.
*De diepte van de kavel bedraagt circa 27 meter, dus voldoet.* 

- 5. Invulling van de locatie is passend binnen de stedenbouwkundige opzet van de straat. *De locatie is passend, zie eerder ingediende planvisie, voor nadere toelichting.*
- 6. De locatie is rechtstreeks gelegen aan de openbare weg. *De locatie wordt rechtstreeks ontsluiten op de Lindenstraat.*
- 7. De locatie mag niet zijn gelegen binnen milieuhygiënische belemmeringzones. *Zie eerder ingediende planvisie.*
- 8. De locatie moet passen binnen de uitgangspunten van de Wet Geluidhinder.

*De locatie ligt aan een lokale verbindingsweg, dus op het gebied van de Wet Geluidshinder kan voldaan worden. Het aspect Wet Geluidshindering zal middels een akoestisch onderzoek in beeld worden gebracht.* 

- 9. De economische uitvoerbaarheid van realisering van woningbouw op de locatie moet door de aanvrager gewaarborgd worden (exploitatieovereenkomst, bouwrijpmaken, planschade laten onderzoeken en uitbetalen).
	- *Is bij de verzoeker bekend.*
- 10. De gemeente zal medewerking verlenen in de vorm van een partiële planherziening. De kosten van planontwerp en planprocedure komen voor rekening van de aanvrager. *Is bij de verzoeker bekend.*

Verder wordt getoetst aan de volgende volkshuisvestelijke criteria:

- 1. De te bouwen woning dient ten goede te komen aan een persoon die behoort tot de doelgroepen van beleid zoals deze genoemd worden in de Woonvisie 2008 – 2012. *De woning valt onder de doelgroep 'Doorstromers'.*
- 2. De te bouwen woning dient te passen binnen het woningbouwprogramma voor de gemeente Rucphen.

*De woning past binnen het woningbouwprogramma van de gemeente Rucphen, het betreft één woning die bedoeld is voor de doelgroep 'Doorstromers'.* 

- 3. In de looptijd van de Woonvisie voor de periode van 2008 tot 2012 wordt in 100 gevallen medewerking verleend.
Aanvullende planologische criteria:

- er dient voldoende parkeerruimte op eigen erf worden gerealiseerd (conform CROW richtlijnen);
- wat betreft bebouwing moet worden voldaan aan de voorschriften van de woonbestemming uit het ter plaatse vigerende bestemmingsplan, waaronder de afstand tot de perceelsgrens en de bouwhoogtes;
- ook de aangrenzende percelen dienen te (blijven) voldoen aan de bestemming die ligt op het betreffende perceel;
- de bebouwing kan wat betreft afmetingen niet groter zijn dan de afmeting van de bebouwing op de direct aangrenzende percelen. Er dient aansluiting te worden gezocht bij de planvoorschriften enkenmerken van de omringende woonbebouwing;
- bij de bouw van een twee-onder-één-kapwoning dient de locatie een breedte te hebben van minimaal 9 meter per woning en een diepte van minimaal 25 meter. Het college kan van de dieptemaat afwijken
- als het perceel een oppervlakte heeft van minimaal 250 m²;
- bij de realisering van de extra woning zal rekening moeten worden gehouden met de aanwezigheid van kabels en leidingen. Indien kabels en/of leidingen moeten worden verlegd/aangepast/verwijderd, komen alle daarbij behorende kosten voor rekening van de initiatiefnemer;
- de woning dient te voldoen aan de eisen van de welstandsnota;
- verdichting is niet mogelijk op percelen gelegen in het overgangsgebied tussen het stedelijk gebied en het landelijk gebied. Alleen in speciale gevallen is dit mogelijk. Een speciaal geval kan zijn dat de locatie grenst aan een gebied dat zich kenmerkt door overwegend woningbouw;
- verdichting is niet mogelijk indien de ruimtelijke structuur onevenredig in het nadeel van omwonenden uitpakt. Hierbij gaat het onder meer om bezonning en privacy. Bij het indienen van een verzoek, zal moeten worden aangegeven hoe met deze aspecten wordt omgegaan;
- de nieuw te bouwen woning dient in de denkbeeldige verlengde voorgevelrooilijn van de hoofdbebouwing van de naastliggende woningen te worden opgericht. De voorgevelrooilijn en bebouwingsgrens worden door de gemeente bepaald;
- geen woonbebouwing mag worden opgericht op een perceel waarop een Rijksmonument, gemeentelijk monument of karakteristiek pand is gelegen.

De bovengenoemde opsomming van de planologische criteria wordt in acht genomen met de verdere procedure.

# <span id="page-24-0"></span>**Hoofdstuk 4 Planbeschrijving**

#### <span id="page-24-1"></span>**4.1 De stedenbouwkundige opgave**

Het doel van het stedenbouwkundige ontwerp is het inpassen van de woningen in de omgeving. Om dit te bewerkstelligen dient een aantal ruimtelijke uitgangspunten gehanteerd te worden. De uitgangspunten voor het stedenbouwkundig ontwerp zijn als volgt;

- inpassen in de huidige ruimtelijke structuur;
- behouden van het dorpse karakter;
- voldoende parkeergelegenheid;
- overzichtelijke verkeersituatie creëren;
- een goed woon- en leefklimaat.

In het plan wordt gebruik gemaakt van de woningtypologie: vrijstaand.

#### <span id="page-24-2"></span>**4.2 Opzet toekomstige situatie**

#### *4.2.1 Ruimtelijke opzet*

De beoogde ontwikkeling betreft de realisatie van één vrijstaande woning met tuin. Om de woning aan te laten sluiten bij het huidige diverse bebouwingsbeeld, zal de woning uit twee bouwlagen met een kap bestaan. De woning wordt met de voorgevel naar de Lindestraat georiënteerd waardoor het bestaande bebouwingslint wordt gecontinueerd. Eventuele bijgebouwen zijn teruggelegen en ondergeschikt aan de woning.

#### *4.2.2 Woonprogramma*

Het woonprogramma binnen de planlocatie bestaat uit één vrijstaande woning.

#### *4.2.3 Ontsluiting en parkeren*

De woning wordt direct aan de Lindestraat ontsloten. Het parkeren is voorzien op eigen terrein. In Nota Parkeernormen Rucphen 2017 is op 31 mei 2017 vastgesteld. De Nota Parkeernormen 2017 is gebaseerd op de CROW-publicatie nr. 317 'kerncijfers parkeren en verkeersgeneratie'. In de Nota Parkeernormen Rucphen 2017 is voor vrijstaande koopwoningen een parkeernorm opgenomen van 2,3 parkeerplaats per woning.

Dit resulteert dat binnen de planlocatie minimaal 2,3 x 1 = 2,3 = 3 parkeerplaatsen aanwezig dienen te zijn. Op de locatie wordt rekening gehouden met minimaal 3 parkeerplaatsen op eigen terrein. Er kan vanuit worden gegaan dat voor de dagelijkse behoefte 3 parkeerplaatsen voldoende is.

#### *4.2.4 Groenstructuur*

In de huidige situatie bestaat de planlocatie uit een tuin, die hoort bij de woning aan de Lindestraat 16. De planlocatie maakt geen deel uit van het openbaar gebied. De nieuwe woning wordt voorzien van een voortuin, wat bij zal dragen aan de groenbeleving in de Lindestraat.

**Figuur 13: verkaveling**

# **Hoofdstuk 5 Relevante (milieu)aspecten**

#### <span id="page-26-0"></span>**5.1 Milieu- en overige aspecten**

#### *5.1.1 Geluid*

Bij het ontwikkelen van een nieuw ruimtelijk plan is het belangrijk rekening te houden met geluidsbronnen en de mogelijke hinder of overlast daarvan voor mensen. De beoordeling van het aspect geluid in ruimtelijke plannen vindt zijn grondslag in vooral de Wet geluidhinder. Daarnaast vindt de beoordeling zijn grondslag in de Wet ruimtelijke ordening (Wro), op grond van een goed woon- en leefklimaat.

In de zin van de Wet geluidhinder (Wgh) zijn de objecten; woningen, geluidsgevoelige terreinen en andere geluidsgevoelige gebouwen beschermt tegen wegverkeerslawaai, industrielawaai, spoorweglawaai en omgevingslawaai. Onder geluidsgevoelige terreinen wordt verstaan: terreinen behorend bij andere gezondheidszorggebouwen dan algemene categorale en academische ziekenhuizen, alsmede verpleeghuizen en woonwagenstandplaatsen. Geluidsgevoelige gebouwen zijn onder andere onderwijsgebouwen, ziekenhuizen, verzorgingstehuizen, psychiatrische inrichtingen.

Het berekenen van de geluidbelasting heeft tot doel te bepalen of de voorkeursgrenswaarde van Lden – 48 dB uit de Wet geluidhinder wordt overschreden. Is dit het geval dan dient een hogere waarde verleend te worden om realisatie van het bouwplan mogelijk te maken en dienen bouwkundige voorzieningen te worden bepaald om aan de binnen niveaus van de Wet geluidhinder en de geluidweringseisen van het Bouwbesluit te voldoen.

De planlocatie ligt nog net binnen de geluidzone van de Kastanjestraat, waardoor een akoestisch onderzoek noodzakelijk is. De planlocatie ligt niet binnen de geluidzone van de A58, een spoorweg, industrieterrein of vliegveld Seppe. De Lindestraat is een 30 km-zone weg. Wegen waarvoor een maximum snelheid geldt van 30 km/ uur hebben geen geluidszone en vallen zodoende buiten de toetsing aan de Wet geluidhinder. Vanuit het oogpunt van een goede ruimtelijke ordening is het echter wenselijk dat aangetoond wordt dat er sprake is van een goed woon- en leefklimaat.

Door Kraaij Akoestisch Adviesbureau is een akoestisch onderzoek uitgevoerd ter bepaling van de geluidbelasting op de gevels van de geplande woning op het perceel naast Lindestraat 16 in St. Willebrord. Het akoestisch onderzoek is als afzonderlijke bijlage toegevoegd aan onderhavig plan.

#### *Toetsing aan Wet geluidhinder*

De berekende geluidbelasting vanwege de het buiten de bebouwde kom gelegen deel van de Kastanjestraat (60 km/u wegvak) bedraagt op de gevels van de nieuwbouwwoning ten hoogste 39 dB. Daarmee wordt op alle gevels van de nieuwbouwwoning voldaan aan de voorkeursgrenswaarde van 48 dB uit de Wgh.

Voortvloeiend hieruit is nader onderzoek naar aanvullende maatregelen om de geluidbelasting vanwege deze wegen te reduceren niet noodzakelijk en hoeft geen hogere grenswaarde te worden vastgesteld.

#### *Akoestisch woon‐ en leefklimaat*

De gecumuleerde geluidbelasting vanwege wegverkeer bedraagt ten hoogste 51 dB en wordt alleen berekend op de zuidoostelijke (voor)gevel van de nieuwbouwwoning. Op de zijgevels bedraagt de berekende gecumuleerde geluidbelasting maximaal 49 dB. De achtergevel van de nieuwbouwwoning heeft een gecumuleerde geluidbelasting van ten hoogste 45 dB. Daarmee kan het akoestisch woon- en leefklimaat bij de hele woning volgens de Milieukwaliteitsmaat worden beoordeeld als 'redelijk' tot 'zeer goed'.

#### *Toetsing aan Bouwbesluit*

De minimumeis voor de karakteristieke geluidwering van woningen is op grond van het Bouwbesluit 20 dB.

Daarnaast is in het Bouwbesluit bepaald dat de karakteristieke geluidwering van de gevel niet kleiner mag zijn dan het verschil tussen de vastgestelde hogere waarde en 33 dB in een verblijfsgebied en 35 dB in een verblijfsruimte. De geluidbelasting op de gevels waar mee gerekend moet worden is exclusief aftrek ingevolge art. 110g van de Wet geluidhinder.

Aangezien bij alle gevels van de nieuwbouwwoning voldaan wordt aan de voorkeursgrenswaarde van 48 dB, is geen hogere waarde aanvraag noodzakelijk. Daarmee dient de woning volgens het Bouwbesluit, voor wat betreft de karakteristieke geluidwering van de uitwendige gevelconstructie, alleen te voldoen aan een minimaal vereiste geluidwering van 20 dB.

Indien uitgegaan wordt van de maximale geluidbelasting op de gevels na cumulatie van geluid (51 dB) zal ook zeker een goed akoestisch woon- en leefklimaat in de woning worden gewaarborgd, omdat in onderhavige situatie de binnenwaarde van de geluidgevoelige ruimtes, rekening houdend met een minimumeis van 20 dB uit het Bouwbesluit, ten hoogste 31 dB zal zijn.

Een berekening naar de karakteristieke geluidwering van de uitwendige gevelconstructie wordt daarom niet noodzakelijk geacht.

#### *5.1.2 Bodem*

Met het oog op een goede ruimtelijke ordening dient de bodemkwaliteit ter plaatse te worden onderzocht. Bij functiewijzigingen dient te worden bekeken of de bodemkwaliteit voldoende is voor de betreffende functiewijziging. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd.

De provincie hanteert de richtlijn dat bij de beoordeling van ruimtelijke plannen ten minste het eerste deel van het verkennend bodemonderzoek, het historisch onderzoek, moet worden verricht. Indien uit het historisch onderzoek wordt geconcludeerd dat op de betreffende locatie sprake is geweest van activiteiten met een verhoogd risico op verontreiniging, dan dient het volledig verkennend bodemonderzoek te worden verricht.

#### *Verkennend bodemonderzoek*

Door Milec is een verkennend bodemonderzoek uitgevoerd (rapport nummer B18012/VO, 6 juli 2018). Hieronder worden de conclusies van het onderzoek weergegeven, het volledige rapport is terug te vinden in de afzonderlijke bijlage.

Op basis van de gehanteerde onderzoeks- en toetsingsprotocollen kan geconcludeerd worden dat het verkennend bodemonderzoek voor de onderzochte parameters in de grondmengmonsters (00-200 cm -mv) en in het freatisch grondwatermonster op de bemonsterde locaties in de bodem voor het toekomstig gebruik "wonen met (moes)tuin", vanuit milieuhygiënisch oogpunt, geen belemmeringen of risico's heeft aangetoond. Opgemerkt dient wel dat het grondwateronderzoek zich heeft beperkt tot het zuidelijke terreindeel, waarop de woning is gepland. Op verzoek van de eigenaar heeft op het noordelijke terreindeel, waarop de kas heeft gestaan en waar mogelijk in de toekomst een tweede woning wordt gebouwd, geen grondwateronderzoek plaats gevonden in verband met verwacht vandalisme.

In het verleden is in de aardbeienteelt veelvuldig een grondontsmettingsmiddel toegepast met als slecht afbreekbaar bijproduct 1,2-dichloorpropaan. De hypothese "verdacht" voor een mogelijke verontreiniging met 1,2-dichloorpropaan in het freatisch grondwater op het noordelijke terreindeel, ter hoogte van de voormalige kas, is om bovengenoemde rede niet getoetst. In het grondwatermonster genomen op het zuidelijke terreindeel is 1,2-dichloorpropaan niet aangetoond. Indien in de toekomst op het noordelijke terreindeel een woning wordt gebouwd, wordt ter hoogte van de voormalige kas, een grondwateronderzoek naar de standaard NEN 5740-parameters, waarvan 1,2-dichloorpropaan deel uit maakt en naar organochloorbestrijdingsmiddelen (OCB's) noodzakelijk geacht.

#### *Choorbestrijdingsmiddelen*

Uit het aanvullend EOX- en organochloorbestrijdingsmiddelenonderzoek (OCB's) in de bovengrond (00-50 cm – mv) kan worden geconcludeerd dat in alle onderzochte bovengrondmengmonsters (00-50 cm –mv) een matige of een sterke verontreiniging van het slecht afbreekbare chloorbestrijdingsmiddel DDT is gemeten. Daarnaast zijn in alle bovengrondmengmonsters lichte verontreinigingen van enkele overige slecht afbreekbare chloorbestrijdingsmiddelen gemeten.

In 1973 is het gebruik van DDT in Nederland verboden. Vóór 1987 is het gebruik in Nederland van alle aangetoonde chloorbestrijdingsmiddelen verboden. Bekend is dat de aangetoonde chloorbestrijdingsmiddelen accumuleren in het milieu en in het vetweefsel van mens en dier. In de grond blijven deze verontreinigingen doorgaans beperkt tot de bovenste 30 à 50 cm van de bodem. Er zijn echter ook gevallen bekend waarbij de verontreinigingen zich hebben verspreid tot in het ondiepe grondwater.

Voor een verontreiniging, veroorzaakt vóór 1987, is sprake van een saneringsgeval indien meer dan 25 m3 grond of 100 m3 grondwater sterk verontreinigd is. Om in dit geval hierover een uitspraak te kunnen doen is een aanvullend onderzoek nodig naar de mate, de horizontale en verticale verspreiding en de ernst van de DDT-verontreinigingen in de grond en in het grondwater.

Voor ernstige verontreinigingen veroorzaakt vóór 1987 dient middels een risicobeoordeling te worden nagegaan of de sanering met spoed moet worden aangepakt. Wanneer er sprake is van een onaanvaardbaar risico, dan is er sprake van spoed en is het nemen van maatregelen verplicht. Wanneer de sanering niet met spoed hoeft plaats te vinden kan voor de aanpak van de verontreiniging worden aangesloten bij maatschappelijk gewenste ontwikkelingen. Deze saneringen vinden plaats op initiatief van de eigenaar of andere belanghebbende met het oog op gewenst gebruik van de bodem. Uiteindelijk moet het resultaat van de sanering zijn dat de locatie geschikt is voor het (toekomstige) gebruik.

De tijdens dit onderzoek gemeten DDT-concentraties leveren voor een toekomstig gebruik 'wonen met tuin' of 'plaats waar kinderen spelen' volgens de risicobeoordeling in Sanscrit geen humane -, ecologische - en verspreidingsrisico's op en wijzen vooralsnog niet op een spoedeisend saneringsgeval. Indien in de toekomst een gedeelte van de bodem als moestuin in gebruik genomen wordt, dan dient rekening te worden gehouden dat het betreffende gedeelte mogelijk wel met spoed moet worden gesaneerd. Indien het geen spoedeisende locatie zou zijn, maar de grond ter plaatse van de geplande moestuin wel matig tot sterk verontreinigd zou zijn met DDT, dan wordt ter hoogte van de moestuin toch geadviseerd die maatregelen te nemen die bij een spoedeisend geval minimaal genomen zouden moeten worden. Het betreft het vervangen van de verontreinigde bovengrond (00-50 cm -mv) door een schone leeflaag. Volgens de saneringsregeling Wet bodembescherming kan bij het toekomstig gebruik 'wonen met tuin' de sanering, waarbij meer dan 25 m3 grond sterk verontreinigd is, maar waarbij geen onaanvaardbaar risico is, beperkt blijven tot registratie in het gemeentelijk beperkingenregister. Het is aan het bevoegd gezag om te beoordelen of ook een vorm van beheer nodig is.

Op het moment dat bouwactiviteiten plaatsvinden of herinrichting van de locatie, waardoor de verontreiniging wordt verminderd of verplaatst, is vanaf 25 m3 sterk verontreinigde grond, melding verplicht bij de Omgevingsdienst middels een BUS-meldingsformulier (BUS = Besluit Uniforme Saneringen), waarin de beoogde handelingen in verband met de bouwactiviteiten of de herinrichting van de locatie worden gemeld. Daaronder dienen de activiteiten te worden gemeld bij de gemeente.

#### *Hergebruik grond*

Indien in de toekomst grond van de locatie vrij komt die niet binnen de perceelsgrenzen kan worden hergebruikt, dan is het Besluit bodemkwaliteit (Bbk) van kracht. Bij indicatieve toetsing van de gemeten DDTverontreinigingen in de bovengrondmengmonsters (00-50 cm –mv) aan de toetsingwaarden uit het Besluit bodemkwaliteit dienen alle bovengrondmengmonsters binnen het generieke (landelijk) beleid tot de categorie "Niet toepasbare grond" te worden gerekend. Dit betekent dat in de toekomst vrijkomende bovengrond binnen het generieke (landelijk) beleid niet buiten de perceelsgrenzen kan worden hergebruikt.

De met DDT-verontreinigde bovengrond (00-50 cm –mv) dient binnen het generieke beleid te worden afgevoerd naar een erkend grondreinigingsbedrijf of erkende stortplaats. Bij de gemeente of bij buurgemeenten kan worden nagegaan of voor DDT-gronden een gebiedsgericht beleid is vastgesteld, waarin de met DDT-verontreinigde gronden eventueel toepasbaar zijn. Het ondergrondmengmonster (50-200 cm –mv) voldoet bij indicatieve toetsing aan het Besluit bodemkwaliteit voor de standaard NEN 5740-parameters aan de bodemkwaliteitsklasse "Achtergrondwaarde" ofwel "Landbouw/natuur" en is voor de standaard NEN 5740 parameters in principe elders onbeperkt toepasbaar. In het ondergrondmengmonster is geen onderzoek verricht naar organochloorbestrijdingsmiddelen (OCB's) en kan met betrekking tot OCB's geen uitspraak worden gedaan over de indicatieve bodemkwaliteitsklasse en de hergebruikmogelijkheden. Hiervoor is

voorafgaand aan de afvoer van de partij grond een aanvullende partijkeuring nodig op de standaard NEN 5740 parameters en organochloorbestrijdingsmiddelen (OCB's) volgens de richtlijnen uit het Besluit bodemkwaliteit. De met chloorbestrijdingsmiddelen verontreinigde grond beperkt zich vaak tot de bovenste 30 à 50 cm van de bodem. Hierdoor dient tijdens de ontgraving onderscheid te worden gemaakt in de bovengrond (00-50 cm – mv) en de ondergrond (dieper dan 50 cm –mv) en dienen bij ontgraving op de locatie twee tijdelijke gronddepots te worden aangelegd. Voorafgaand aan de toepassing is van beide partijen grond een partijkeuring nodig op de standaard NEN 5740-parameters en organochloorbestrijdingsmiddelen (OCB's) volgens de richtlijnen uit het Besluit bodemkwaliteit om de definitieve bodemkwaliteitsklasse en de definitieve hergebruikmogelijkheden vast te kunnen stellen.

#### *Asbest*

Dit onderzoek doet geen uitspraak over asbest in de bodem. Opgemerkt kan wel dat tijdens het vooronderzoek geen aanwijzingen voor een eventuele asbestverontreiniging op de onderzoekslocatie naar voren is gekomen. Tijdens het beperkte veldonderzoek is geen puin en geen asbesthoudend of overig bodemvreemd materiaal op de bodem en in de opgeboorde grond van de onderzoekslocatie waargenomen, wat een eventuele asbestverontreiniging echter niet uitsluit. Opgemerkt dient dat de onderzoekslocatie aan de westzijde grenst aan een voormalig toegangspad naar het gebied van de gesloopte kas. Volgens mevrouw M. Heeren is het puin uit het pad zo goed mogelijk verwijderd. Een puinpad, dient volgens de Wet bodembescherming als asbestverdacht te worden aangemerkt. Afhankelijk van de situatie kan op de onderzoekslocatie een asbestvrijverklaring worden verlangd. Een asbestvrijverklaring kan alleen worden gegeven na een asbestspecifiek onderzoek in de grond volgens de norm NEN 5707.

#### *Nader bodemonderzoek*

Door Moerdijk Bodemsanering B.V. is een nader bodemonderzoek uitgevoerd (rapport nummer 410.02.181.r1, 29 oktober 2018). Hieronder worden de conclusies van het onderzoek weergegeven, het volledige rapport is terug te vinden in de afzonderlijke bijlage.

Op het voorterrein, waar geen sterke grondverontreiniging met DDT aanwezig is, zal een nieuwe woning met garage gerealiseerd worden. Ter plaatse van de nieuwbouw dient rekening gehouden te worden met de overtollige (indicatief) klasse Industriegrond. Geadviseerd wordt om de sterke grondverontreiniging met DDT te saneren. In ieder geval dient rekening te worden gehouden met de toekomstige inrichting ter plaatse van de sterke grondverontreiniging op het noordelijke terreindeel. Voorafgaand aan een eventuele sanering dient een BUS-melding (immobiel) of saneringsplan ingediend te worden bij het bevoegd gezag.

#### *5.1.3 Archeologie en Cultuurhistorie*

#### *Wettelijk toetsingskader*

In Europees verband is het zogenaamde 'Verdrag van Malta' tot stand gekomen. Uitgangspunt van dit verdrag is het archeologisch erfgoed zo veel mogelijk in situ te behouden. Waar dit niet mogelijk is, dient het bodemarchief met zorg ontsloten te worden. Bij het ontwikkelen van ruimtelijk beleid moet het archeologisch belang vanaf het begin meewegen in de besluitvorming. Het Verdrag is in 1998 geratificeerd Monumentenwet) en op 1 september 2007 via de Wet op de Archeologische Monumentenzorg (Wamz) geïmplementeerd. De Wamz is een wijzigingswet en omvat een wijziging van de Monumentenwet 1988, de Wet Milieubeheer, de Ontgrondingenwet en de Woningwet, op grond waarvan overheden onder andere bij bodemingrepen verplicht rekening moeten houden met het behoud van archeologische waarden. Sinds de invoering van deze wet zijn gemeenten belast met de zorgplicht voor het archeologisch erfgoed. Dit is niet veranderd met de inwerkingtreding van de Erfgoedwet (1-7-2016). Sindsdien is het behoud en beheer van het Nederlandse erfgoed geregeld door één integrale Erfgoedwet. De omgang met archeologie in de fysieke leefomgeving zal in de nieuwe Omgevingswet worden geregeld, die in 2021 in werking zal treden. Het uitgangspunt is dat de beschermingsniveaus zoals die in de eerdere wetten en regelingen golden, worden gehandhaafd.

#### Archeologie

Om invulling te geven aan deze gemeentelijk zorgtaak heeft de gemeente Rucphen een erfgoedkaart met toelichting opgesteld en vastgesteld. Hierin is een Archeologisch waarden- en verwachtingenkaart en een Advies archeologische beleidskaart opgenomen. De Archeologische waarden- en verwachtingskaart geeft informatie over de ligging en de omvang van alle bekende archeologische terreinen en de verwachting (hoog, middelhoog, laag) op de aanwezigheid van nog onbekende archeologische objecten en terreinen. In figuur 14 is een uitsnede van de Archeologische beleidskaart weergegeven. Het plangebied ligt in het beleidsgebied Dorpskern.

**Figuur 14: Uitsnede Archeologische beleidsadvieskaart, Erfgoedkaart, gemeente Rucphen**

#### *Archeologisch beleidsadviesgebied 3 (Dorpskernen).*

Voor dorpskernen is de archeologische waarde al vastgesteld. Om het archeologisch bodemarchief van deze gebieden gedegen te beheren is vanaf een bodemverstoring met een minimum oppervlakte van 100 m² en een diepte van 50 cm een archeologisch onderzoek vereist.

#### *Bureauonderzoek en Inventariserend veldonderzoek*

BAAC bv heeft een archeologisch bureauonderzoek en inventariserend veldonderzoek met behulp van boringen (verkennende fase) uitgevoerd. Het volledige onderzoek (Bureauonderzoek en Inventariserend veldonderzoek verkennende fase, BAAC rapport V-18.0090, juni 2018) is bijgevoegd in de afzonderlijke bijlage. Uit het onderzoek blijkt dat de archeologische verwachting naar een lage verwachting kan worden bijgesteld. Ten eerste kent de bodem een dermate grote mate van verstoring dat er geen intacte archeologische resten meer te verwachten zijn en ten tweede blijkt dat de ligging van het plangebied in verhouding tot de hogere gronden net ten oosten van het plangebied aantrekkelijker waren voor bewoning.

De kans op het aantreffen van behoudenswaardige archeologische waarden is klein. Daarom vormt archeologie geen belemmering voor de ontwikkelingsplannen.

Let wel: als men tijdens bouw- of andere werkzaamheden ondanks vooronderzoek toch op archeologische resten stuit, dan moet dit volgens artikel 5.10 van de Erfgoedwet uit juli 2016 zo spoedig mogelijk gemeld worden bij de Minister van OC&W (de Rijksdienst voor het Cultureel Erfgoed: Infodesk email: info@cultureelerfgoed.nl of tel: 033-4217456). In dit geval kan het ook bij de gemeente.

#### Cultuurhistorie

De gemeentelijke Cultuurhistoriekaart omvat een gecombineerde cultuurhistorische waardenkaart en een cultuurhistorische beleidskaart. Op de Cultuurhistoriekaart zijn de in de gemeente aanwezige cultuurhistorische waarden aangegeven met betrekking tot het (steden)bouwkundig erfgoed, het historischgeografisch erfgoed en de historische groenwaarden. In figuur 15 is een uitsnede van de Cultuurhistoriekaart weergegeven. De planlocatie ligt in het gebied dat is aangewezen als 'Zone Cultuurgronden 1840' en 'historisch gegroeide ruimtelijke structuur (lage waarde)'.

**Figuur 15: Uitsnede Cultuurhistoriekaart, Erfgoedkaart, gemeente Rucphen**

#### *Zone Cultuurgronden 1840*

Deze categorie duidt het gebied aan, dat voor de grootschalige heideontginningen reeds in cultuur was gebracht. De cultuurgronden omvatten akkerlanden, weilanden en kleine bospercelen. In tegenstelling tot de hogere zandgronden van Noord-Brabant ontbreekt in dit gebied een duidelijke landschappelijke zonering (een patroon waarbij akkerlanden voorkomen op dekzandruggen en weilanden in beekdalen), die samenhangt met de hoogteligging van gronden. Wel domineren aan de randen van de 'zone cultuurgronden (1840)' de weilanden, hetgeen samenhangt met de overgang naar de natte heidegronden. Opvallend is bovendien dat veel weilanden relatief dicht bij de erven zijn gesitueerd. Dit duidt erop dat veeteelt een prominente rol speelde in het boerenbedrijf.

De omgeving van de planlocatie is al geruime tijd bebouwd gebied. Op de historische kaarten in figuur 15 is af te lezen dat de Lindestraat tussen 1950 en 1975 steeds meer bebouwd raakt. Het toevoegen van een woning op deze locatie doet geen afbreuk aan de 'zone Cultuurgronden 1840', maar versterkt het aanwezige bebouwingspatroon.

#### *Historische gegroeide ruimtelijk structuur (lage waarden)*

Een deel van de kern Sint Willebrord is aangeduid als 'historisch gegroeide ruimtelijke structuur (lage waarde)', waaronder de planlocatie. In dit gebied weerspiegelt de huidige stedenbouwkundige structuur de oude verkavelingsstructuur van het agrarisch cultuurlandschap. De kenmerkende stedenbouwkundige structuur is in de twintigste eeuw tot stand gekomen.

#### *Historische geografie*

De Palingstraat is aangeduid als 'overige weg'. De palingstraat heeft dus geen historisch geografische waarden.

#### *5.1.4 Hinder*

Bij ruimtelijke ontwikkelingen dient rekening te worden gehouden met eventuele milieuhinder als gevolg van (bedrijfs-)activiteiten. Uitgangspunt daarbij is dat bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. Voor het bepalen van de aan te houden afstanden wordt de VNG-publicatie 'Bedrijven en Milieuzonering' gehanteerd. Deze uitgave bevat een lijst, waarin voor een hele reeks van milieubelastende activiteiten richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstand geldt tussen enerzijds de bestemming die bedrijven (of andere milieubelastende functies) toelaat

en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. De gegeven afstanden zijn in het algemeen richtafstanden en geen harde afstandseisen.

#### Milieuzones

De directe omgeving van het plangebied bestaat uit een woongebied. De bedrijven die in de bebouwde kom van St. Willebrord gevestigd zijn vallen in de milieucategorie 1 en 2, mits anders is aangegeven in het bestemmingsplan. Ten noorden van de planlocatie ligt een bouwvlak ten behoeve van een glastuinbouwbedrijf, binnen dit bouwvlak is geen kas of bedrijfsbebouwing meer aanwezig.

Alle bedrijven gelegen binnen een straal van 200 meter van de planlocatie zijn beoordeeld. De gehele strook met bedrijven die binnen een straal van 200 meter van de planlocatie bevinden, zijn in het vigerende bestemmingsplan aangeduid met functieaanduiding 'Bedrijf tot en met categorie 2'. Dit betekent dat er geen bedrijven in een hogere milieucategorie op deze locatie mogelijk zijn. Ook de glastuinbouwbedrijven nabij de planlocatie vallen in milieucategorie 2. De richtafstand van een bedrijf in milieucategorie 2 bedraagt 30 meter.

Het toekomstig woonperceel van de planlocatie bevindt zich op een afstand van circa 75 meter of meer van de van de bedrijfsbestemmingen. De afstanden van de glastuinbouwbedrijven tot de planlocatie bedragen minimaal 28 meter. Omdat de planlocatie gelegen is in gemengd gebied mag er een reductie plaats vinden van een stap. Dit houdt in dat de afstand van de planlocatie tot (agrarische) bedrijven minimaal 10 meter moet bedragen, hier wordt aan voldaan.

De beoogde ontwikkeling staat de bedrijfsvoering van de bedrijven niet in de weg en andersom heeft het bedrijventerrein geen nadelige invloed op woon- en leefklimaat van de nieuwe woning.

#### *5.1.5 Geur*

De Wet geurhinder en veehouderij (Wgv) is op 1 januari 2007 in werking getreden en vormt het beoordelingskader voor geurhinder uit de veehouderij. Gemeenten hebben meer beleidsvrijheid gekregen, doordat ze zelf desgewenst een andere norm mogen stellen dan in de Wgv is opgenomen. In de nabijheid van het plangebied zijn geen veehouderijbedrijven gelegen, die op een dermate korte afstand liggen dat deze belemmeringen voor de planlocatie op kunnen leveren.

Een woning is in het kader van de Wet geurhinder en veehouderij een geurgevoelig object. Vanuit de Wet geurhinder en veehouderij dient onderscheid te worden gemaakt in twee soorten contouren, namelijk contouren die gelden voor de bebouwde kom (3 ou-contouren of een vaste afstand van 100 meter) en contouren die gelden buiten de bebouwde kom (14 ou-contouren of een vaste afstand van 50 meter). De planlocatie ligt buiten de bebouwde kom.

**Figuur 16: Geurbelasting maximale invulling, Planmer Buitengebied Rucphen 2012, 3e herziening**

De Wet geurhinder en veehouderij geeft de gemeenten de bevoegdheid om, binnen gestelde marges, bij verordening afwijkende geurnormen op te stellen in een gebiedsvisie. De gemeente Rucphen heeft geen geurverordening opgesteld.

(Intensieve) veehouderijen hebben een grote geurcontour. In de nabije omgeving van de planlocatie zijn geen veehouderij bedrijven gevestigd. Er ligt over de planlocatie geen geurcontour, zie figuur 16.

#### *Woon- en leefklimaat*

Onder voorgrondbelasting wordt de geurbelasting van één veehouderij, die de meeste geurbelasting op het geurgevoelige object veroorzaakt, verstaan. Voor de een representatieve bepaling van de voorgrondbelasting dient de geurbelasting van de omliggende veehouderijen afzonderlijk berekend te worden, om te bepalen welke de dominante veehouderij is.

Onder achtergrondbelasting wordt de geurbelasting van de in de omgeving liggende veehouderijen op een geurgevoelig object verstaan.

In figuur 16 is een uitsnede uit Plan-MER herziening Structuurvisie RO transitie veehouderij, provincie Noord-Brabant d.d. 9 september 2013 weergegeven. In de uitsnede is de achtergrondbelasting geur in kaart gebracht. Hieruit blijkt dat het woon- en leefklimaat op basis van de achtergrondbelasting geur ter plaatse van de planlocatie als 'zeer goed' te kwalificeren is.

**Figuur 17: uitsnede kaart Achtergrondbelasting geur**

Eventueel toekomstige uitbreidingen van bestaande veehouderijen blijft in beginsel mogelijk. De uitbreidingsruimte van bestaande veehouderijen wordt niet beperkt door de beoogde planontwikkeling op de locatie Lindestraat naarst nummer 16 te St. Willebrord. Daarnaast hebben de aanwezige veehouderijbedrijven geen beperkende invloed voor de ontwikkeling op de planlocatie, zie figuur 17.

Gelet op het bovenstaande wordt door het oprichten van de nieuwe woning op de locatie Lindestraat naast nummer 16 de omliggende bedrijven niet belemmerd.

## *5.1.6 Externe veiligheid*

Een risico inventarisatie externe veiligheid betreft alle risicobronnen die invloed hebben of kunnen hebben op het plaatsgebonden risico en groepsrisico, zoals Bevi-inrichtingen, transportassen en transportleidingen die gebruikt worden voor het vervoer van gevaarlijke stoffen.

**Figuur 18: Uitsnede risicokaart, provincie Noord-Brabant**

#### Inrichtingen

Het Besluit externe veiligheid inrichtingen (Bevi) is gericht aan het bevoegd gezag inzake de Wet milieubeheer en de Wet ruimtelijke ordening en heeft onder meer tot doel om bij nieuwe situaties toetsing aan de risiconormen te waarborgen. Het Bevi is van toepassing op vergunningplichtige risicovolle bedrijven en de nabijgelegen al dan niet geprojecteerde (beperkt) kwetsbare objecten. Voor de toepassing van het Bevi, wordt een nieuw ruimtelijk besluit gezien als een nieuwe situatie.

#### Transportassen

Beoordeling van de risico's veroorzaakt door het vervoer van gevaarlijke stoffen over het spoor, het water en de weg dient plaats te vinden aan de hand van het Besluit externe veiligheid transportroutes (Bevt). Bij nieuwe ruimtelijke ontwikkelingen langs transportassen die deel uitmaken van het Basisnet Weg, Water en/of Spoor kan de berekening van het plaatsgebonden risico achterwege blijven. Hiervoor gelden namelijk de afstanden die in bijlage 2, 3 en 4 van het Bevt zijn opgenomen. Op deze afstanden mag het plaatsgebonden risico vanwege het vervoer van gevaarlijke stoffen niet meer bedragen dan 10-6 per jaar. Voor het Basisnet Weg geldt dat daar waar in de tabel van bijlage 2 van het Bevt de afstand '0' is vermeld het plaatsgebonden risico vanwege het vervoer op het midden van de weg niet meer mag bedragen dan 10-6 per jaar.

#### Transportleidingen

Wanneer sprake is van relevante buisleidingen in een gebied, dient er een ruimtelijke reservering opgenomen te worden in het bestemmingsplan voor het plaatsgebonden risico (PR) en een verantwoording van het groepsrisico (GR). Binnen de PR 10-6 risicocontour mogen geen kwetsbare objecten aanwezig zijn en zo mogelijk ook geen beperkt kwetsbare objecten. Het invloedsgebied reikt bij brandbare vloeistoffen tot net buiten de 10- 6 contour, voor leidingen met aardgas en chemicaliën moet dat per geval bekeken worden. De voor onderhoud gereserveerde ruimte bedraagt minimaal 5 meter aan beide zijden van de leiding.

#### Samenvatting:

Om te bepalen of er in de directe omgeving bedrijven zijn gelegen waarop het Bevi van toepassing is, risicorelevante transportassen of risicorelevante buisleidingen in de buurt zijn gelegen, is de risicokaart geraadpleegd (figuur 18). De risicokaart toont in de directe omgeving (binnen een straal van 200 meter) van de planlocatie geen inrichtingen die met betrekking tot externe veiligheid van invloed kunnen zijn op het initiatief. De brandweer Midden- en West-Brabant deelt mede dat zij geen aanvullende eisen hebben. Wel is het standaardadvies externe veiligheid van toepassing. Deze is als bijlage toegevoegd aan onderhavig plan.

#### *5.1.7 Water*

#### *Beleid waterschap Brabantse Delta*

Het waterschap Brabantse Delta is verantwoordelijk voor het waterbeheer in de regio. Het gaat dan om het waterkwantiteits en - kwaliteitsbeheer, de waterkeringzorg, waterzuivering, het grondwaterbeheer, het waterbodembeheer en vaak ook het scheepvaartbeheer. Het waterschap heeft de grondslag van haar beleid opgenomen in het waterbeheersplan 2016-2021.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. De Keur is onder andere te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak, en de hydrologische uitgangspunten bij de keurregels voor afvoeren van hemelwater'.

**Figuur 20: Uitsnede keurkaart, Waterschap Brabantse Delta**

#### Grondwaterbeschermingsgebied

De planlocatie ligt in een boringsvrije zone van grondwaterbeschermingsgebied Seppe. Er ligt een waterloop B nabij de planlocatie. Er zijn geen waterlopen en/of waterpartijen in de directe nabijheid aanwezig die van invloed zijn op de planlocatie (figuur 19 & 20).

#### Riolering en infiltratie

Uitgangspunt voor de waterhuishouding in met name nieuwbouwprojecten, is een duurzaam gescheiden systeem. Dit betekent dat schoon hemelwater, wat valt op daken en terreinverharding, zoveel mogelijk in het gebied opgevangen en geïnfiltreerd dient te worden en alleen het vervuilde afvalwater via het riool wordt afgevoerd naar de rioolwaterzuiveringsinstallatie. De hoeveelheid afvalwater, die getransporteerd wordt naar de rioolwaterzuiveringsinstallatie zal hiermee afnemen, wat uit het oogpunt van milieu een positieve ontwikkeling betekend. zowel regenwater als afvalwater van de toekomstige woning wordt aangesloten op het bestaande gemeentelijke vrijevalriolering In de Lindestraat.

Het waterschap is geen voorstander van het toepassen van uitlogende bouwmaterialen zoals lood, koper, zink en zacht PVC. Bij voorkeur het gebruik hiervan reguleren door middel van een privaatrechtelijke overeenkomst. Op pagina 37 staat vermeld dat het 'woonvlak' kleiner is dan 2000 m2 en dat daarom geen retentie/infiltratie nodig is. Dit is echter onjuist. Conform de Keur van het waterschap is de toename van verhard oppervlak bepalend; als > 2000m2 dan is retentie/berging noodzakelijk

Het Waterschap Brabantse Delta heeft in het beleid aangegeven dat er geen infiltratie dan wel retentie toegepast hoeft te worden als de toename van het verhard oppervlak maximaal 2000 m² bedraagt. Het woonvlak van de planlocatie is kleiner dan 2.000 m², er zal dus nooit een toename van 2000 m² of meer van het verharde oppervlak plaats vinden. Het is derhalve niet nodig om te voorzien in infiltratie of retentie.

#### *Watertoets*

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijkswateren, regionale wateren en grondwater. De watertoets zorgt er voor dat bij alle ruimtelijke plannen aandacht is voor de kwaliteit én kwantiteit van water. De watertoets is verplicht bij alle plannen voor landelijk én stedelijk gebied. De gemeente doorloopt met het waterschap het watertoetsproces, dat bestaat uit advisering, toetsing en goedkeuring door het waterschap. Dit bestemmingsplan wordt voorgelegd aan het waterschap Brabantse Delta. Het wateradvies wordt als vooroverlegreactie toegevoegd. Het waterschap Brabantse Delta heeft een positief wateradvies gegeven tegenover het voorontwerpbestemmingsplan. Het vooroverleg reactie is toegevoegd in de bijlage.

#### *5.1.8 Ecologie*

#### Algemeen

Bij ruimtelijke ontwikkelingen kunnen wettelijk beschermde dieren en plantensoorten in hun algemeenheid of wettelijk beschermde gebieden in het geding zijn. Om de natuurwaarden van de projectlocatie te kunnen beoordelen moet er getoetst worden aan wat beschreven staat in de Wet natuurbescherming. Daarnaast is het beleid aangaande het Natuurnetwerk van belang.

#### Gebiedsbescherming

Op grond van de Wet natuurbescherming is het verboden activiteiten te verrichten die leiden tot aantasting van wettelijk beschermde soorten en van hun voortplantingsplaats, vaste rustplaats of vaste verblijfplaats. De Wet natuurbescherming regelt de bescherming van gebieden die om hun ecologische waarde beschermd moeten worden. Daaronder vallen onder andere de zogenaamde Natura 2000 gebieden.

De planlocatie ligt niet in een speciale beschermingszone als bedoeld in de Wet natuurbescherming. Het ligt ook niet binnen het Natuurnetwerk. Het beleid dat daarop van toepassing is heeft geen betrekking op de planlocatie.

#### Beschermde soorten

Het is in theorie mogelijk dat op de locatie dier- en plantensoorten van de Habitatrichtlijnen voorkomen of dier- en plantensoorten die beschermd zijn op grond van de Wet natuurbescherming. De volgende beschermde soorten kunnen mogelijk in het plangebied worden aangetroffen, concreet zijn dit de kamsalamander, de heikikker, de poelkikker, de rugstreeppad, de vleermuis en de drijvende waterweegbree. Met uitzondering van vleermuis bestaat de habitat van deze soorten voornamelijk uit stromend dan wel stilstaand water. Op dit moment is er geen water op de locatie aanwezig. Het is dan ook nagenoeg uitgesloten dat op de locatie één of meer beschermende amfibiesoorten voorkomen.

De vleermuis leeft in bomen en/of in gebouwen. Verblijfplaatsen van vleermuizen kunnen worden gevonden in spouwmuren, maar ook achter betimmering en daklijsten en zijn dus zeer moeilijk op te sporen. Op de planlocatie worden geen bomen gekapt. De enige bebouwing die aanwezig is op het perceel is een dierenverblijf.

#### Ecologische quickscan

#### Soorten

In het plangebied of binnen de invloedssfeer van de werkzaamheden, zijn de volgende potentiële natuurwaarden aangetroffen waar rekening mee gehouden dient te worden:

- Algemene broedvogels (niet jaarrond beschermd).
#### Effecten

Doordat de werkzaamheden op het land plaatsvinden, beperkt van aard zijn, en preventief afdoende maatregelen kunnen worden getroffen, zijn géén negatieve effecten op strikter beschermde soorten te verwachten.

#### Beschermde gebieden

Het plangebied ligt niet in beschermde gebieden krachtens Natura 2000, EHS / de Provinciale Verordening. Er is voldoende aannemelijk gemaakt, dat effecten van de plannen op beschermde gebieden in de ruimere omgeving uitgesloten zijn.

## *Conclusie*

Als broedbiotoop is de thujahaag in het westelijke deel enigszins geschikt voor soorten als de merel en kleinere zangvogels. Indien men voornemens is deze te verwijderen in het voorjaar of de zomer, is het wenselijk deze te controleren op in gebruik zijnde nesten. Als nesten zijn verlaten is verwijdering zonder meer mogelijk. Het verstoren van broedende vogels is conform de Wet natuurbescherming niet toegestaan.

#### *5.1.9 Luchtkwaliteit*

Conform de Wet Luchtkwaliteit kan elk project dat NIBM (niet in betekenende mate) bijdraagt aan de verslechtering van de luchtkwaliteit uitgevoerd worden. Als het plan NIBM aan de luchtkwaliteit bijdraagt, hoeft geen uitgebreid luchtkwaliteitsonderzoek meer uitgevoerd te worden.

Op 1 augustus 2009 is het Nationaal Samenwerkingsprogramma Luchtkwaliteit (NSL) in werking getreden. Het NSL zorgt ervoor dat Nederland binnen de door Europa gestelde termijn zal voldoen aan de Europese grenswaarden op het gebied van fijn stof en stikstofdioxide. In het NSL is een lijst met ruimtelijke infrastructurele projecten opgenomen met een maatregelenpakket, dat ervoor gaat zorgen dat de huidige overschrijdingen van de luchtkwaliteit worden opgelost en de negatieve effecten van geplande ruimtelijke ontwikkelingen worden gecompenseerd.

De inwerkingtreding van het NSL heeft gevolgen voor het NIBM. Een plan is vanaf 1 augustus 2009 NIBM als het een toename van de concentratie van fijn stof (PM10) of stikstofdioxide (NO2) veroorzaakt die niet meer bedraagt dan 3 % van de jaargemiddelde concentratie van die stof. Dit komt overeen met een toename van maximaal 1,2 microgram/m³ voor zowel PM10 en NO2. De categorieën die altijd NIBM zijn, zijn de volgende:

#### *Woningbouw:*

- 1500 woningen (netto) bij minimaal 1 ontsluitingsweg;
- 3000 woningen (netto) bij minimaal 2 ontsluitingswegen met een gelijkmatige verkeersverdeling.

Er vindt ter plaatse van de planlocatie een toevoeging plaats van één grondgebonden woning. Een project wat NIBM bijdraagt omvat maximaal een toevoeging van 1500 woningen bij minimaal één ontsluitingsweg. Gesteld kan worden dat de beoogde ontwikkeling een 'niet in betekende mate' bijdrage levert die beschouwd kan worden als een verslechtering van de luchtkwaliteit.

Om het woon- en leefklimaat met betrekking tot de luchtkwaliteit te bepalen wordt gebruik gemaakt van de monitoringstool van het Nationaal Samenwerkingsprogramma Luchtkwaliteit. Uit de monitoringstool blijkt dat er geen belemmeringen zijn op de planlocatie.

#### *5.1.10 Toetsing besluit milieueffecten rapportage*

Bij besluit van 21 februari 2011 heeft de wetgever het Besluit milieueffectrapportage en het Besluit omgevingsrecht gewijzigd. De belangrijkste wijziging betreft het meer 'in lijn brengen' van het Besluit m.e.r. met de Europese richtlijn m.e.r. Dit houdt in dat onder andere de zogenaamde drempelwaarde voor activiteiten een indicatief karakter heeft gekregen. Met dit wijzigingsbesluit is bepaald dat voor activiteiten die op de bij het besluit behorende C‐ en D‐lijst zijn opgenomen, altijd aandacht aan m.e.r. geschonken dient te worden. Op hoofdlijnen komt het erop neer dat voor activiteiten die behoren tot de C‐lijst een m.e.r.‐plicht volgt en voor activiteiten op de D‐lijst volgt dan wel een m.e.r.‐ beoordelingsplicht dan wel een motivering dat geen m.e.r.(beoordeling) nodig is.

Onder lijst D van het Besluit m.e.r. valt een stedelijk ontwikkelingsproject als het een project meer dan 2.000 woningen omvat. Binnen de planlocatie omvat de ontwikkeling één woning. Gesteld kan worden dat de milieueffecten gevolgen van de realisatie van één woning van dien aard zijn dat er geen m.e.r.-plicht of m.e.r – beoordeling aan de orde is.

# <span id="page-40-0"></span>**Hoofdstuk 6 Juridische aspecten**

Het onderhavige bestemmingsplaan is, in navolging van het vigerende bestemmingsplan 'Kom St. Willebrord', een gedetailleerd bestemmingsplan. In de regels behorende bij de onderhavige herziening, is zoveel mogelijk aansluiting gezocht bij de juridische regelgeving, zoals deze in dat plan is gehanteerd. In de regels behorende bij de onderhavige herziening, is zoveel mogelijk aansluiting gezocht bij de juridische regelgeving, zoals deze in dat plan is gehanteerd. In paragraaf 6.1 zal een algemene toelichting van de verbeelding worden gegeven. Daarna wordt in paragraaf 6.2 een algemene toelichting van de regels beschreven.

## <span id="page-40-1"></span>**6.1 Algemene toelichting verbeelding**

De verbeelding is getekend uitgaande van het rapport 'Digitaal Uitwisselbare Ruimtelijke Plannen' (DURP) en het rapport 'Standaard Vergelijkbare Bestemmingsplannen 2012' (SVBP2012). Hierdoor wordt het mogelijk met toevoeging van een codering de plannen digitaal uit te wisselen.

De verbeelding is getekend op een kadastrale ondergrond. Op de verbeelding zijn vrijwel alle functies apart bestemd, waardoor het direct mogelijk is om met het bijbehorende renvooi te zien welke bestemmingen aan de gronden binnen de planlocatie gegeven zijn. In de bijbehorende regels zijn de bestemmingsomschrijving en de bouwregels te vinden.

#### Bestemmingsvlak en bouwvlak

Elke bestemming bestaat doorgaans uit een bestemmingsvlak en een bouwvlak. Het bestemmingsvlak geeft aan waar een bepaald gebruik toegestaan is. Het bouwvlak is een gebied op de verbeelding waarvoor de mogelijkheden om te bebouwen in de bestemmingsregels zijn aangegeven. Bouwvlakken worden op de verbeelding doorgaans voorzien van aanduidingen die betrekking hebben op de maatvoering en/of functie.

## Aanduidingen

De letteraanduiding van de bestemmingen zijn ingetekend in het bestemmingsvlak. Nadere specificaties die iets zeggen over het gebruik of bouwmogelijkheden zijn aangegeven door aanduidingen.

#### <span id="page-40-2"></span>**6.2 Algemene toelichting regels**

De regels zijn gebaseerd op het rapport 'Standaard Vergelijkbare Bestemmingsplannen' (SVBP) van 2012. Hierin zijn afspraken en aanbevelingen opgenomen met betrekking tot de opbouw en de presentatie van het bestemmingsplan (digitaal en analoog).

De bestemmingsplanregels bestaan uit vier hoofdstukken:

- Hoofdstuk 1 Inleidende regels;
- Hoofdstuk 2 Bestemmingsregels;
- Hoofdstuk 3 Algemene regels;
- Hoofdstuk 4 Overgangs- en slotregels
- *6.2.1 Hoofdstuk 1 Inleidende regels*

## Artikel 1 Begrippen

In dit artikel worden de begrippen die van toepassing zijn op de regels verklaard. Een en ander voorkomt dat er bij de uitvoering van het plan onduidelijkheden ontstaan over de uitleg van bepaalde begrippen.

#### Artikel 2Wijze van meten

In het artikel 'wijze van meten' is een regeling opgenomen waarin bepaald is hoe de voorgeschreven maatvoering in het plan gemeten moet worden

#### *6.2.2 Hoofdstuk 2 Bestemmingsregels*

#### Artikel 3 Tuin

De gronden met de bestemming 'Tuin' zijn bestemd voor tuinen, erven en verhardingen, parkeervoorzieningen, water en waterhuishoudkundige voorzieningen. Binnen deze bestemming mogen uitsluitend erkers, balkons of

luifels ten behoeve van aangrenzende hoofdgebouwen worden gebouwd. In de regels zijn nadere bouwregels gegeven voor deze uitbreidingen en voor bouwwerken, geen gebouwen zijnde.

#### Artikel 4 Wonen

De voor 'Wonen' aangewezen gronden zijn bestemd voor wonen, met per woning de huisvesting van één huishouding, wegen, paden, pleinen, parkeervoorzieningen, groenvoorzieningen en andere voorzieningen ten diensten van de bestemming. In de regels is bepaald dat woningen dienen te worden opgericht in het op de plankaart aangegeven bouwvlak. Ook zijn regels gegeven voor het plaatsen van bouwwerken geen gebouwen zijnde en bijgebouwen.

#### Artikel 5 Waarde-Archeologie 3

Over de planlocatie is een dubbelbestemming ten behoeve van mogelijk aanwezige archeologische waarden opgenomen. Indien uit onderzoek is gebleken dat er geen archeologische waarden meer aanwezig zijn, of deze niet (meer) van waarde zijn, kan de dubbelbestemming worden gewijzigd of vervallen.

#### *6.2.3 Hoofdstuk 3 Algemene regels*

#### Artikel 5 Anti-dubbeltelregel

Het artikel 'Anti-dubbeltelregel' bevat bepalingen om te voorkomen dat met het bestemmingsplan strijdige situaties ontstaan of worden vergroot. De redactie is wettelijk vastgelegd in het Besluit ruimtelijke ordening en overeenkomstig opgenomen.

#### Artikel 6 Algemene bouwregels

In dit artikel is een aantal aanvullende bouwregels opgenomen die voor alle bestemmingen kunnen gelden, zoals een regeling voor ondergronds bouwen.

#### Artikel 7 Algemene gebruiksregels

In dit artikel is een algemeen gebruiksverbod gegeven voor gebruik in strijd met de bestemming.

#### Artikel 8 Algemene aanduidingregels

In dit artikel is een aantal aanvullende regels opgenomen die voor aanduidingen gelden.

#### Artikel 9 Algemene afwijkingsregels

In dit artikel is een aantal algemene afwijkingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken.

#### Artikel 10 Algemene wijzigingsregels

In dit artikel is een aantal algemene wijzigingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken die niet met toepassing van de afwijkingsbepalingen geregeld kunnen worden. Bijvoorbeeld een geringe wijziging van de bestemmingsgrens.

Artikel 11 Overige regels

In dit artikel zijn de overige regels opgenomen.

## *6.2.4 Hoofdstuk 4 Overgangs- en slotregels*

#### Artikel 12 Overgangsrecht

In de overgangsrechtregel is een regeling opgenomen voor bebouwing en gebruik dat al bestond bij het inwerking treden van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd. De redactie is wettelijk vastgelegd en overeenkomstig opgenomen.

#### Artikel 13 Slotregel

In de slotregel wordt de officiële naam van het plan weergegeven. Onder deze naam kan het bestemmingsplan aangehaald worden.

# <span id="page-42-0"></span>**Hoofdstuk 7 Economische uitvoerbaarheid**

#### <span id="page-42-1"></span>**7.1 Economische uitvoerbaarheid**

Het onderhavige bestemmingsplan voorziet in het oprichten van maximaal één nieuwe grondgebonden woning, volgens de Bro aan te merken als bouwplan. De gemeente Rucphen heeft ten behoeve van het voorgestane plan een anterieure overeenkomst gesloten met de initiatiefnemer van de gronden. Deze overeenkomst heeft onder andere de strekking dat de gemeente geen enkel risico loopt ten aanzien van de economische uitvoerbaarheid van dit plan.

# <span id="page-43-0"></span>**Hoofdstuk 8 Overleg en inspraak**

## <span id="page-43-1"></span>**8.1 Maatschappelijke uitvoerbaarheid**

#### *8.1.1 Inleiding procedure*

## Planologische procedure

Voordat een bestemmingsplan geldig is, volgt de gemeente een procedure. De procedure bestaat uit drie fasen: voorontwerp, ontwerp en vastgesteld plan. In de voorontwerpfase wordt vooroverleg gepleegd met alle betrokken overheden en partijen. Tijdens de ter inzage (6 weken) het voorontwerp kan eenieder gebruik maken op het recht van inspraak. De ingekomen inspraakreacties worden beantwoord in een inspraakrapportage.

De achtereenvolgende fase is de ontwerpfase. Tijdens de ter inzageperiode (6 weken) heeft eenieder het recht om een zienswijze te geven. De zienswijzen worden verwerkt en beantwoord in een zienswijzenrapportage. Pas daarna kan de wettelijke procedure met betrekking tot vaststelling van het bestemmingsplan van start gaan.

### Relatie onderhavig bestemmingsplan met eerdere bestemmingsplannen

Het onderhavige bestemmingsplan is, in navolging van het vigerende bestemmingsplan 'Kom St. Willebrord', een gedetailleerd bestemmingsplan. In de regels behorende bij de onderhavige herziening, is zoveel mogelijk aansluiting gezocht bij de juridische regelgeving, zoals deze in dit plan is gehanteerd. Het onderhavig bestemmingsplan wordt middels een zogenoemde 'postzegelbestemmingsplannen' juridisch-planologisch mogelijk gemaakt.

#### *8.1.2 Vooroverleg*

Op grond van artikel 3.1.1 van het Bro wordt bij de voorbereiding van een bestemmingsplan overleg gepleegd met het waterschap, diensten van het rijk en provincie die betrokken zijn bij de ruimtelijke ordening en eventueel andere gemeenten.

Het plan is in het kader van het vooroverleg beschikbaar gesteld aan de volgende partners:

- Provincie Noord-Brabant.
- Waterschap Brabantse Delta.
- Brandweer Midden- en West-Brabant.

#### Reactie provincie Noord-Brabant

De provincie Noord-Brabant heeft geen aanleiding gezien tot het maken van opmerkingen met betrekking tot het ingevulde e-formulier over het voorontwerp. Het wettelijk vooroverleg kan dan ook als afgerond beschouwd worden. De bepalingen van de Verordening Ruimte Noord-Brabant blijven van kracht.

#### Reactie waterschap Brabantse Delta

Het waterschap Brabantse Delta heeft een positief wateradvies gegeven tegenover het voorontwerpbestemmingsplan. Het vooroverleg reactie is toegevoegd in de bijlage.

## Reactie brandweer Midden- en West-Brabant

De brandweer Midden- en West-Brabant deelt mede dat zij geen aanvullende eisen hebben. Wel is het standaardadvies externe veiligheid van toepassing. Deze is als bijlage toegevoegd aan onderhavig plan.

## *8.1.3 Inspraak*

Het voorontwerpbestemmingsplan "Bestemmingsplan Kom St. Willebrord, Lindestraat ongenummerd naast huisnummer 16" met planidentificatie NL.IMRO.0840.2584K0027-VO01 is voor een ieder ter inzage gelegd met ingang van 31 januari 2019 (tot en met 13 maart 2019) voor een periode van zes weken in het gemeentehuis van de gemeente Rucphen. Daarnaast was het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Naar aanleiding van de terinzagelegging van het voorontwerp "Bestemmingsplan Kom St. Willebrord, Lindestraat ongenummerd naast huisnummer 16" is er één inspraakreactie ingediend. Deze reactie geeft de gemeente geen aanleiding om het bestemmingsplan aan te passen. In de bijlage aan onderhavig bestemmingsplan is het inspraakverslag toegevoegd.

#### *8.1.4 Zienswijzen*

Het ontwerpbestemmingsplan "Bestemmingsplan Kom St. Willebrord, Lindestraat ongenummerd naast huisnummer 16" met planidentificatie NL.IMRO.0840.2584K0027-ON01 is voor een ieder ter inzage gelegd met ingang van 2 mei 2019 (tot en met 12 juni 2019) voor een periode van zes weken in het gemeentehuis van gemeente Rucphen. Daarnaast was het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Tijdens de inzage periode zijn er geen zienswijzen ingediend.

#### *8.1.5 Vaststelling*

Op 18 september 2019 heeft de gemeenteraad van de gemeente Rucphen het "Bestemmingsplan Kom St. Willebrord, Lindestraat ongenummerd naast huisnummer 16" met planidentificatie NL.IMRO.0840.2584K0027- DEF1 vastgesteld. Het raadsbesluit is toegevoegd aan onderhavig plan. Het vastgesteld plan ligt gedurende zes weken in het gemeentehuis van Rucphen ter inzage. Daarnaast is het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn separaat op de hoogte gebracht van de terinzagelegging.

# **Bijlagen**

- **1. Vooroverlegreacties**

| FRED Datab                                                                                                                                                                                                                                                                                                                                                                                                                                                                                                                                                                                                                                                                                                                           | ్రా<br>్లోనూ<br>1-17<br>2010        |  |
|--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|-------------------------------------|--|
| The state of the state of the state of the secure the secure the secure the secure the secure the secure of the secure of the secure the secure of the section and the section<br>1885 16 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1999 1<br>------------------------------------------------------------------------------------------------------------------------------------------------------------------------------<br>10 1 1 1000 1 19 19 1 19 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 |                                     |  |
| · E 11 M F 11 12 4 1 11 4 4 4 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1 1                                                                                                                                                                                                                                                                                                                                                                                                                                                                                                                                                        | L BOOK OCCOOL Concentrarian program |  |

Gemeente Rucphen Postbus 9 4715 ZG RUCPHEN Uw schrijven van : Uw kenmerk Zaaknummer : 19.ZK00755 Ons kenmerk : 19UT002248

Doorkiesnummer : 076 564 10 00 Datum : 20 februari 2019 Verzenddatum : 21 februari 2019

Onderwerp: wateradvies voorontwerp bestemmingsplan Kom st. Willebrord, Lindestraat ong. (naast nr. 16)

Geachte heer. mevrouw.

Op 31 januari 2019 heeft u het voorontwerp bestemmingsplan Kom st. Willebrord, Lindestraat ongeveer (naast nr. 16) toegestuurd met het verzoek om een wateradvies uit te brengen zoals bedoeld in artikel 3.1.1 lid 1 van het Besluit ruimtelijke ordening.

Aangezien de belangrijkste uitgangspunten voor het waterschap naar wens zijn opgenomen in het voorontwerp bestemmingsplan geven wij een positief wateradvies.

Wij vertrouwen erop u hiermee voldoende te hebben geïnformeerd. Voor nadere informatie kunt u contact opnemen met de heer J. Castricunn van het waterschap via telefoonnummer 076 564 10 00.

Hoogachtend, Namens het dagelijks bestuur, Hoofd afdeling vergunningen

ir. A.H.J. Bouten

#### **Waterschap Brabantse Delta**

Postbus 5520, 4801 DZ Breda T 076 564 10 00 **F** 076 564 10 11 **E** info@brabafltsedelta.nl I www.brabantsedelta.n1 K.v.K.nr: 51 181 584 IBAN NL88 NWAB 0636 7592 02 BIC NWABNL2GXXX BTW.nr: NL812566762B01

## **2. Standaard advies 2019 Rucphen**

Gemeente RUCPHEN T.a.v. College van Burgemeester en Wethouders Postbus 9 4715 ZG RUCPHEN

**Sector Risicobeheersing Taakveld RO&I**  Postbus 3208 5003 DE Tilburg Telefoon (088) 2250100 www.brandweermwb.nl

Onze referentie U.026006 Doorkiesnummer 06-53625089

Datum 21 december 2018 Behandeld door Harry Killaars Uw referentie E-mail info@brandweermwb.nl Uw brief van Onderwerp Standaardadvies 2019

#### Geacht College,

Een deel van uw gemeente is gelegen in het invloedsgebied van één of meerdere Brzo bedrijven en/of van een spoorlijn, autoweg of buisleiding. Uw beleid externe veiligheid en de Besluiten externe veiligheid inrichtingen (bevi), buisleidingen (bevb) en transportroutes (Bevt) verplicht u het groepsrisico te verantwoorden van ieder ruimtelijk besluit dat u in een invloedsgebied neemt. Verder dient u het Dagelijks Bestuur van de Veiligheidsregio Midden- en West- Brabant iedere keer in de gelegenheid te stellen om te adviseren inzake de rampenbestrijding en de zelfredzaamheid. Dit is visueel gemaakt voor uw gemeente in bijlage 1.

Daarnaast komen er steeds meer aanvragen die in de geest van de Omgevingswet verwerkt kunnen of dienen te worden. We benoemen in dit standaardadvies de kernwaarden van de Veiligheidsregio's zodat u bij het opstellen van een omgevingsvisie of omgevingsplan deze kernwaarden vroegtijdig kunt inbrengen bij de initiatiefnemers van omgevingsvisies en omgevingsplannen. Maar ook bij het verantwoorden van het groepsrisico in het kader van de wet en regelgeving zoals beschreven in de genoemde besluiten externe veiligheid.

Kernwaarden Veiligheidsregio Midden en West Brabant:

- 1. Samen werken aan een veiligere leefomgeving;
- 2. Afstand tot de risico's vergroot de veiligheid;
- 3. Bebouwing en omgeving bieden bescherming;
- 4. Gebouwen en gebieden zijn snel en veilig te verlaten;
- 5. De omgeving maakt snel en effectief optreden van de hulpdiensten mogelijk;
- 6. Iedereen is bekend met de risico's en weet hoe te handelen als het mis gaat.

#### **Werkingssfeer advies**

Met deze brief voorzien wij u van een standaard advies 2019, voor ruimtelijke ontwikkelingen in het invloedsgebied van een Bevi inrichting en/of de infrastructuur. U kunt de kernwaarden gebruiken voor de verantwoording van het groepsrisico voor ruimtelijke ontwikkelingen met plangebieden die niet zijn gelegen binnen de nader genoemde afstanden van risicobronnen. In bijlage 1 kunt u zien wanneer u het standaard advies kunt gebruiken en zijn de kernwaarden nader uitgewerkt voor uw gemeente.

Voor alle overige ruimtelijke ontwikkelingen dient u het Bestuur van Veiligheidsregio MWB in de gelegenheid te stellen een maatwerkadvies uit te brengen.

Heeft u vragen over de bereikbaarheid en de juiste hoeveelheid bluswater bij een object of geheel plangebied neem dan ook contact op met de Brandweer MWB.

Aanvragen voor maatwerk adviezen dient u te richten aan info@brandweermwb.nl

#### **1. Samenwerken aan een veiligere leefomgeving**

Een veilige leefomgeving draagt bij aan een duurzame en gezonde leefomgeving. Dit maakt uw gemeente en de woon-, werk- en leefgebieden voor de burgers aantrekkelijker.

Initiatiefnemers (burgers en ondernemers), maatschappelijke organisaties en de overheid streven samen naar een veiligere leefomgeving, dit is een gezamenlijke verantwoordelijkheid.

Initiatiefnemers zijn zelf verantwoordelijk voor het verkrijgen van maatschappelijk draagvlak voor hun initiatief. Of deze wordt verkregen, hangt onder andere samen met de professionele onderbouwing van de veiligheid van het desbetreffende initiatief. In dit samenspel van verschillende belangen geeft de Veiligheidsregio MWB duiding aan de risico's bij initiatieven en denkt mee over het minimaliseren van de risico's en de effecten.

- • Alle betrokkenen hebben inzicht in en zijn zich bewust van de risico's en de gevolgen van het initiatief, ook in relatie tot de al bestaande leefomgeving. Dit maakt een gewogen verantwoord besluit mogelijk.
Betrokkenen zijn burgers, buurbedrijven en de gebruikers van kwetsbare objecten.

- Aandacht voor een veilige leefomgeving is ook nodig bij voorgenomen ontwikkelingen en eventuele innovaties op het gebied van bijvoorbeeld circulaire economie en energie.
- Initiatiefnemers betrekken de Veiligheidsregio MWB in een zo vroeg mogelijk stadium bij het ontwerp van een veilig initiatief. Dit houdt in dat afstand tot, bescherming tegen, effectief optreden van, ontvluchten van en handelingsperspectief, onderdeel zijn van het ontwerp.
- Professionele overheidsorganisaties, waaronder Veiligheidsregio, de GGD en de Omgevingsdienst zijn de natuurlijke adviespartners bij ruimtelijke ontwikkeling. In het besluit kwaliteit leefomgeving (BKL) is aangeven dat in een omgevingsplan rekening dient te worden gehouden met veiligheidsrisico's van branden, rampen en crises.

Artikel 5.2 van het BKL (veiligheidsrisico's van branden, rampen en crises) In een omgevingsplan wordt voor risico's van branden, rampen en crises als bedoeld in artikel 10, onder a en b, van de Wet veiligheidsregio's, rekening gehouden met het belang van: het voorkomen, beperken en

bestrijden daarvan, mogelijkheden voor personen om zich daarbij in veiligheid te brengen, en de geneeskundige hulpverlening aan personen daarbij. Het eerste lid laat onverlet de in paragrafen 5.1.2.2 tot en met 5.1.2.7 gestelde specifieke regels over het waarborgen van de veiligheid.

De veiligheidsregio MWB zal binnen de kaders van het beleidsplan en bij ontwikkelingen in uw gemeenten een advies uitbrengen.

#### **2. Afstand tot de risico's vergroot de veiligheid**

Ondanks de maatregelen die de veiligheid ten goede komen bij het risico zelf, blijft er een kans bestaan dat er incidenten plaatsvinden met gevolgen voor en effecten op de omgeving en haar bewoners. Dit is extra belangrijk voor de kwetsbare mensen die zichzelf niet kunnen redden zonder hulp zoals jonge kinderen in kinderdagverblijven, gehandicapten en zorgbehoevenden. Denk bij een risico aan bijvoorbeeld droog bos, hoog water, een bedrijf dat werkt met gevaarlijke stoffen, of de vrachtwagen of spoorketelwagon die deze stoffen vervoert.

Het aantal slachtoffers wordt verlaagd door de afstand tussen de risico's en de gebieden waar mensen verblijven te vergroten. Naast afstand kan ook vegetatie en geografische ligging het aantal slachtoffers verlagen. Hiermee kan letsel, hinder en overlast beperkt blijven. Een grotere afstand levert ook meer tijd op om het gebied veilig te verlaten; dit vergroot de veiligheid bij incidenten.

De afstand tot een risico is dusdanig groot dat mensen zichzelf in veiligheid kunnen brengen en dat ook mensen die niet zelfredzaam zijn in veiligheid kunnen worden gebracht. Daarnaast zorgt afstand tussen verschillende risico's voor een beperking van gevolgeffecten, zoals het overslaan van brand naar een ander pand. Zo voorkom je dat een incident voor een volgend incident in de omgeving zorgt.

- Initiatieven, waardoor mensen langdurig verblijven in een gebied, zijn bij voorkeur op grote afstand van het risico.
- Bijeenkomsten en evenementen met grotere aantallen bezoekers zijn op dusdanige afstand gesitueerd dat ingeval van een incident de effecten op de bezoekers minimaal zijn.
- Een lage populatiedichtheid in de buurt van risicobronnen (door bijvoorbeeld lage bebouwingsdichtheid), hoge populatiedichtheid op grote afstand van risicobronnen.

- Groepen zeer kwetsbare personen verblijven niet in het gebied waar mensen direct moeten vluchten bij een (dreigende) calamiteit. Dit betreft scenario's zoals plasbrand, BLEVE, natuurbrand, gebieden met een hoog overstromingsrisico.
- Bij de indeling van gebieden is aandacht voor het beperken van de gevolgeffecten. Maak daarbij een bewuste afweging of clustering van risico's en/of risicobronnen een gewenste ontwikkeling is.

Zeer kwetsbare objecten hebben in de nieuwe Omgevingswet een plaats gekregen en men hanteert de nieuwe term zeer kwetsbare gebouwen. Maar ook grote groepen mensen in de buitenruimte hebben extra bescherming nodig. De zeer kwetsbare gebouwen zijn in bijlage 1 weergegeven.

#### **3. Bebouwing en omgeving bieden bescherming**

Hoeveel voorzieningen er ook worden getroffen, de kans blijft bestaan dat er incidenten plaatsvinden met nadelige gevolgen voor de leefomgeving en haar bewoners en bezoekers. Het is belangrijk dat de leefomgeving mogelijkheden biedt om te schuilen of die de nadelige effecten vertraagt. Dit kan gerealiseerd worden door bewuste keuzes te maken in bouwwijze, het type bebouwing en de inrichting van gebouwen. Zo kunnen mensen beschermd worden tegen de effecten van bijvoorbeeld overstromingen, rookwolken bij brand, explosies, verspreiding van giftige gassen en uitval nutsvoorzieningen.

- Fysieke elementen (wallen, dammen, etc.) kunnen als obstakel gedurende langere tijd bescherming bieden en beperken de effecten voor gebouwen en mensen. Deze elementen kunnen tevens meerdere functies hebben in de ruimte, bijvoorbeeld voor kleinschalige recreatie of natuurstrook.
- Gevelconstructies en technische installaties in gebouwen kunnen mensen die er verblijven beschermen tegen de effecten.
- Een bepaalde functie in een gebouw kan bescherming (buffer) bieden, bijvoorbeeld een parkeergarage aan de risicovolle zijde van een gebouw.
- In gebieden en wijken kunnen opvanggebieden benoemd zijn ten behoeve van evacuaties. Ook kunnen voorzieningen zijn aangebracht voor scenario's, zoals hoogwater en verstoring van de vitale infrastructuur.
- Afsluitbare ventilatie en goede detaillering verbeteren de vluchtmogelijkheden/schuilmogelijkheden. Aandachtspunt zijn bedrijfsloodsen waar meerdere personen verblijven. De eisen voor de luchtdichtheid van loodsen zijn vrij laag, waardoor de luchtkwaliteit gedurende een toxisch scenario niet voor 4 uur is gegarandeerd.

#### **4. Gebouwen en gebieden zijn snel en veilig te verlaten**

Als de bebouwing en de omgeving onvoldoende bescherming bieden bij incidenten, voorkomt een veilige ontvluchting (evacuatie) verdere slachtoffers. De aanwezigheid van goede vluchtroutes in een gebied zorgt ervoor dat de zelfredzaamheid van mensen in het gebied omhoog gaat. Op basis van een analyse van de risico's houdt het ontwerp van de gebouwen en ontsluitingswegen zelf rekening met de mogelijkheid om veilig en snel naar een veilige omgeving te vluchten.

- De entree en vluchtroutes van een gebouw bevinden zich aan de gebouwzijde die van de risicobron is afgekeerd. Deze vluchtroutes zijn ook bruikbaar voor verminderd zelfredzamen en voor het in veiligheid brengen van gewonden door de hulpdiensten.
- Vluchtroutes in de (openbare) ruimte zorgen ervoor dat mensen makkelijk en zo snel als mogelijk een veilige plaats kunnen bereiken, waar mogelijk geschikt voor verminderd zelfredzame personen.
- De vluchtroutes zijn o.a. via bewegwijzering bekend bij degenen die verblijven in het gebied.
- De capaciteit van de vluchtroutes past bij de populatiedichtheid van het gebouw en gebied, rekening houdend met tijdelijke populaties, zoals toerisme en evenementen.
- De opvangmogelijkheden voor de bewoners in het veilige gebied zijn afgestemd op de omvang van de populatie en veilig te bereiken via de vluchtroutes.
- Belangrijke informatie over het incident kan in het gebied ontvangen worden, zodat mensen weten wat er aan de hand is en wat ze moeten zoen. De locatiekeuze van vitale infrastructuur, zoals zendmasten voor telefonie, internet en voorzieningen voor elektriciteit, is zo gekozen, dat er zo min mogelijk risico is op uitval. De vitale infrastructuur is waar nodig beschermd tegen de effecten van incidenten om de continuïteit te waarborgen.

#### **5. De omgeving maakt snel en effectief optreden van de hulpdiensten mogelijk**

De inrichting van de fysieke leefomgeving kan bijdragen aan snelle en effectieve hulpverlening. Hulpverleners kunnen sneller optreden als de bereikbaarheid en aanrijdroutes van gebieden, gebouwen, bedrijven en evenemententerreinen doordacht is. Zo kunnen hulpdiensten de mensen sneller bereiken, in veiligheid brengen (bijvoorbeeld met ambulances) en de gevolgen van incidenten beperken.

Toegesneden voorzieningen voor bluswater zorgen voor een snelle en efficiënte bestrijding van incidenten. Daardoor beperkt dit de gevolgen voor de omgeving en haar bewoners en is naderhand een snellere terugkeer naar de 'normale' situatie mogelijk. Ook de opvang van bluswater is belangrijk, want zonder maatregelen kan vervuild bluswater het milieu langdurig vervuilen.

Effectief optreden van de hulpdiensten valt of staat met het hebben van toegankelijke en actuele informatie over de verblijfplaatsen van kwetsbare groepen, de risico's en mogelijke effecten op de fysieke leefomgeving. Dit leidt tot een betere voorbereiding en daardoor effectiever optreden van hulpverleners.

- Aanrijdroutes en toegangswegen zijn geschikt voor een snelle opkomst van het materieel van de hulpverleners en voor het afvoeren van gewonden. Opstelplaatsen voor het materieel zijn beschikbaar. Gebieden zijn voor hulpverleners van meerdere kanten en windrichtingen te bereiken.
- In het gebied is bluswater beschikbaar. De hoeveelheid en de wijze waarop bluswater beschikbaar is, is afgestemd met de hulpdiensten. Een bluswatervoorziening als onderdeel van een doorlopend watersysteem, kan ook een andere functie hebben zoals visvijver of recreatieplas.
- Vooral bij brand door bedrijfsmatige activiteiten kunnen grote hoeveelheden vervuild bluswater ontstaan. Om milieueffecten te beperken, kunnen maatregelen voorbereid in bijvoorbeeld het watersysteem, verspreiding van bluswater voorkomen.
- Initiatiefnemers dragen bij aan de ontsluiting van informatie voor de hulpdiensten, waardoor deze kunnen beschikken over actuele informatie over de risico's en de effecten op de leefomgeving.

De eisen ten aanzien van de bereikbaarheid en bluswater zijn opgenomen in de Beleidsregels Bereikbaarheid en Bluswatervoorziening van de Veiligheidsregio's Midden- en West-Brabant, Brabant Noord en Brabant Zuidoost. Een beknopte weergave is in bijlage 1 weergegeven.

#### **6. Iedereen is bekend met de risico's en weet hoe te handelen als het mis gaat.**

Een samenleving heeft altijd te maken met risico's. Communicatie over risico's zelf en de voorbereiding erop, draagt bij aan de zelfredzaamheid en samenredzaamheid van bewoners. Iedereen die in de gemeente verblijft weet welke risico's er zijn, hoe ze zich kunnen voorbereiden en wat ze kunnen doen in het geval van crisissituaties. Daar hoort ook kennis van de inrichting van de omgeving en van de mogelijkheden om te handelen bij. Hierdoor stijgt het veiligheidsbewustzijn van mensen en is het handelingsperspectief bekend.

- Gemeenten communiceren actief en continu over risico's en wat te doen tijdens crisissituaties. Zij gebruiken daarvoor (digitale) communicatiemiddelen die aansluiten op verschillende doelgroepen.
- Bedrijven en organisatoren informeren hun gasten, werknemers en overheden over risico's en het handelingsperspectief tijdens crisissituaties (bijvoorbeeld organisatoren van evenementen, uitbaters van openbare gebouwen, horeca, recreatieterreinen, campings).
- Inwoners hebben een eigen verantwoordelijkheid om op de hoogte te blijven van de risico's en het handelingsperspectief. Ze weten waar ze deze informatie kunnen vinden en waar ze vragen hierover kunnen stellen.
- Informatie over risico's en inrichting van de omgeving is toegankelijk, actueel en makkelijk te vinden voor iedereen.

Indien de kernwaarden in acht zijn genomen is in voldoende mate recht gedaan aan een verantwoording van het groepsrisico. Daarnaast zijn de kernwaarden goed te gebruiken conform art 5.1 van het BKL om rekening te houden met het belang van het voorkomen, beperken en bestrijden van de risico's van branden, rampen en crises als bedoeld in artikel 10, onder a en b, van de Wet veiligheidsregio's zijn genoemd.

**In alle gevallen wordt geadviseerd om ruimtelijke plannen (inclusief gebruiksfunctiewijzigingen) en revisie van drinkwaterleidingnetten ter advisering op bluswatervoorzieningen en bereikbaarheid voor te leggen aan de Brandweer Midden- en West Brabant. Adviesverzoeken worden centraal geregistreerd en het verzoek is dan ook om deze te sturen naar info@brandweermwb.nl**

Hoogachtend, Namens het Dagelijks Bestuur van de Veiligheidsregio Midden- en West-Brabant, Afdelingshoofd Risicobeheersing,

H. Sijbring

#### **Bijlage 1**

Het beleid van de Veiligheidsregio MWB en van veel gemeenten is dat alle nieuwe zeer kwetsbare objecten zoveel mogelijk ontmoedigd worden binnen de 750 m1 van een niet-categoriale Bevi inrichting en binnen 200 m1 van een categoriale Bevi inrichting en/of risicovolle infrastructuur.

Signaleringskaart voor de Gemeente Rucphen Ook digitaal te benaderen http://infohaus.solparc.nl/viewer/app/Omgevingsportaal_Brabant

Overzicht zeer kwetsbare objecten

#### **Opkomsttijd**

Overzicht van opkomsttijden Basis Brandweer eenheid in de gemeente Rucphen

Door het Algemeen bestuur van de Veiligheidsregio Midden- en West-Brabant zijn in het Dekkings- en spreidingsplan 2015-2019 de opkomsttijden voor de brandweer vastgesteld. In onderstaande tabel zijn deze opkomsttijden weergegeven:

| Acht minuten                                | Twaalf minuten             |  |
|---------------------------------------------|----------------------------|--|
| woonfunctie voor 2003                       | woonfunctie na 2003        |  |
| celfunctie                                  | kantoorfunctie             |  |
| gezondheidszorgfunctie                      | winkelfunctie              |  |
| logiesfunctie                               | onderwijsfunctie overige   |  |
| onderwijsfunctie basisonderwijs tot 12 jaar | industriefunctie           |  |
| bijeenkomstfunctie kinderdagopvang          | sportfunctie               |  |
| woonfunctie voor zorg                       | bijeenkomstfunctie overige |  |
|                                             | overige gebruiksfunctie    |  |

Tabel 2 opkomsttijden

Wanneer een ontwikkeling plaatsvindt in de donker blauwe gebieden in bovenstaande figuur het overzicht van opkomsttijden Basis Brandweer eenheid in uw gemeente dienen er maatregelen worden getroffen. Door de Veiligheidsregio MWB is een Toolbox ontwikkeld en bij de AOV-er van uw gemeente bekend is. Te denken valt aan gebiedsgerichte risicocommunicatie, training van de BHV organisaties en het aanbrengen van rookmelders bij bewoners.

#### **Waarschuwings- en alarmeringsinstallatie**

Overzicht WAS-Installaties in de gemeente Rucphen

Binnen de bebouwde kom is er veelal voldoende dekking van de WAS-installatie daarnaast is NL Alert operationeel voor vele mobiele telefoons. Voor de industriegebieden is Alert4All ontwikkeld en kunnen BRZO bedrijven de overige bedrijven bij incidenten alerteren. Bij ontwikkelingen buiten de bebouwde kom adviseren wij u na te gaan of de dekking voldoende is. In bovenstaande figuur is een overzicht opgenomen van de dekking van de WAS-installatie in uw gemeente. De zendmasten hebben buiten een bereik van ca. 900 m1 .

#### **Bereikbaarheid**

De kern van de beleidsregels wordt voor het aspect bereikbaarheid gevormd door een drietal doelvoorschriften:

- 1. Stroomwegen en gebiedsontsluitingswegen bieden te allen tijde een onbelemmerde doorgang aan hulpdiensten.
- 2. Ieder object is voor de hulpdiensten vanaf een gebiedsontsluitingsweg te allen tijde binnen 2 minuten te bereiken.
- 3. Kazernes en posten moeten altijd ontsloten blijven door een gebiedsontsluitingsweg.

Het plangebied dient toegankelijk te zijn voor hulpverleningsvoertuigen. Waarbij rekening wordt gehouden dat een effectieve brandweerinzet kan worden gegarandeerd. Dit houdt in dat de plaats van het brandweervoertuig zodanig is gepositioneerd, dat met behulp van de hoge druk brandweerslang ca. 60 m1 binnen in het gebouw waar een brand is, de brand ook geblust kan worden.

Verder dienen de wegen in het plangebied te voldoen aan hoofdstuk 2 Bereikbaarheid hulpdiensten uit de beleidsregels Bereikbaarheid en Bluswatervoorziening februari 2016 indien deze worden gebruikt voor bestemmingsverkeer.

Om een goede bereikbaarheid te borgen dienen wegen, die leiden naar potentiële incidentlocaties, recht te doen aan de afmetingen van hulpverleningsvoertuigen. Omdat brandweervoertuigen het grootst en het zwaarste zijn, worden deze als uitgangspunt gehanteerd.

Een weg doet recht aan de specifieke afmetingen van hulpverleningsvoertuigen als aan de volgende criteria wordt voldaan:

- De weg is geschikt voor voertuigen met een asbelasting van ten minste 10 ton;
- De weg is geschikt voor voertuigen met een totaal gewicht van ten minste 30 ton;
- De minimale doorgangshoogte bedraagt 4,2 m1 ;
- De minimale doorgangsbreedte bedraagt 3,5 m1 ;
- De minimale breedte van de verharding; bedraagt 3 m1 (rechte weg);
- De minimale buitenbochtstraal bedraagt 10 m1 ;

Maar bereikbaarheid wordt niet alleen bepaald door de afmetingen van de voertuigen. De breedte van de rijlopers op doorgaande wegen zijn doorgaans breder dan in de woonwijken. Maar bij het positioneren van voertuigen is met name het redvoertuig het breedst en is de stempellast op de steunpunten maatgevend.

#### **Bluswatervoorziening**

De Brabantse Veiligheidsregio's hebben in samenspraak met gemeenten en Brabant Water beleid ontwikkeld waarin de doelstelling voor de beschikbaarheid van bluswater als volgt wordt geformuleerd: "Veilig drinkwater en voldoende bluswater tegen de laagste maatschappelijke kosten". Er wordt gestreefd naar een professioneel minimum, met een toereikende bluswatervoorziening voor maatgevende incidenten. In de beleidsregel is vervolgens als doelvoorschrift opgenomen: "Ten behoeve van de brandbestrijding is tijdig voldoende bluswater voorhanden" .

Bluswater levert een bijdrage in het kunnen uitvoeren van een veilige redding indien zelfstandig ontvluchten niet meer mogelijk is. De brandweer beschikt in de regel direct over voldoende eigen middelen (bijvoorbeeld het water in de tank) om een dergelijke redding mogelijk te maken. Voor redding is dus niet direct een externe bluswatervoorziening nodig, maar deze kan wel noodzakelijk zijn om de uitbreiding van een brand te voorkomen, dan wel te beperken. Welke hoeveelheid water nodig is in een bepaalde situatie, is afhankelijk van een aantal factoren, waaronder brandfysica, bouwtechniek, architectuur en omgevingsfactoren. Deze factoren bepalen, samen met een aantal andere factoren, de mate van brandveiligheid in een bepaalde situatie. Zie op dat punt ook navolgend kenmerkenschema.

Voor de benodigde bluswatervoorziening is dus geen 'gouden standaard'. Het hangt onder meer af van de aard en omvang van een gebouw, maar ook de omgeving waarin het gebouw staat. Daarnaast is de benodigde hoeveelheid water afhankelijk van de ontwikkeling van de brand en fase waarin de brand zich bevindt op het moment dat de brandweer een interventie pleegt. De benodigde bluswatervoorziening is kort en schematisch samen te vatten in navolgende figuur. Op basis van praktijkervaring wordt ongeveer 95% van de branden geblust met water uit de tank van de tankautospuit en is voor de resterende 5% van de branden een externe bluswatervoorziening (A, B, en/of C-water) nodig. Voor meer informatie over de achtergronden wordt hier volstaan met een verwijzing naar de beleidsregels.

Verder is voor toepassing van deze handreiking van belang dat bluswatervoorzieningen niet altijd uit een brandkraan hoeven te bestaan. Ook andere vormen van bluswatervoorzieningen zijn denkbaar en werkbaar. Daarbij kan het gaan om geboorde putten, open water, (bluswater)bassins of een bluswaterriool met brandput.

#### Het Besluit

De bestaande agrarische bebouwing wordt omgezet naar het mogelijk maken van het bouw van twee woningen.

#### A-Water

Het pand op de Vroenhoutseweg 16 dateert van 1970 en een woning op ca.100 m1 van een brandkraan van 60 m3/h.

Het nieuwbouw object op de Hogeweg is gelegen op meer dan 200 m1 en hier dient dus conform het beleid een nieuwe brandkraan te worden aangelegd op minder dan 200 m1 van de ingang.

C-water (Rissebeek) is binnen 2500 m1 voorhanden.

#### Het besluit

De bestaande maatschappelijke functies worden gewijzigd en op deze plaats wordt een woongebouw met 6 verdiepingen gebouwd.

#### A-Water

Bij de ingang van het woongebouw dient op ca. 15 meter van de ingang een brandkraan van 60 m3 /h te worden aangebracht.

C-water (open water) is binnen 2500 m1 voorhanden.

#### **Analyse bluswatervoorziening in relatie tot omgevingsplan**

- De beschikbaarheid van een openbare bluswatervoorziening is primair een verantwoordelijkheid van burgemeester en wethouders van de betreffende gemeente. In een bestaand, reeds ingericht gebied en bij voorzetting van de bestaande functies hebben burgers en bedrijven geen invloed op de beschikbaarheid van bluswater in de openbare ruimte. Wel kan behoefte zijn aan een aanvullende, niet openbare bluswatervoorziening.
- Welke hoeveelheid en vorm van bluswater in een bepaald geval nodig is, is maatwerk. De Veiligheidsregio heeft de expertise in huis om het benodigde maatwerk te kunnen leveren. Om goed en tijdig gebruik te (kunnen) maken van die expertise is het expliciet opnemen van een adviesrol voor de veiligheidsregio wenselijk.

#### **Hoe om te gaan bij omgevingsplannen.**

Gezien de aard van deze regels zijn ze te integreren in zowel thematisch opgebouwde als gebiedsgerichte omgevingsplannen. De beleidsregels maken weliswaar onderscheid in verschillende gebieden en scenario's, maar op basis van de beleidsregels is binnen de open norm gebiedsgericht maatwerk reeds mogelijk. Om tot een goede afweging op basis van de binnen de veiligheidsregio aanwezige expertise te komen, wordt een expliciete adviesfunctie voor de veiligheidsregio voorgesteld. De veiligheidsregio brengt op dat punt haar expertise graag en vroegtijdig in. Daarbij bestaat de optie dat de veiligheidsregio categorieën van gevallen definieert waarin geen advies hoeft te worden gevraagd. Overigens kan de veiligheidsregio zo'n lijst altijd maken en daarom is ook geen grondslag nodig (of überhaupt mogelijk) in een omgevingsplan. Wel is het zaak de planregel dan zo te formuleren dat in dergelijke gevallen inderdaad geen advies hoeft te worden ingewonnen.

#### **Zorgplicht**

Aangezien de beschikbaarheid van voldoende openbaar bluswater in beginsel binnen de invloedssfeer en verantwoordelijkheid van de gemeente zelf ligt, is het gebruik van een zorgplicht een goede basis voor de verdere regeling en borging van de beschikbaarheid van voldoende bluswater. Die zorgplicht kan dan dienen als vangnet. Verder dient de zorgplicht dan als signaalfunctie voor de taak van de gemeente op dit punt. De zorgplicht kan als navolgende voorstel worden geformuleerd. Indien gewenst kan hieraan ook een programmaplicht worden gekoppeld, waarin wordt opgenomen hoe aan deze bestuurlijke zorgplicht invulling wordt gegeven.

De verantwoordelijkheid voor het realiseren van openbare bluswatervoorzieningen rust primair bij het college van burgemeester en wethouders. Wanneer de afstand tussen de perceelsgrens en (de brandweertoegang van) het betreffende bouwwerk meer bedraagt dan 40 m1 , dan is de openbare bluswatervoorziening niet meer toereikend en dient, afhankelijk van gebouwtype mogelijk een niet-openbare bluswatervoorziening te worden getroffen. Zie daarover paragraaf 3.9 van de Beleidsregels Bereikbaarheid en Bluswatervoorziening.

Concreet voor de beschikbaarheid van bluswatervoorzieningen zijn de volgende bouwstenen te geven. Deze gelden als aanvulling op de hiervoor opgenomen zorgplicht.

In tegenstelling tot het Bouwbesluit 2012 bevat het Besluit bouwwerken leefomgeving geen regels op het gebied van de beschikbaarheid van bluswatervoorzieningen. Die regels zullen daarom een plek moeten krijgen in het omgevingsplan. Dat kan op basis van de beleidsregels. Uit die beleidsregels en uit de praktijkervaringen van adviseurs van de veiligheidsregio blijkt dat expertise en maatwerk nodig is om invulling te geven aan het doelvoorschrift als opgenomen in de beleidsregels, namelijk tijdige beschikbaarheid van voldoende bluswater. Om die reden wordt voorgesteld dit aspect in het omgevingsplan te regelen door het opnemen van een open norm, die vervolgens nader wordt ingevuld door de bestaande, dan wel eventuele nieuwe beleidsregels.

Net als onder het Bouwbesluit 2012 is een beoordeling gewenst bij een aanvraag om een omgevingsvergunning voor een bouwactiviteit, waardoor het uitgangspunt een bouwregel is, waaraan zo'n aanvraag kan worden getoetst.

Eventuele vergunning vrije bouwwerken zullen ook moeten voldoen aan zo'n bouwregel.

De regeling kan er als volgt uitzien.

#### **Bluswatervoorziening**

- a) Een bouwwerk heeft een adequate bluswatervoorziening.
- b) Er is sprake van een adequate bluswatervoorziening als bedoeld onder a, wanneer wordt voldaan aan de Beleidsregels Bereikbaarheid en Bluswatervoorziening (inclusief toepassing maatwerk) als vastgesteld door het Algemeen Bestuur van de Veiligheidsregio Midden en West Brabant februari 2016.
- c) Ten aanzien van het bepaalde onder a wordt advies ingewonnen bij de veiligheidsregio alvorens de vergunning wordt verleend, tenzij de veiligheidsregio categorieën gevallen heeft aangewezen waarin geen advies noodzakelijk is en sprake is van een dergelijk geval.

**3. Inspraakverslag voorontwerpbestemmingsplan, maart 2019**

## **NOTITIE: Inspraakverslag**

## **Inzake**

**Voorontwerpbestemmingsplan 'Kom St. Willebrord, Lindestraat ongenummerd naast huisnummer 16'**

## **1. PROCEDURE**

Het voorontwerpbestemmingsplan 'Kom St. Willebrord, Lindestraat ongenummerd naast huisnummer 16' met planidentificatie NL.IMRO.0840.2584K0027-VO01 is voor een ieder ter inzage gelegd met ingang van 31 januari 2019 voor een periode van zes weken in het gemeentehuis van de gemeente Rucphen. Daarnaast was het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Gedurende de termijn van terinzagelegging heeft een ieder over het voorontwerpbestemmingsplan een reactie naar voren kunnen brengen bij burgemeester en wethouders. Er is één schriftelijke reactie ingediend.

Hieronder zal in paragraaf 2 eerst kort ingegaan worden op de strekking van het (voorontwerp-) bestemmingsplan. Daarna volgt in paragraaf 3 een uiteenzetting van de behandeling van de ingebrachte reactie. In paragraaf 4 wordt de reactie aan de orde gesteld en van commentaar voorzien. Eveneens wordt vermeld of de reactie aanleiding geeft tot aanpassing van het verder in procedure te brengen ontwerpbestemmingsplan. In paragraaf 5 worden de vooroverlegreacties van de relevante overheidsinstanties besproken. Tenslotte is in paragraaf 6 een algehele conclusie over de uit de reactie eventueel voortvloeiende aanpassingen/wijzigingen opgenomen.

## **2. Onderwerp**

Het voorontwerpbestemmingsplan 'Kom St. Willebrord, Lindestraat ongenummerd naast huisnummer 16' heeft betrekking op de voorgenomen ontwikkeling om ter plaatse één nieuwbouwwoning te realiseren. Het project op de genoemde locatie is thans niet in overeenstemming met het vigerende bestemmingsplan. Daarom is besloten om voor deze locatie een herziening van het bestemmingsplan in procedure te brengen.

## **3. Ingediende reactie**

Naar aanleiding van de terinzagelegging van het voorontwerpbestemmingsplan 'Kom St. Willebrord, ongenummerd naast huisnummer 16' is één reactie naar voren gebracht. De reactie is binnen de termijn van terinzagelegging ingediend en kunnen daarmee als ontvankelijk worden beschouwd. In de navolgende paragraaf wordt eerst een korte samenvatting van de inhoud van de reactie weergegeven. Daarna worden de reactie van commentaar voorzien. Tevens wordt aangegeven of de reactie aanleiding geeft tot aanpassing van het ontwerpbestemmingsplan. Benadrukt wordt dat de reactie volledig is beoordeeld en dat niet slechts de samenvatting bij de beoordeling is betrokken. De naam en het adres van de indiener van de reactie staan vermeld op een bijlage bij dit verslag, die niet openbaar gemaakt wordt.

## **4. Inhoud reacties en inhoudelijke reactie**

## **Reactie**

Inspreker maakt bezwaar tegen de voorgenomen ontwikkeling op basis van de onderstaande gronden:

- 1. Inspreker maakt bezwaar tegen de oppervlakte van de ontwikkelingslocatie. Slechts de helft van het perceel wordt omgezet naar de bestemming 'Wonen' en 'Tuin' (m.b.t. perceel sectie D, nummer 8583). Eerder is door het college van burgemeester en wethouders principemedewerking onder voorwaarden verleend. De principemedewerking heeft betrekking op woningbouwontwikkeling aan de percelen kadastraal bekend onder gemeente Rucphen, sectie D, nummers 1482, 7057 en 8552. Eén van de voorwaarde is dat grote kavels uitgegeven moeten worden. Ook de ontwikkeling waar het onderhavig plan betrekking op heeft zal een grotere kavel moeten uitgeven en niet slechts de helft van het perceel.
- 2. Op ontwikkelingslocatie rust een dubbele eigendom van twee familieleden. Het is niet de bedoeling dat één van de familieleden voor zichzelf gaat bouwen. Het perceel is enkel bestemd voor de verkoop.

## **Inhoudelijke reactie**

Als inhoudelijke reactie wordt op de volgende gronden gegeven dat:

- 1. Vanaf 2007 wordt al gesproken over mogelijke ontwikkelingen voor woningbouw aan de percelen kadastraal bekend onder gemeente Rucphen, sectie D, nummers 1482, 7057 en 8552. In het verleden hebben wij een voorkeursvariant uitgesproken qua stedenbouwkundige opzet en het initiatief opgenomen in onze woningbouwprogramma. Hierbij zijn acht woningen gereserveerd. Op 1 maart 2018 hebben wij een nieuw principeverzoek ontvangen. Het nieuwe principeverzoek ging uit van elf woningen en voldeed niet aan onze eerder uitgesproken voorkeursvariant. Het college van burgemeester en wethouders heeft toen principemedewerking verleend, mits de vervolgprocedure uitgaat van acht woningen die aansluit op onze eerder gegeven voorkeursvariant. Dit is van belang om aan te sluiten bij de stedenbouwkundige opzet van de omgeving m.b.t. de Lindestraat en de Bremstraat te St. Willebrord. De omliggende huizen hebben immers grote kavels met vrijstaande woningen. Dit terwijl de situatietekening van het principeverzoek geringde oppervlaktematen tussen de 516,92 en 692,08 m2 had. Ten aanzien van de omgeving werd dit als niet passend gekwalificeerd. Het onderhavig plan, die nu in procedure is, heeft een andere toetsingskader dan dat van een ontwikkeling van een nieuwe woonwijk. De procedure voor realisatie van één woning
moet getoetst worden aan de beleidsregel 'Criteria voor particulieren die op eigen grond één woning wensen te bouwen'. De locatie moet daarbij een minimale breedte van 15 meter en een minimale diepte van 25 meter hebben. De ontwikkelingslocatie heeft een breedte van circa 25 meter en een diepte van 27 meter. Geconcludeerd kan worden dat op dit aspect aan de beleidsvoorwaarden wordt voldaan. Daarnaast ligt de ontwikkelingslocatie aan de weg gelegen en niet in het midden van de omliggende vrijstaande woningen van de Lindestraat en de Bremstraat te St. Willebrord. Als gevolg hiervan geldt een 'mildere' eis voor de aansluiting van de stedenbouwkundige opzet ten aanzien van de omgeving. Buiten dat het voorontwerpbestemmingsplan enkel betrekking heeft op één woning en niet acht.

- 2. Vanuit de gemeente is geen bemoeienis tussen de grondbezitters en de eventuele gewenste handeling (verkoop of bouw). Wel wordt een anterieure overeenkomst gesloten voordat het ontwerpbestemmingsplan ter inzage gaat. Alle grondbezitters moeten de anterieure overeenkomst ondertekenen. De economische uitvoerbaarheid wordt op deze wijze geborgd.
#### Conclusie:

Het voorontwerpbestemmingsplan wordt voor wat deze reactie betreft niet gewijzigd.

#### **5. Vooroverlegreacties**

#### **Reactie provincie Noord-Brabant**

De provincie Noord-Brabant heeft geen aanleiding gezien tot het maken van opmerkingen met betrekking tot het ingevulde e-formulier over het voorontwerp heeft voor Het wettelijk vooroverleg kon dan ook als afgerond beschouwd worden. De bepalingen van de Verordening Ruimte Noord-Brabant blijven van kracht.

#### **Inhoudelijke reactie**

N.v.t.

#### **Reactie waterschap Brabantse Delta**

Het waterschap Brabantse Delta heeft een positief wateradvies gegeven tegenover het voorontwerpbestemmingsplan.

#### **Inhoudelijke reactie**

N.v.t.

#### **Reactie brandweer Midden- en West-Brabant**

De brandweer Midden- en West-Brabant deelt mede dat zij geen aanvullende eisen hebben. Wel is het standaardadvies externe veiligheid van toepassing.

#### **Inhoudelijke reactie**

Als inhoudelijke reactie wordt op de volgende gronden gegeven dat:

- Het standaardadvies externe veiligheid wordt toegevoegd aan het onderhavig plan.
Conclusie:

Het voorontwerpbestemmingsplan wordt voor wat deze reactie betreft gewijzigd.

#### **6. Conclusie**

De ingebrachte reacties geven aanleiding om het voorontwerp aan te passen op de volgende punten:

- 1. Het standaardadvies externe veiligheid wordt toegevoegd.
Besloten in de vergadering van burgemeester en wethouders d.d. 23 april 2019 de secretaris, de burgemeester,

C.F.J. Verheijen. mr. M. van der Meer Mohr.