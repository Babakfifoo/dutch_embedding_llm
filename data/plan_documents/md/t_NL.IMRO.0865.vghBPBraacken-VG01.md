# **Bestemmingsplan**

# **De Braacken van Mariënhof**

Gemeente Vught

# **Bestemmingsplan**

# **De Braacken van Mariënhof**

Gemeente Vught

**Toelichting**

**Regels**

**Verbeelding**  Schaal 1:1.000

**Vastgesteld:** 17 september 2020

**Projectgegevens:** TOE03-0254097-01A REG03-0254097-01C TEK03-0254097-01A

# **Identificatienummer:**

NL.IMRO.0865.vghBPBraacken-VG01

Datum vrijgave Opsteller(s) Projectleider Vrijgave

03-07-2020 R. Dekker M. Stabel

Vestiging Oosterhout Beneluxweg 125 4904 SJ Oosterhout T: +31 (0)162 48 75 00 www.croonenburo5.com Vestiging Maastricht Wim Duisenbergplantsoen 21 6221 SE Maastricht T: +31 (0)43 325 32 23 info@croonenburo5.com

# **Inhoud**

| 1    | Inleiding                                         | 1  |
|------|---------------------------------------------------|----|
| 1.1  | Aanleiding en doel                                | 1  |
| 1.2  | Ligging en begrenzing van het plangebied          | 1  |
| 1.3  | Vigerend bestemmingsplan                          | 2  |
| 1.4  | Bij het plan behorende stukken                    | 3  |
| 1.5  | Leeswijzer                                        | 3  |
| 2    | Planbeschrijving                                  | 5  |
| 2.1  | Bestaande situatie                                | 5  |
| 2.2  | Toekomstige ontwikkeling                          | 7  |
| 3    | Beleidskader                                      | 9  |
| 3.1  | Nationaal ruimtelijk beleid                       | 9  |
| 3.2  | Provinciaal beleid                                | 13 |
| 3.3  | Gemeentelijk beleid                               | 17 |
| 4    | Milieuhygiënische en planologische verantwoording | 25 |
| 4.1  | Bodem                                             | 25 |
| 4.2  | Geluid                                            | 26 |
| 4.3  | Trillingen                                        | 28 |
| 4.4  | Luchtkwaliteit                                    | 29 |
| 4.5  | Externe veiligheid                                | 30 |
| 4.6  | Bedrijven en milieuzonering                       | 32 |
| 4.7  | Kabels en leidingen                               | 33 |
| 4.8  | Archeologie en Cultuurhistorie                    | 33 |
| 4.9  | Natuur                                            | 36 |
| 4.10 | Stikstofdepositie                                 | 43 |
| 4.11 | Waterparagraaf                                    | 44 |
| 4.12 | Verkeer en parkeren                               | 52 |
| 4.13 | Besluit milieueffectrapportage                    | 53 |
| 5    | Juridische planbeschrijving                       | 57 |
| 5.1  | Het juridisch plan                                | 57 |
| 5.2  | Opzet van de regels                               | 57 |
| 5.3  | Beschrijving van de bestemmingen                  | 60 |
| 6    | Uitvoerbaarheid                                   | 63 |
| 6.1  | Financieel                                        | 63 |
| 6.2  | Maatschappelijk                                   | 63 |

- Bijlage 1: Indicatief bodemonderzoek inclusief historisch onderzoek, Miltop, 19 juni 2017
- Bijlage 2: Verkennend bodemonderzoek inclusief infiltratieonderzoek, Miltop, 24 november 2017
- Bijlage 3: Akoestisch onderzoek, Antea Group, 20 november 2019
- Bijlage 4: Rapportage externe veiligheid, Antea Group, 14 mei 2020
- Bijlage 5: Archeologisch inventariserend veldonderzoek, BAAC bv, juli 2018
- Bijlage 6: Quickscan natuurwetgeving, Faunaconsult, 7 december 2017
- Bijlage 7: Aanvullend flora en fauna onderzoek, Faunaconsult, 4 december 2017
- Bijlage 8: Activiteitenplan, Faunaconsult, 21 december 2018
- Bijlage 9: Memo voorstel herbegrenzing NNB, Antea Group, 17 januari 2020
- Bijlage 10: Watertoets, CroonenBuro5, 28 januari 2020
- Bijlage 11: Memo Beoordeling van Trillingen, Arcadis, 11 maart 2019
- Bijlage 12: Bomeninventarisatie en overzicht waardevolle en te behouden en te kappen bomen
- Bijlage 13: Stikstofdepositieonderzoek (gebruiksfase), De Roever, 8 oktober 2019
- Bijlage 14: Stikstofdepositieonderzoek (aanlegfase), Lycens, 7 mei 2020
- Bijlage 15: Ontheffing Wet natuurbescherming
- Bijlage 16: Inventariserend veldonderzoek door middel van proefsleuven, BAAC bv, januari 2020
- Bijlage 17: Selectiebesluit archeologie
- Bijlage 18: Notitie Bomen-Groen
- Bijlage 19: Aanvulling akoestisch onderzoek (memo) door aanpassing stedenbouwkundig plan, Antea Group, 29 januari 2020
- Bijlage 20: Nota Inspraak en vooroverlegreacties
- Bijlage 21: Nota zienswijzen

*Globale ligging van het plangebied in Vught (Globespotter, 2017)*

# <span id="page-6-0"></span>**1 Inleiding**

# **1.1 Aanleiding en doel**

<span id="page-6-1"></span>Initiatiefnemer is voornemens de locatie 'De Braacken van Mariënhof' in Vught te herontwikkelen. Op de locatie van het voormalige verzorgingstehuis de Braacken en de daaraan gelegen kapel worden maximaal 33 woningen gerealiseerd.

De herontwikkeling van het plangebied is op basis van het huidige bestemmingsplan 'Taalstraat/Loyolalaan' niet mogelijk. Het voorliggend bestemmingsplan met bijbehorende onderzoeken betreft de noodzakelijke bestemmingswijziging van het plangebied.

# **1.2 Ligging en begrenzing van het plangebied**

<span id="page-6-2"></span>Het plangebied ligt aan de noordwestkant van Vught net ten noorden van de Helvoirtseweg (N65, Tilburg – 's-Hertogenbosch). De spoorlijn Tilburg - 's-Hertogenbosch is ten zuiden en oosten van het plangebied gelegen. Het plangebied is gelegen tussen de Loyolalaan in het westen en de Aert Heymlaan in het oosten. Het gebied is gelegen binnen het Loyolapark en wordt om deze reden ook gekarakteriseerd door het vele aanwezige groen. De omgeving van het Loyolapark kent voornamelijk de woonfunctie.

Het plangebied is globaal in te delen in twee deelgebieden: een oostelijk en een westelijk deelgebied. Het oostelijke deel vormt samen met het zuidelijke gedeelte het Loyolapark. Dit park bestaat voornamelijk uit bos. Op het westelijke deelgebied bevindt zich het voormalige verzorgingstehuis voor ouderen en zorgbehoevenden.

*Begrenzing van het plangebied (2017)*

# **1.3 Vigerend bestemmingsplan**

<span id="page-7-0"></span>Voor het plangebied van dit bestemmingsplan vigeert het bestemmingsplan 'Taalstraat/Loyolalaan' dat op 15 oktober 2009 is vastgesteld door de gemeenteraad van Vught. Op 6 juni 2018 heeft de gemeenteraad voor nagenoeg het gehele grondgebied van de gemeente Vught het 'Parapluplan Parkeren' vastgesteld. In dit parapluplan is het geldende parkeerbeleid van toepassing verklaard. Het parapluplan is overgenomen in onderhavig bestemmingsplan.

Voor het plangebied gelden de bestemmingen 'Maatschappelijk' en 'Groen – Park'. Binnen de bestemming 'Maatschappelijk' is een bouwvlak opgenomen. Dit bouwvlak mag tot maximaal 25% bebouwd worden. De maximale bouwhoogte bedraagt maximaal 16 meter. De bestemming 'Groen – Park' is opgenomen ter plaatse van het bosperceel. Het park is in de provinciale interim Omgevingsverordening Noord-Brabant aangeduid als 'Natuur Netwerk Brabant'. Voor de als NNB aangeduide gronden gelden specifieke regels. In paragraaf 3.2.2 wordt hier nader op ingegaan.

Binnen het gebied zijn naast de enkelbestemmingen nog twee aanduidingen opgenomen, namelijk 'veiligheidszone – vervoer gevaarlijke stoffen' en 'water'. Ter plaatse van de aanduiding 'water' is het verboden om zonder een omgevingsvergunning oeverbeschoeiing aan te brengen en/of te verleggen, waterlopen en waterpartijen te graven en aan te leggen.

*Uitsnede vigerend bestemmingsplan 'Taalstraat/Loyolalaan' (ruimtelijkeplannen.nl)*

De voorgestane woningbouwontwikkeling past niet binnen het vigerend bestemmingsplan. Daarom is het onderhavig bestemmingsplan opgesteld.

# **1.4 Bij het plan behorende stukken**

<span id="page-8-0"></span>Dit bestemmingsplan bestaat uit drie delen: een verbeelding waarop onder meer de bestemmingen in het plangebied zijn aangegeven, regels waarin de bouw- en gebruiksmogelijkheden voor de op de verbeelding vermelde bestemmingen zijn opgenomen en een toelichting waarin de achtergronden van het bestemmingsplan zijn beschreven. De verbeelding vormt samen met de regels het bindende deel van het bestemmingsplan. In de toelichting worden onder andere de keuzes die in het bestemmingsplan worden gemaakt nader gemotiveerd en verantwoord. Hierin staat ook beschreven wat het vigerende beleid inhoudt en met welke (milieu)planologische aspecten rekening is gehouden. Voor een aantal (milieu)planologische aspecten is een onderzoek uitgevoerd. Deze onderzoeken zijn als bijlage bij de toelichting of regels bijgevoegd.

# **1.5 Leeswijzer**

<span id="page-8-1"></span>Na deze inleiding volgt een hoofdstuk waarin de bestaande en toekomstige situatie beschreven staat. In hoofdstuk 3 wordt het initiatief getoetst aan relevant nationaal-, provinciaal-, en gemeentelijk beleid. In hoofdstuk 4 wordt ingegaan op de milieuhygiënische en planologische verantwoording met betrekking tot de ontwikkeling. Hoofdstuk 5 betreft de juridische planbeschrijving. Tenslotte wordt in hoofdstuk 6 de uitvoerbaarheid besproken en is een toelichting op de gevolgde procedures gegeven.

#### CroonenBuro5 4

# <span id="page-10-0"></span>**2 Planbeschrijving**

# **2.1 Bestaande situatie**

<span id="page-10-1"></span>Het plangebied ligt aan de Loyolalaan ten noordwesten van het centrum van Vught. Het gebied wordt begrensd door de Loyolalaan in het westen, de Aert Heymlaan in het oosten, de spoorlijn Tilburg – 's-Hertogenbosch en de N65 in het zuiden. Het plangebied wordt in het noorden begrensd door het noordelijke deel van het Loyolapark. Het plangebied bestaat uit het zuidelijke deel van het 'groene' Loyolapark met aan de zuid- en oostzijde hoog opgaande bosschages. In het park is tevens het voormalige verzorgingstehuis de Braacken en een kapel aanwezig. Ten behoeve van het verzorgingstehuis zijn een oprijlaan en diverse parkeerplaatsen aanwezig. Aan de rand van het plangebied staan tevens enkele garageboxen.

*Plangebied gezien vanaf de Loyolalaan met links het verzorgingstehuis en rechts een deel van het Loyolapark (Globespotter 2017)*

Het voormalige verzorgingstehuis is vrij centraal gesitueerd in het Loyolapark en kent een maximale hoogte van 16 meter en heeft ruimte geboden aan circa 81 kamers/ appartementen. Tussen de gebouwen is een binnenplaats/binnentuin aanwezig. De aanwezige kapel aan de oostzijde van het gebouw is via een aanbouw aan het verzorgingstehuis verbonden. Het gebouw wordt in de huidige situatie gebruikt voor tijdelijke huisvesting van woningzoekenden.

*Vooraanzicht verzorgingstehuis de Braacken (Globespotter 2017)*

*Kapel met de aanbouw aan het verzorgingstehuis (Globespotter 2017)*

# **2.2 Toekomstige ontwikkeling**

<span id="page-12-0"></span>Het voornemen betreft de herontwikkeling van het voormalige verzorgingstehuis de Braacken en de directe omgeving langs de Loyolalaan te Vught. Het initiatief bestaat uit de realisatie van maximaal 33 woningen. De woningen worden gerealiseerd langs de bestaande oprijlaan in het plangebied en middels een nieuw aan te leggen straat.

De woningen worden aan de rand gesitueerd in een waaiervorm, waarbij de bestaande bosschages aan de rand van het park zoveel mogelijk gehandhaafd blijven. Deze bosschages zijn door de provincie Noord-Brabant aangewezen als Natuur Netwerk Brabant, waardoor er beschermende regels gelden. Verspreid door het plangebied, maar voornamelijk aan de rand met het park, zijn diverse waardevolle bomen aanwezig. Door de gekozen waaierstructuur blijft de bestaande groenstructuur behouden en is zoveel mogelijk rekening gehouden met de aanwezigheid van de waardevolle bomen. Verspreid door het plangebied worden enkele niet waardevolle bomen gekapt. De waardevolle bomen in het plangebied worden beschermd. De bomenstructuur langs de Loyolalaan blijft behouden.

In het park zijn reeds enkele (wandel)paden gelegen. Deze (wandel)paden worden in de toekomstige situatie gewijzigd. De asfaltpaden worden verwijderd en vervangen door paden met natuurlijke materialen. Op een aantal plaatsen worden de wandelpaden uitgebreid. Met deze opwaardering wordt de recreatieve beleving van het Loyolapark verbeterd. De bestaande waterpartij blijft gehandhaafd en zal aan weerszijden een wandelpad krijgen. Aan de rand van het plangebied is een tweetal watergangen gelegen. Deze watergangen blijven in de toekomstige situatie behouden.

In het onderhavige bestemmingsplan is een flexibele woonbestemming opgenomen. In de regels is slechts een aantal randvoorwaarden vastgelegd. Zo mogen de woningen aan de buitenste rand van het plangebied uitsluitend als vrijstaande woningen worden gerealiseerd. In het 'middengebied' mogen naast vrijstaande woningen ook twee-onder-een-kapwoningen worden gerealiseerd. De maximale goot- en bouwhoogte bedraagt respectievelijk 7 en 12 meter. Hiermee wordt aangesloten op de bebouwing in de omgeving.

Parkeren wordt volledig opgelost op eigen terrein. De woningen krijgen allemaal een dubbele korte oprit of een lange enkele oprit. Op beide typen opritten is ruimte om tee auto's te parkeren. In het openbaar gebied worden enkele bezoekersparkeerplaatsen aangelegd. In paragraaf 4.12 wordt nader op het aspect 'parkeren' ingegaan.

# <span id="page-14-0"></span>**3 Beleidskader**

De voorgenomen ontwikkeling van het plangebied moet passen binnen het vigerend beleid. Voor de ontwikkeling en het plangebied zijn verschillende beleidsstukken relevant. Hierna zijn de belangrijkste bevindingen uit het beleid beschreven en wordt aangegeven hoe de ontwikkeling van het plangebied hierop inspeelt.

# <span id="page-14-1"></span>**3.1 Nationaal ruimtelijk beleid**

### **3.1.1 Structuurvisie Infrastructuur en Ruimte**

De Structuurvisie Infrastructuur en Ruimte (SVIR), die op 13 maart 2012 door de minister is vastgesteld, vormt de nieuwe, overkoepelende rijksstructuurvisie voor de ruimtelijke ontwikkeling van Nederland tot 2028, met een doorkijk naar 2040. In de SVIR 'Nederland concurrerend, bereikbaar, leefbaar en veilig' is de inhoud van een groot aantal beleidsstukken, waaronder de Nota Ruimte, de Nota Mobiliteit en diverse planologische kernbeslissingen, opgenomen.

Het rijksbeleid richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personen- en goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap laat het Rijk, onder het motto 'decentraal wat kan, centraal wat moet', over aan provincies en gemeenten. Gemeenten krijgen daarbij de ruimte voor kleinschalige natuurlijke groei en voor het bouwen van huizen die aansluiten bij de woonwensen van mensen. Alleen in de stedelijke regio's rond de mainports Amsterdam en Rotterdam maakt het Rijk afspraken met decentrale overheden over de programmering van verstedelijking. Overige sturing op verstedelijking, zoals afspraken over binnenstedelijk bouwen, rijksbufferzones en doelstellingen voor herstructurering, laat het Rijk grotendeels los.

Het Rijk streeft naar een concurrerend, bereikbaar, leefbaar en veilig Nederland, door middel van een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. Om dit doel te bereiken, werkt het Rijk samen met andere overheden. In de SVIR zijn ambities tot 2040 en doelen, belangen en opgaven tot 2028 geformuleerd.

Voor de regio Brabant zijn de volgende opgaven van nationaal belang:

- het verbeteren van het vestigingsklimaat van de Brainport Zuidoost-Nederland;
- versterking van de primaire waterkeringen;
- deelprogramma's Veiligheid, Zoetwater en Nieuwbouw en herstructurering van het Deltaprogramma;
- Het tot stand brengen en beschermen van de (herijkte) EHS (NNN/NNB), inclusief Natura 2000 gebieden;
- buisleidingennetwerk ruimtelijk mogelijk maken;
- onderzoek naar goederenvervoer over het spoor;
- hoofdenergienetwerk (380 KV) over de grens;
- voorkeursgebieden grootschalige windenergie Westelijk Noord-Brabant.

#### **Doorwerking plangebied**

Een deel van het plangebied is aangeduid als Natuur Netwerk Nederland (voorheen de ecologische hoofdstructuur (EHS)). Een deel van de ontwikkeling, specifiek een beperkt gedeelte van een aantal tuinen, is gelegen binnen het NNN. Om onderhavig initiatief mogelijk te maken wordt het NNN

herbegrensd. In paragraaf 4.9.5 wordt hier nader op ingegaan. Door de herbegrenzing en de kwaliteitsslag die daarmee bewerkstelligt wordt, kan gesteld worden dat er geen nationale belangen worden geschaad. De SVIR vormt geen belemmering voor de voorgestane ontwikkeling.

# **3.1.2 Realisatie (Barro en Bro)**

Voor het juridisch borgen van de nationale belangen uit de SVIR heeft het Rijk, op basis van de Wet ruimtelijke ordening (Wro), twee besluiten waarmee dat mogelijk is. Deze twee besluiten zijn verschillend van aard (beleidsmatig versus procesmatig).

Het Besluit algemene regels ruimtelijke ordening (Barro). Dit geeft de juridische kaders die nodig zijn om het geldende ruimtelijk rijksbeleid te borgen. Het Besluit ruimtelijke ordening (Bro) stelt vanuit de rijksverantwoordelijkheid voor een goed systeem van ruimtelijke ordening juridische kaders aan de processen van ruimtelijke belangenafweging en besluitvorming bij de verschillende overheden.

De ladder voor duurzame verstedelijking is inmiddels opgenomen in het Bro. (art. 3.1.6). De ladder voor duurzame verstedelijking en de proces eisen voor goed ontwerp en aandacht voor de waterhuishouding (watertoets), het milieu en het cultureel erfgoed zijn allen geborgd in het Bro.

Een van de nationale belangen vraagt om een zorgvuldige afweging en transparante besluitvorming bij alle ruimtelijke en infrastructurele besluiten. Dit moet met behulp van de ladder van duurzame verstedelijking worden onderbouwd. In paragraaf 3.1.3 vindt de toetsing aan deze ladder plaats.

#### **3.1.3 Ladder voor duurzame verstedelijking**

Op 1 oktober 2012 is in het Besluit ruimtelijke ordening (Bro) de 'Ladder voor duurzame verstedelijking' (verder: 'de Ladder') als motiveringseis opgenomen. Doel van de Ladder is het bereiken van een goede ruimtelijke ordening via optimale benutting van de ruimte in stedelijke gebieden. Het Rijk wil met de introductie van de Ladder vraaggerichte programmering bevorderen. De Ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten, waaronder een herziening van het bestemmingsplan.

Sinds 1 juli 2017 is de 'nieuwe' Ladder voor duurzame verstedelijking in werking getreden. De traditionele opeenvolgende treden van 'de Ladder' zijn hierbij komen te vervallen. De belangrijkste wijzigingen van de voorgaande regeling betreffen:

- De begrippen 'actuele' en 'regionale' zijn geschrapt.
- De nieuwe Ladder bevat geen treden meer. De treden 1 en 2 zijn samengevoegd en trede 3 is geschrapt.
- Voor ontwikkelingen buiten bestaand stedelijk gebied geldt een uitgebreide motiveringsplicht.
- Er is een nieuw artikellid toegevoegd voor de Laddertoets bij uitwerkings- en wijzigingsplannen. De Laddertoets kan dan worden doorgeschoven naar het moment van vaststelling van het wijzigings- of uitwerkingsplan.
- De huidige definities worden niet gewijzigd. De uitgezette lijn in de jurisprudentie blijft hiermee in stand.

Deze wijziging heeft als doel de regeling te vereenvoudigen, waarbij de effectiviteit van het instrument behouden moet blijven. Een onderzoek naar de behoefte heeft slechts tot doel na te gaan of de vestiging van een dienst in overeenstemming is met een goede ruimtelijke ordening. Concreet betekent dit dat met betrekking tot de (economische) behoefte, de marktvraag of de beoordeling van de mogelijke ruimtelijke effecten (bijv. leegstand) relevant zijn. Artikel 3.1.6. lid 2 van het Bro luidt als volgt:

*"De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien."*

Dat betekent: eerst bepalen of een nieuwe ontwikkeling een nieuwe stedelijke ontwikkeling betreft, vervolgens kijken of er vraag is naar een bepaalde nieuwe ontwikkeling, daarna analyseren of het bestaande stedelijk gebied of bestaande bebouwing kan worden hergebruikt en tot slot afwegen of de ontwikkeling negatieve ruimtelijke gevolgen tot gevolg kan hebben.

### **Relevantie**

In het Bro is geen ondergrens voor de minimale omvang van een nieuwe stedelijke ontwikkeling vastgelegd. Of er sprake is van een stedelijke ontwikkeling wordt bepaald door de aard en omvang van de ontwikkeling in relatie tot de omgeving. Het gaat hierbij zowel om fysiek ruimtebeslag als de wijziging of toevoeging van functies. Onderhavige ontwikkeling betreft de herontwikkeling van een bestaand zorgcomplex waarbij het bestaande onbebouwde gebied grotendeels behouden blijft, de toename van de fysieke ruimte beslag is daarmee beperkt. Ingevolge jurisprudentie is echter bepaald dat ingeval een bestemmingsplan 12 of meer nieuwe woningen mogelijk maakt, er sprake is van een nieuwe stedelijke ontwikkeling. Voorliggend bestemmingsplan maakt de bouw van 33 woningen mogelijk. Voor het garanderen van duurzaam ruimtegebruik wordt de Ladder in voorliggend bestemmingsplan onderbouwd.

#### **Behoefte**

In het kader van de Ladder dient de mate waarin ontwikkelingen voorzien in een woningbehoefte te worden gemotiveerd in zowel kwantiteit als kwaliteit (woningtype, woonmilieu, etc.).

#### **Kwantitatieve behoefte**

Allereerst blijkt dat zowel het aantal inwoners als het aantal huishoudens in de gemeente Vught tot aan 2050 toeneemt. Onderstaande tabel geeft hier meer inzicht in:

| Primos prognose 2019 - Vught |                  |                    |  |
|------------------------------|------------------|--------------------|--|
|                              | Bevolking totaal | Huishoudens totaal |  |
| 2020                         | 26.590           | 11.340             |  |
| 2025                         | 27.410           | 11.800             |  |
| 2030                         | 28.080           | 12.120             |  |
| 2035                         | 28.540           | 12.380             |  |
| 2040                         | 28.890           | 12.480             |  |
| 2045                         | 28.870           | 12.500             |  |
| 2050                         | 28.740           | 12.540             |  |

Primos prognose kwalitatieve behoefte (bron: ABF Research - Primos prognose 2019)

Het aantal inwoners neemt met ongeveer 2000 toe, het aantal huishoudens met ongeveer 1200. Dit geeft aan dat woningbouw voor de gemeente nodig is.

#### **Beleid**

Voor deze ruimtelijke ontwikkeling is het volgende gemeentelijke beleid relevant:

- 'Woningbouwprogramma Vught 2019 2028', vastgesteld d.d. 6 juni 2019.
- 'Woonvisie Vught 2016', herijkt en opnieuw vastgesteld d.d. 6 juni 2019.
- Coalitie-akkoord 'Vernieuwd en vertrouwd', 31 mei 2018.

#### **Woningbouwprogramma**

Op 6 juni 2019 is het 'Woningbouwprogramma Vught 2019 – 2028' vastgesteld. Dit document bevat het voorgenomen woningbouwprogramma van de gemeente Vught voor de periode 2019 – 2021. Tevens geeft het programma een doorkijk tot aan 2028.

Voorliggende ruimtelijke ontwikkeling is opgenomen in het woningbouwprogramma. Het programma voorziet voor dit project 35 woningen. Dit aantal is opgenomen als een zogenaamde harde plancapaciteit. Tevens is in het programma opgenomen dat het hier gaat om 35 dure woningen.

"Dure woningen" zijn in het woningbouwprogramma gedefinieerd als woningen vanaf €400.001, v.o.n.

Het woningbouwprogramma geeft aan dat bij "harde plancapaciteit" sprake is van een vastgesteld bestemmingsplan. Strikt planologisch gezien is dit met deze ruimtelijke ontwikkeling niet het geval. Wel is het zo dat er sprake is van vastgestelde, bindende afspraken tussen het toenmalige college enerzijds en de ontwikkelaar anderzijds.

De besluitvorming voor voorliggende ruimtelijke ontwikkeling vond plaats op 8 mei 2018. Het toenmalige college heeft besloten in te stemmen met de financiële kaders voor de woningbouwontwikkeling de Braacken. Op dat moment is onder andere de realisatie mogelijk gemaakt van maximaal 35 woningen (waarbij een uit te geven bouwkavel ook als woning telt).

#### **Woonvisie**

Met het vaststellen van het woningbouwprogramma is ook de woonvisie van de gemeente herijkt en opnieuw vastgesteld door de raad.

De woonvisie is vooral gericht op middeldure huur en goedkope koop. Dure koop wordt echter niet uitgesloten:

*"We willen ervoor zorgen dat de Vughtse woningmarkt ook voor wat betreft koopwoningen voor huishoudens goed te bereiken is. We willen daarom naast kwalitatieve koopwoningen in de hogere prijscategorieën, ook inzetten op middeldure en goedkope woningen".*

Het stedenbouwkundige karakter van Vught Noord wordt gekenmerkt door vrijstaande woningen, ruime kavels en rijke architectuur. De invulling van het gebied De Braacken is, zoals invulling van locatie De Koepel, een logische voortzetting van dit beeld.

In de woonvisie is het project De Braacken opgenomen met 35 woningen in het meerjarenplan. In 2015 in het 'Startdocument Woonvisie Vught' is aangegeven dat het zwaartepunt van de koopwoningvoorraad in Vught in het duurdere segment ligt.

*"De koopwoningvoorraad in Vught kent een zware vertegenwoordiging van het duurdere segment. Gezinnen met kinderen vormen de grootste doelgroep in een koopwoning van meer dan € 425.000,- Van alle huishoudens bewoont 29% een woning in het duurste segment."*

Het bouwen van dure woningen is passend bij het bestaande woonmilieu van de gemeente Vught.

#### **Coalitie-akkoord**

Naast het woningbouwprogramma en de (herijkte) Woonvisie is het coalitie-akkoord van belang. Het coalitieakkoord 'Vernieuwd en vertrouwd' d.d. 31 mei 2018 zet in op doorstroming op de Vughtse woningmarkt. Het college gaat bij nieuwbouw van koop- en huurwoningen uit van een 40- 40-20 verdeling (betaalbaar, middelduur, duur).

De coalitie kiest er dus voor om ten aanzien van woningbouw de nadruk te leggen op de goedkope en middeldure sector. Maar tegelijkertijd wil de coalitie ook enige ruimte geven voor woningbouw in de dure prijsklasse.

Net als in het woningbouwprogramma wordt in het coalitie-akkoord eveneens melding gemaakt van het project De Braacken. Het project voorziet in dit document ook in 35 woningen in het dure segment.

Net als het woningbouwprogramma geeft ook het coalitie-akkoord aan dat dit project voor 2021 – dus in de huidige coalitieperiode – gerealiseerd gaat worden.

#### **Regio**

De portefeuillehouders Wonen van de gemeenten uit de regio Noordoost Brabant West zijn in september 2019 met de provincie overeengekomen dat woningbouwontwikkelingen die minder dan 75 woningen bevatten en die zijn gelegen in locaties in het stedelijke gebied niet regionaal afgestemd hoeven te worden als het gaat om het voldoen aan de ladder. De provincie zal het plan nog wel op andere criteria in het kader van een goede ruimtelijke ordening beoordelen.

#### **Doorwerking plangebied**

De ruimtelijke ontwikkeling is een directe doorwerking van het door het college en de raad vastgestelde beleid. De ruimtelijke ontwikkeling past binnen de regionale afspraken. Tot slot voldoet de ontwikkeling aan de ladder voor duurzame verstedelijking.

#### **3.1.4 Conclusie rijksbeleid**

Na herbegrenzing van het NNB stuit het initiatief niet op belemmeringen vanuit het nationaal beleid. Aanvullende maatregelen hoeven derhalve niet betroffen te worden.

# <span id="page-18-0"></span>**3.2 Provinciaal beleid**

#### **3.2.1 Brabantse Omgevingsvisie**

Op 14 december 2018 is de Brabantse Omgevingsvisie vastgesteld door de Provinciale Staten. De omgevingsvisie bevat de belangrijkste ambities voor de fysieke leefomgeving voor de komende jaren. In de Omgevingswet staan waarden als veiligheid, gezondheid en duurzame omgevingskwaliteit centraal. Rode draad in de visie is om de kwaliteit van de Brabantse leefomgeving te behouden, te versterken en door te geven aan volgende generaties. De visie benoemt ambities over hoe Brabant er in 2050 uit moet zien. En stelt mobiliserende tussendoelen voor 2030. Deze doelen zijn zelfbindend voor de provincie.

De provincie Noord-Brabant heeft ambities op gebied van de energietransitie, een klimaatproof Brabant, Brabant als slimme netwerkstad en een concurrerende, duurzame economie. De visie kwam in de afgelopen jaren, in samenwerking met een groot aantal partijen en inwoners, tot stand.

#### **Brabantse energietransitie**

De doelstelling voor de energietransitie is tweedeling: het verminderen van energieverbruik en de verduurzaming van energie om in 2050 energieneutraal te zijn. Voor 2030 is de doelstelling om de reductie van broeikasgassen met ten minste 50 procent te verminderen ten opzichte van de uitstoot in 1990. Daarnaast dient 50 procent van de energie duurzaam opgewekt te worden.

De provincie kiest voor een richting gevende en stimulerende rol. De hoofdrol voor de realisering wordt ingevuld door gemeenten en initiatiefnemers. De provincie blijft intensief in gesprek met de regio's om tot een gezamenlijk beeld van de kansen en koers voor een regio te komen en de opgave te realiseren.

#### **Klimaatproof Brabant**

Als gevolg van klimaatverandering ontstaan meer extremen in temperatuur en neerslag. Dit heeft gevolgen voor de fysieke leefomgeving. De doelstelling is om in 2050 klimaatbestendig te zijn met een waterrobuuste inrichting. Dit wil zeggen dat de risico' s vanwege deze weerextremen in 2050 aanvaardbaar, draagbaar en beheersbaar zijn. In 2030 dienen de eerste grote klimaatbestendige en waterrobuuste gebiedsopgaven gerealiseerd te zijn.

De provincie stelt samen met andere partijen (gemeenten, waterschappen, bedrijven en maatschappelijke organisaties) een strategie op om het water beheer op te vangen. Grondeigenaren zoals agrariërs en natuurterreinbeheerders spelen een belangrijke rol bij deze strategie.

#### **Slimme netwerkstad**

De provincie Noord-Brabant heeft als doelstelling voor 2030 om met Brabantse partijen samen te werken aan de transformatie van het bestaand bebouwd gebied van Brabant. Binnen het netwerk Brabant vragen oplossingen voor een verschillende benadering. Enerzijds het ondersteunen en versterken van het centrale stedelijke netwerk en anderzijds zorgdragen voor de vitaliteit van krimpgebieden en het aanhaken op get centrale stedelijke netwerk. Daarnaast is het van belang rust, ruimte, cultuurhistorie en natuur binnen laag-dynamische gebieden te koesteren.

De verantwoordelijkheid voor de aanpak van de integrale verstedelijkingsopgave is een samenspel tussen gemeenten, marktpartijen, burgers en de provincie. De provincie wilt een actieve rol spelen bij de verstedelijkingsopgave door onder andere regionale afspraken, zoals over zorgvuldig ruimtegebruik en prognoses woningbehoefte, te bevorderen en het mogelijk maken van participatie in gebiedsgerichte stedelijke opgaven.

#### **Concurrerende, duurzame economie**

De provincie Noord-Brabant wilt een top kennis- en innovatieregio blijven. Om dit te blijven zal een omslag gemaakt moeten worden naar een verregaande circulaire economie waarin digitalisering steeds belangrijkers wordt.

De transitie is op de eerste plaats een opgave voor de sector en hangt af van gezamenlijke acties met partijen. Om deze transitie te ondersteunen zet de provincie ook haar regulerende bevoegdheden in. Regels moeten geen belemmering vormen voor innovaties. duurzame, concurrerende en circulaire economie.

#### **3.2.2 Interim Omgevingsverordening Noord-Brabant**

Op 24 mei 2019 is voor een periode van vier weken het ontwerp van de Interim omgevingsverordening Noord-Brabant ter inzage gelegd. De omgevingsverordening bevat regelgeving die ook anticipeert op de komst van de Omgevingswet en kan gezien worden als een uitwerking van de ambities uit de Brabantse Omgevingsvisie in regels (net als dat de Verordening ruimte Noord-Brabant een uitwerking is van de SVRO). De omgevingsverordening integreert regels uit zes provinciale verordeningen (waaronder de Verordening ruimte Noord-Brabant). De Interim omgevingsverordening trad op 6 november 2019 in werking.

De omgevingsverordening heeft een beleidsneutraal karakter. Dat houdt in dat de omgevingsverordening geen nieuwe beleidswijzigingen doorvoert tenzij dit nieuwe beleid reeds opgenomen is in vastgestelde beleidsdocumenten. De omgevingsverordening is een interimdocument en daarmee een tussenstap naar een definitieve provinciale omgevingsverordening. Gelet op het beleidsneutrale karakter van de omgevingsverordening is het projectgebied in de omgevingsverordening net zo aangeduid als in de Verordening ruimte Noord-Brabant.

### **Structuren en aanduidingen**

Op de kaartbeelden van de Interim omgevingsverordening Noord-Brabant wordt onderscheid gemaakt in diverse structuren en aanduidingen. Het plangebied is gelegen in een tweetal structuren. Het oostelijke en zuidelijke deel behoort tot de structuur 'Natuur Netwerk Brabant' en het noordelijke en westelijke deel behoort tot de structuur 'Stedelijk Gebied, stedelijk concentratiegebied.

#### **Stedelijk Gebied, stedelijk concentratiegebied.**

Stedelijke ontwikkeling dient binnen het stedelijk gebied plaats te vinden. Alleen als daarvoor geen mogelijkheden bestaan, kan een stedelijke ontwikkeling buiten het stedelijke gebied plaatsvinden, binnen daarvoor in de omgevingsverordening aangeduide zoekgebieden.

*Uitsnede structuur Stedelijk Gebied, stedelijk concentratiegebied in de Interim Omgevingsverordening Noord-Brabant*

Het noordelijke en westelijke deelgebied maakt deel uit van het stedelijk concentratiegebied binnen het stedelijk gebied. De provincie ziet de stedelijke concentratiegebieden en de daarbij behorende zoekgebieden als ruimtelijk samenhangende verstedelijkte gebieden. Binnen deze gebieden liggen mogelijkheden voor verdere verstedelijking.

Binnen het stedelijk gebied zijn gemeenten vrij om te voorzien in stedelijke ontwikkelingen, met inachtneming van de aanvullende regels die de Interim Omgevingsverordening stelt, onder andere op het gebied van de plancapaciteit voor woningbouw en bedrijventerreinen. Door inbreiding, verdichting en herstructurering binnen het bestaand stedelijk gebied kan nieuw ruimtebeslag in het buitengebied worden voorkomen. Zorgvuldig ruimtegebruik is hierbij het streven.

# **Natuur Netwerk Brabant**

Een deel van het plangebied bevindt zich echter buiten het stedelijke gebied. Het gebied is gelegen binnen het Natuur Netwerk Brabant (voormalige Ecologische Hoofdstructuur(EHS)).

*Ligging van het plangebied (rood omlijnd) ten opzichte van het NNB (groen).*

Conform de regels van de Interim Omgevingsverordening strekt een bestemmingsplan gelegen in het Natuur Netwerk Brabant tot het behoud, herstel of de duurzame ontwikkeling van de ecologische waarden en kenmerken van de onderscheiden gebieden. Daarnaast moeten in het bestemmingsplan regels worden gesteld ter bescherming van de ecologische waarden en kenmerken van de onderscheiden gebieden waarbij rekening wordt gehouden met de overige aanwezige waarden en kenmerken, waaronder de cultuurhistorische waarden en kenmerken.

#### **Doorwerking plangebied**

Door de ligging van het plangebied in het Loyolapark is een groot deel van het plangebied gelegen in het NNB. Het merendeel van het NNB zal in de toekomstige situatie geen verandering ondergaan, echter is een deel van de ontwikkeling gelegen in de NNB. Om de gewenste ontwikkeling mogelijk te maken wordt de grens van het NNB herbegrensd. In paragraaf 4.9.5 wordt specifiek ingegaan op de herbegrenzing van het NNB. Na de herbegrenzing zijn de gronden niet meer gelegen in het NNB, maar uitsluitend in het stedelijk concentratiegebied.

#### **3.2.3 Conclusie provinciaal beleid**

Na de herbegrenzing van het NNB zijn de te ontwikkelen gronden uitsluitend gelegen binnen het stedelijk gebied. Binnen deze gebieden staat de provincie Noord-Brabant positief tegenover ontwikkelingen. Geconcludeerd kan worden dat het initiatief, na herbegrenzing van het NNB, niet op belemmeringen stuit vanuit het provinciale beleid. Gedeputeerde Staten hebben op 31 augustus 2020 de 'Wijziging Interim omgevingsverordening ivm plan De Braacken van Mariënhof, Vught' vastgesteld en hebben delen van het Natuur Netwerk Brabant gewijzigd in stedelijk concentratiegebied om zodoende medewerking te verlenen aan dit bestemmingsplan.

# <span id="page-22-0"></span>**3.3 Gemeentelijk beleid**

#### **3.3.1 Structuurvisie Vught**

Op 19 december 2013 is de structuurvisie 2013 vastgesteld. Deze structuurvisie beslaat het hele grondgebied van de gemeente Vught, zowel het buitengebied als de bebouwde kom. In een structuurvisie wordt de gewenste ruimtelijke structuur voor de komende 10 tot 15 jaar vastgelegd.

Samengevat kent de gemeente Vught de volgende rollen toe aan voor de structuurvisie:

- strategische rol. De gemeente wil aan de hand van de structuurvisie regie kunnen voeren. Het vastleggen van de ambities voor de lange termijn geeft houvast in discussies met rijkspartijen, provincie en in regionale verbanden;
- integrerende rol. De gemeente heeft veel sectoraal beleid. De structuurvisie is het instrument bij uitstek om dwarsverbanden te leggen tussen deze sectoren. Daarom zoeken we in eerste instantie naar sectorale opgaven, die binnen de integraliteit van de structuurvisie kunnen worden opgepakt.

Afgezien van enkele hoofdopgaven op het gebied van verkeer en sociale samenhang kent deze wijk weinig opgaven. Een van deze weinige opgaven is de herstructurering van het voormalige verzorgingstehuis de Braacken. In dit gebied kan een herstructurering plaatsvinden. De toekomstige invulling moet aansluiting vinden bij de ontspannen, groene woonkwaliteit van deze wijk met een goed beeld vanaf het spoor. Het gebiedje moet als een herkenbare eenheid ontworpen worden waarbij inspiratie gevonden kan worden in het karakter van het bospark waarin het ligt.

#### **Doorwerking plangebied**

Voor het plangebied vormen de infrastructuurnetwerken belangrijke speerpunten. Ruimtelijk gezien, is het beeld vanaf de N65 en het spoor op deze wijk van belang. Deze barrières moeten zo min mogelijk overlast geven voor de omliggende wijken, maar vanuit deze lijnen ontstaat ook een beeld van Vught. Rondom het plangebied wordt ingezet op de verdiepte ligging van de spoorlijn Eindhoven – Den Bosch en de groene landgoeduitstraling langs de N65. Binnen het plangebied zijn, zoals te zien is op onderstaande visiekaart, geen specifieke ambities of aanduidingen opgenomen. In de bij de structuurkaart behorende beleidstekst wordt specifiek ingegaan op de mogelijke herstructurering van het voormalige bejaardenhuis 'de Braacken'. De Braacken is dan ook opgenomen op de lijst (potentieel toekomstige) ontwikkellocaties. Geconcludeerd kan worden dat het initiatief passend is binnen de structuurvisie van Vught.

| gemeentegrens                                                                         | groene sfeer zorgpark Voorburg doortrekken                                                     |
|---------------------------------------------------------------------------------------|------------------------------------------------------------------------------------------------|
| ZONES BUITENGEBIED                                                                    | ontwikkeling gebied Theresia met behoud monumentale<br>bomenlaan                               |
| buitengebied Cromvoirt                                                                | parken/landgoederen (binnen bebouwde kom Vught)                                                |
| overgangszone Lunetten - behoud kleinschalige verkaveling<br>en kamerstructuur        | relatie / routes van centrum naar groengebieden                                                |
| agrarische enclaves - versterken mozaïekpatroon                                       | ecologische en recreatieve relatie met Beekdal                                                 |
| land goederen zone                                                                    | recreatief attractiepunt IJzeren man                                                           |
| Vughtse Heide en IJzeren man - behoud natuur en benutten<br>recreatieve potenties     | sportpark                                                                                      |
| Gement - zone natuur en water                                                         | kralensnoer van Lunetten en Isabella-kazerne - historische<br>verdedigingsstructuur Vught      |
| Gement - zone landbouw                                                                | monument kamp Vught - historisch belangrijk punt voor Vught                                    |
| KERN VUGHT EN OMGEVING                                                                | herstructureringslocatie - globaal                                                             |
| opwaarderen en versterken interne ringstructuur                                       | herstructureringslocatie                                                                       |
| hoofdentree voor bereikbaarheid vanaf de rijkswegen                                   | herontwikkelingsgebied - ontwikkeling clusters en instand-<br>houding "landelijke uitstraling" |
| herkenbare vormgeving van entrees                                                     | CROMVOIRT                                                                                      |
| ongelijkvloerse kruisingen N65                                                        | versterken lintstructuur met ruimte voor doorzichten                                           |
| groene landgoeduitstraling langs de N65                                               | ontwikkelingslocatie                                                                           |
| route binnen Vught - inrichting aanpassen als onderbouwing<br>van deze route          | centrumontwikkeling met maatschappelijke functies                                              |
| ambitie voor verdiepte ligging van het spoor                                          | mogelijke uitbreiding/intensivering bedrijventerrein                                           |
| verdiepte ligging spoor                                                               | kwaliteitsverbetering campings (binnen grenzen)                                                |
| route van station naar centrum Vught - versterken                                     | golfbaan                                                                                       |
| centrum Vught (cultuurcluster, dagelijkse en niet-dagelijkse<br>voorzieningen)        | ontwikkelingszone groen en natuur                                                              |
| concentratiegebied voorzieningen (rood) en uitloopstraten<br>(paars)                  | waardevolle doorzichten - ontwikkeling mogelijk mits<br>behoud relatie met buitengebied        |
| bronpunten (dagelijkse) voorzieningen met parkeren voor<br>het centrum                | waardevolle doorzichten - geen ontwikkeling mogelijk                                           |
| Moleneindplein - bronpunt dagelijkse voorzieningen - voet-<br>gangsgebied bij winkels | ontwikkeling mogelijk mits behoud omsloten zone                                                |
| centrale plek (wijkvoorzieningen en woningen voor<br>doelgroepen)                     | behoud onbebouwde en omsloten zone                                                             |
| mogelijkheid voor gemengde functies                                                   | versterken kleinschalig landschap en inpassing functies                                        |
| ontwikkelgebied met mogelijkheid gemengde functies,<br>--------------------<br>.      |                                                                                                |

*Uitsnede visiekaart met rood omcirkeld de globale ligging van het plangebied (Structuurvisie Vught 2013)*

### **3.3.2 Woonvisie Vught**

De gemeenteraad heeft op 9 juni 2016 de Woonvisie Vught 2016 vastgesteld. Met het vaststellen van de Woonvisie Vught 2016 geeft de raad de richting aan van het woonbeleid van Vught in de komende jaren. Ook heeft de raad met het vaststellen mandaat aan het college gegeven om de concrete uitwerking op onderdelen, zoals het maken van prestatieafspraken met de corporaties en het uitwerken van woningbouwplannen van concrete locaties, op te kunnen pakken. Op 6 juni 2019 is door de gemeenteraad het nieuwe woningbouwprogramma voor de periode 2019-2028 vastgesteld. Dit woningbouwprogramma vervangt het programma, zoals opgenomen in de Woonvisie Vught 2016. In het woningbouwprogramma wordt ingegaan op de verschillende planningsperioden, diverse plannen (en de status daarvan) en bijbehorende aantallen woningen. De overige aspecten van de woonvisie uit 2016 blijven van toepassing.

### **Beleidsmatige context**

Sinds het vaststellen van de vorige Woonvisie 2009 is de woningmarkt en de hele context eromheen sterk gewijzigd. De crisis op de woningmarkt heeft forse gevolgen gehad en de doorstroming op de huur- en koopmarkt is gestagneerd. Ook is het huurbeleid van woningcorporaties gewijzigd en is betaalbaarheid een belangrijk punt. De vergrijzing in Vught zet verder door met als gevolg een wijzigende woningbehoefte. De woningmarkt trekt weer wat aan. Ook is er veel nieuwe wetgeving gekomen. Denk hierbij aan de herziene Woningwet, de nieuwe Huisvestingswet en de decentralisering waardoor de gemeente verantwoordelijk is voor jeugdzorg, werk en inkomen en zorg aan langdurig zieken en ouderen.

#### **Rode draad**

De rode draad van de woonvisie is het streven naar zoveel mogelijk flexibiliteit om woonwensen en - eisen van onze inwoners te kunnen faciliteren. Deze flexibiliteit komt in alle aspecten tot uiting.

# **Doorwerking plangebied**

Met het vaststellen van het woningbouwprogramma is ook de woonvisie van de gemeente herijkt en opnieuw vastgesteld door de raad. De woonvisie is vooral gericht op middeldure huur en goedkope koop. Dure koop wordt hierin echter niet uitgesloten:

*"We willen ervoor zorgen dat de Vughtse woningmarkt ook voor wat betreft koopwoningen voor huishoudens goed te bereiken is. We willen daarom naast kwalitatieve koopwoningen in de hogere prijscategorieën, ook inzetten op middeldure en goedkope woningen".*

Het stedenbouwkundige karakter van Vught Noord wordt gekenmerkt door vrijstaande woningen, ruime kavels en rijke architectuur. De invulling van het gebied De Braacken is, zoals invulling van locatie De Koepel, een logische voortzetting van dit beeld. De herontwikkeling van verzorgingstehuis de Braacken is reeds in de woonvisie opgenomen. In de woonvisie is vastgelegd dat het plan 'De Braacken' mag voorzien in de realisatie van 35 woningen. Geconcludeerd kan worden dat het bouwen van 33 dure woningen in het plangebied aansluit bij de Woonvisie en passend is bij het bestaande woonmilieu van de gemeente Vught.

#### **3.3.3 Nota Groen-Groen verbindt**

## **Beleidsmatige context**

Groen is van grote waarde voor de uitstraling van de gemeente Vught. De Nota Groen, Groen Verbindt, (op 4 februari 2016 vastgesteld en in werking getreden) biedt kaders en uitgangspunten voor de realisatie van een duurzame en karakteristieke groenstructuur.

De vastgelegde structuren zijn een leidraad voor de toekomstige ontwikkelingen in de openbare ruimte en vormen de basis voor de ontwikkeling van de gewenste groenstructuur. Groen is één van de aspecten die de inrichting van de openbare ruimte bepaald. In de Nota Groen worden dwarsverbanden gelegd tussen alle relevante plannen over groen en de buitenruimte.

Eén Vught!, dat is de hoofdambitie van de Vughtse structuurvisie. Vught bestaat uit meerdere puzzelstukjes (wijken, buurten, dorpen, centra). De verbinding tussen deze puzzelstukjes staat centraal in de structuurvisie. Groen speelt hierbij een belangrijke rol en mag nog meer dan nu een bindende factor zijn in Vught. Zowel de fysieke binding door herkenbare structuren en duidelijke routes als sociale binding door bruikbaar groen en betrokken bewoners: Groen Verbindt!.

Groen is en blijft een belangrijke ruimtelijke verbinder. De Nota Groen maakt daarbij onderscheid in structuurbepalend, beeldbepalend en overig groen. Belangrijke (cultuur)historische elementen en natuurlijk groen zijn structuurbepalend, evenals de belangrijkste ontsluitingswegen en diverse parken. Groen dat op wijkniveau bepalend is voor het gebruik en de uitstraling van de woon- en werkomgeving is opgenomen als beeldbepalend groen. De statustoekenning van ieder groenelement is daarbij medebepalend voor de inrichting en de ontwikkelingen die de gemeente toe staat.

In deze Nota Groen zijn diverse verbetermogelijkheden aangedragen om de kwaliteit en beleefbaarheid van het groen in het buitengebied te versterken. Uitgangspunt is het versterken van de eigen identiteit en karakteristiek van ieder deelgebied. In deze Nota Groen zijn diverse lopende trajecten en nieuwe kansen opgenomen waarmee de kwaliteiten worden versterkt en het gebruik en de beleving door bewoners en recreanten toeneemt.

Naast de gewenste groenstructuur is in deze nota ook het groenbeleid opgenomen. Dit beleid vormt de basis voor de ontwikkeling, inrichting en beheer van het groen zodat de karakteristieke groenstructuur zich verder kan ontwikkelen tot een duurzame en beheerbare groenstructuur.

De volgende doelstellingen zijn richtinggevend voor deze Nota Groen:

- de bestaande en gewenste groenstructuur beeldend weergeven met als uitgangspunt een duurzame en karakteristieke groenstructuur. Het beschermen, behouden, verbinden en versterken van de huidige groenstructuren en -gebieden vormt de basis voor de ontwikkeling van de gewenste groenstructuur. De groenstructuren en -gebieden zijn een leidraad bij toekomstige ontwikkelingen in de openbare ruimte;
- groenbeleid als basis voor de ontwikkeling, inrichting en beheer van het openbaar groen vastleggen, zodat de karakteristieke groenstructuur zich verder kan ontwikkelen tot een duurzame en beheerbare groenstructuur;
- de groenstructuur levert als drager van cultuurhistorische, landschappelijke en ecologische kwaliteiten een waardevolle bijdrage aan de leef- en werkomgeving van de inwoners van Vught. Met het beleid in deze Nota Groen stimuleert de gemeente de betrokkenheid van bewoners bij de buitenruimte.

De gemeente investeert in het behoud en ontwikkeling van het bomenbestand. Bomen zijn beeldbepalend in Vught. Behoud van de bestaande bomen staat voorop.

#### **Doorwerking plangebied**

Bij de planontwikkeling is nadrukkelijk aandacht besteed aan het aspect 'groen'. De locatie kent door de ligging in het Loyolapark een groen karakter. Met de invulling van het plangebied is deze kwaliteit zo veel mogelijk gerespecteerd. Verspreid worden wel enkele bomen gekapt, waarbij alle waardevolle bomen behouden blijven, op één na. Deze waardevolle bomen zijn in beeld gebracht via een op locatie uitgevoerde bomeninspectie.

Er is rekening gehouden met de ruimtelijke kwaliteiten en structuren in het plangebied en in de directe omgeving. Het merendeel van de bomen is als 'Groen' bestemd en aangeduid als 'park' of als waardevolle boom op particulier terrein. In de bestemmingsplanregels is de bescherming van de bomen vastgelegd. In paragraaf 5.2.3 van de toelichting wordt deze regeling nader omschreven. Met het huidige stedenbouwkundige ontwerp is het mogelijk gebleken om de meeste waardevolle bomen te behouden, echter is het bij één boom niet mogelijk gebleken. Getracht is deze boom te behouden echter is gebleken dat er geen andere verkaveling mogelijk is, gelet op de prioriteit voor de NNB-zone en bomen bij het entreegebied, daarnaast staat deze boom, gezien van de openbare ruimte, op dit moment niet direct in het zicht. Daarnaast is er geen sprake van aantasting van de belangrijkste huidige groenstructuur in het gebied. Om deze redenen wordt de kap van de boom rechtvaardig geacht.

# **3.3.4 Welstandsnota 2016**

De Welstandsnota 2016 is op 4 februari 2016 vastgesteld door de gemeenteraad en per 1 maart 2016 in werking getreden. Deze 2e herziening vervangt alle voorgaande nota's. Het welstandsbeleid van de gemeente is specifiek toegesneden op de Vughtse samenleving en haar omgeving. Hierbij is een aantal belangrijke (beschermde) gebieden gekarakteriseerd, in beeld gebracht en zijn duidelijke beoordelingscriteria opgesteld. Tevens is een aantal welstandsvrije gebieden aangewezen, waardoor er meer vrijheid voor de burgers wordt geschapen. Door deze heldere beoordelingscriteria kan de wel-standsbeoordeling efficiënt en eenduidig worden doorlopen. Dit onderschrijft de gewenste situatie: snellere processen en minder regeldruk met behoud van ruimtelijke kwaliteit.

#### **Vier welstandsniveaus**

Vught is verdeeld in vier welstandsniveaus. Er geldt een volledige welstandstoets voor plannen in het beschermd dorpsgezicht Vught, de kern Cromvoirt en het buitengebied. Een lichte welstandstoets met uitzondering van nieuwbouw en monumenten geldt voor plannen in de Leeuwensteinstraat en omgeving, Schoonveld, Mariaplein en het Vughtse villapark (Loonsebaan). In de rest van Vught is het bouwen over het algemeen welstandsvrij. Met uitzondering van percelen gelegen aan historische bebouwings-linten waaronder de Vliertstraat, Kerkstraat, Heikantstraat en gebieden waar een beeldkwaliteitsplan geldt zoals het Stadhouderspark, Centrumplan en de Kleine Zeeheldenbuurt.

*Uitsnede welstandskaart Vught – kaart: resterend grondgebied*

Het plangebied van onderhavig bestemmingsplan valt onder het 'resterend grondgebied' (zie bovenstaande kaart). Hierbinnen vallen alle gebieden in Vught en de kern Cromvoirt die niet eerder zijn beschreven. Het resterend grondgebied bestaat uit verschillende wijken. Iedere wijk heeft haar eigen oorsprong en verschijningsvorm. Soms op basis van een thema, veelal op basis van een bouwstijl. Dit geldt zowel voor de architectonische als de stedenbouwkundige uitwerking.

#### **Welstandsniveau**

Het resterend grondgebied is ingedeeld in de categorie welstandsniveau 3, met uitzondering van nieuwbouw in een historisch lint en monumenten. Hiervoor gelden geen beoordelingscriteria. De excessenregeling is van toepassing.

Met de excessenregeling kan het college van Burgemeester en Wethouders een eigenaar van een bouwwerk aanschrijven, indien sprake is van ernstige mate van strijdigheid met de redelijke eisen van de welstand, om de strijdigheid op te heffen.

Deze excessenregeling is niet bedoeld om de plaatsing van een bouwwerk tegen te gaan, maar het gaat hierbij dus om zaken waaraan een groot deel van de mensen aanstoot neemt.

#### **Doorwerking plangebied**

Voor de woningen in het plangebied gelden geen beoordelingscriteria welstand. In het kader van de verdere uitwerking wordt wel een beeldkwaliteitsplan opgesteld. Dit wordt privaatrechtelijk geregeld tussen de gemeente Vught en de ontwikkelaar.

#### **3.3.5 Parkeerbeleid en Parkeernormen 2013-2022**

#### **Beleidsmatige context**

In de Nota Parkeerbeleid 2006 is opgenomen dat monitoring van de parkeersituatie ten minste elke vijf jaar plaats moet vinden. Op basis van een evaluatie is het geactualiseerde parkeerbeleidsplan opgesteld voor de periode 2013-2022. Het geactualiseerde parkeerbeleid is op 7 februari 2013 vastgesteld. Het parkeerbeleid in dit parkeerbeleidsplan geeft richting aan de wijze waarop de (beperkte) parkeerruimte in de gemeente Vught te verdelen is en de wijze waarop in de parkeerbehoefte (auto en fiets) te voorzien is. Daarbij wordt rekening gehouden met leefbaarheid, veiligheid en de kwaliteit van de openbare ruimte.

In 2012 zijn er nieuwe parkeerkengetallen door het CROW (kennisplatform voor infrastructuur, verkeer, vervoer en openbare ruimte) gepubliceerd. Dat was tevens aanleiding om de parkeernormen te actualiseren. Dat geldt eveneens voor de wijze waarop de parkeerplaatsverplichting voor het centrumgebied wordt uitgevoerd. Naast de verplichting van het parkeren op eigen terrein, is voor het centrumgebied de optie geïntroduceerd om bij te dragen aan het realiseren van openbare uitwisselbare parkeerplaatsen (efficiënt ruimtegebruik, kwaliteit openbare ruimte en financiële efficiency).

Omdat de parkeernota betrekking heeft op de gehele gemeente zijn er nieuwe thema's in opgenomen:

- parkeerbeleid per type gebied: woonwijken, buurtwinkelcentra, station en OV-haltes, de IJzeren Man;
- parkeerbeleid per doelgroep: vrachtwagens en grote voertuigen, gehandicapten, deelauto's, elektrische auto's en evenementen;
- handhaving;
- fietsparkeren.

Op basis hiervan is het nieuwe parkeerbeleid van de gemeente Vught geformuleerd. Bij nieuwe ontwikkelingen waarbij sprake is van functiewijziging of -toevoeging moet met dit beleid rekening gehouden worden en dient de parkeerbehoefte inzichtelijk gemaakt te worden.

# **Doorwerking plangebied**

Door middel van onderhavig bestemmingsplan wordt de ontwikkeling van maximaal 33 woningen mogelijk gemaakt. In paragraaf 4.12 wordt specifiek ingegaan op het aspect parkeren en op welke wijze aan het beleid wordt voldaan.

# **3.3.6 Conclusie gemeentelijk beleid**

Het voorliggend initiatief stuit niet op belemmeringen vanuit het gemeentelijk beleid van Vught.

#### CroonenBuro5 24

# <span id="page-30-0"></span>**4 Milieuhygiënische en planologische verantwoording**

Op grond van het bepaalde in het Besluit ruimtelijke ordening (Bro) is het bij het opstellen van een bestemmingsplan verplicht om inzicht te bieden in de relevante planologische en milieuhygiënische aspecten. In dit hoofdstuk is een verantwoording voor deze aspecten opgenomen.

# <span id="page-30-1"></span>**4.1 Bodem**

#### **4.1.1 Algemeen**

Op grond van het Besluit ruimtelijke ordening dient in verband met de uitvoerbaarheid van een plan rekening gehouden te worden met de bodemgesteldheid in het plangebied. Bij functiewijziging dient te worden bekeken of de bodemkwaliteit voldoende is voor de beoogde functie en moet worden vastgesteld of er sprake is van een saneringsnoodzaak. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd. In het kader van de bestemmingsplanwijziging is het niet noodzakelijk om een onderzoek te verrichten naar PFAS. Het onderzoek wordt in een latere fase van de ontwikkeling uitgevoerd.

#### **4.1.2 Onderzoek**

Door Miltop is in juni 2017 in eerste instantie een indicatief bodemonderzoek inclusief historisch onderzoek uitgevoerd. Dit onderzoek is als bijlage bij dit bestemmingsplan opgenomen. Op basis van dit onderzoek is door Miltop in november 2017 een vervolgonderzoek uitgevoerd. Dit onderzoek is ook als bijlage bij dit bestemmingsplan opgenomen. De gemeente Vught hanteert een 'houdbaarheid' van twee jaar voor bodemonderzoeken. Uitzondering hierop is mogelijk, indien is aangetoond dat het onderzoek nog representatief is voor de huidige situatie. In onderhavig geval is hier sprake van. Dit kan gesteld worden doordat in de periode tussen het uitvoeren van het onderzoek en de huidige situatie geen wijzigingen zijn opgetreden. In het plangebied zijn geen (bodemverontreinigende) activiteiten uitgevoerd. Tevens is het gebruik van de locatie niet gewijzigd.

Het vervolgonderzoek van Miltop is uitgevoerd in de vorm van een verkennend bodemonderzoek inclusief infiltratieonderzoek. Het doel van het onderzoek is een beeld te krijgen van de bodemkwaliteit van het terrein en om vast te stellen in hoeverre deze een belemmering vormt voor de voorgenomen herontwikkeling. Daarnaast is een indicatie van de infiltratiemogelijkheden op het terrein nodig. De rapportage is als bijlage bij dit bestemmingsplan opgenomen, de conclusies en aanbevelingen zijn hierna weergegeven.

#### **Conclusies**

De conclusies van de uitgevoerde bodemonderzoeken luiden:

- de (voormalige) ondergrondse huisbrandolietank is met behulp van prikstok en metaaldetector niet getraceerd. Vermoedelijk is deze niet meer aanwezig. Dit kan echter niet met zekerheid gesteld worden, mede omdat de oorspronkelijke ligging niet duidelijk is;
- ter plaatse van de tank is tot maximaal 1,3 m-maaiveld bijmenging met puin aangetroffen.
- (NB: In eerder onderzoek (juni 2017) is reeds een asbest-in-bodem onderzoek uitgevoerd ter plaatse van de plekken met hoogste puinbijmenging. Hierbij is zowel visueel als analytisch geen asbest aangetroffen.);
- zowel de boven- als ondergrond is niet verontreinigd;
- het grondwater is niet verontreinigd. Dit geldt ook voor het grondwater ter hoogte van de vermoede tanklocatie;
- de milieuhygiënische bodemkwaliteit vormt geen belemmering voor de voorgenomen herontwikkeling;
- de infiltratiecapaciteit wordt als zeer goed beoordeeld.

### **Aanbevelingen**

Op basis van het uitgevoerde bodemonderzoek worden de volgende aanbevelingen gedaan:

- men dient alert te zijn op de eventuele aanwezigheid van een ondergrondse tank van 25 m3 ;
- aanwezige asbestcementbuizen (in ieder geval aangetroffen op het binnenterrein tijdens het in juni 2017 uitgevoerde onderzoek) dienen separaat verwijderd te worden.

#### **4.1.3 Conclusie**

Vanuit het aspect bodem bestaan er geen belemmeringen voor de functiewijziging naar wonen die met onderhavig bestemmingsplan wordt mogelijk gemaakt.

# <span id="page-31-0"></span>**4.2 Geluid**

#### **4.2.1 Algemeen**

Conform de Wet geluidhinder (verder Wgh) dient een akoestisch onderzoek te worden verricht indien er sprake is van het projecteren van geluidgevoelige bebouwing die binnen de zone van een bron is gelegen of een nieuwe weg met bijbehorende zone wordt aangelegd. Bij de realisatie van nieuwe geluidgevoelige bestemmingen dient inzichtelijk worden gemaakt of de geluidsinvloed van de omliggende (spoor)wegen voldoet aan de grenswaarden die zijn gesteld in de Wgh. Een uitzondering hierop geldt voor wegen in een 30 km-zone.

#### **4.2.2 Onderzoek**

Door Antea Group is bijgevoegd akoestisch onderzoek behorende bij de locatie 'De Braacken van Mariënhof' te Vught, gemeente Vught verricht. Op deze locatie wordt de bouw van maximaal 33 woningen mogelijk gemaakt. In het kader van de Wet geluidhinder is een woning een geluidgevoelig object, waardoor onderzoek noodzakelijk is.

In het uitgevoerde akoestisch onderzoek is een berekening uitgevoerd voor het oude stedenbouwkundige plan, waarbij is uitgegaan van 35 woningen, waardoor de berekende geluidbelasting uit eerdergenoemd onderzoek niet meer actueel is. Voor het vaststellen van hogere grenswaarden voor de woningen is actualisatie van het eerdergenoemde geluidonderzoek nodig.

Als aanvulling op het akoestisch onderzoek is om deze reden een memo opgesteld waarin wordt ingegaan op de meest actuele verkaveling, waarbij wordt uitgegaan van 33 woningen.

Zowel het akoestisch onderzoek als de aanvullende memo is als bijlage bij deze toelichting opgenomen. De uitgangspunten en resultaten van de memo zijn hieronder weergegeven.

#### **Geprognosticeerde geluidbelastingen**

#### **Wegverkeer**

Uit onderzoek blijkt dat de geluidbelasting als gevolg van het verkeer op de A65 ten hoogste 53 dB zal bedragen, ook wanneer rekening wordt gehouden met het nieuw te realiseren 290 m lange en 4,0 m hoge geluidscherm ter afscherming van het spoorgeluid.

De grenswaarde van 48 dB zal bij 30 van de 33 kavels worden overschreden. De ten hoogste toelaatbare geluidbelasting van 63 dB wordt echter nergens overschreden. De hoogst toelaatbare geluidbelasting is gebaseerd op artikel 83, lid 6 Wgh. Dat artikel stelt als randvoorwaarde dat de vervangende nieuwbouw niet mag leiden tot een ingrijpende wijziging van de bestaande stedenbouwkundige functie of structuur, en niet mag leiden tot een wezenlijke toename van het aantal geluidgehinderden bij toetsing op bouwplanniveau voor ten hoogste 100 woningen. Aan beide randvoorwaarden wordt voldaan. Geluidmaatregelen aan de bron en in het overdrachtsgebied stuiten op overwegende bezwaren.

De verkeersintensiteit van de omliggende 30 km/uur-wegen is dermate laag (enkel bestemmingsverkeer) dat wij deze als akoestisch irrelevant achten.

#### **Railverkeer 's-Hertogenbosch-Tilburg/Eindhoven**

Uit onderzoek blijkt dat de geluidbelasting als gevolg van het spoorverkeer ten hoogste 69 dB zal bedragen. De grenswaarde van 55 dB zal bij alle kavels worden overschreden. Op de hoogste bouwlaag van de eerstelijnsbebouwing wordt tevens de ten hoogste toelaatbare geluidbelasting van 68 dB overschreden. Dat is niet toegestaan, en geluidmaatregelen zijn zodoende wettelijk verplicht.

Om de geluidbelasting vanwege het spoorverkeer te verlagen zijn maatregelen onderzocht. Een mogelijke geluidmaatregel is het toepassen van zogenaamde raildempers. Deze realiseren in de praktijk een geluidreductie van 3 dB. Met een dergelijke geluidreductie zal de ten hoogste optredende geluidbelasting nog 66 dB bedragen. Het aanbrengen van raildempers stuit op een aantal praktische en organisatorische bezwaren. Immers, het spoor is in beheer bij ProRail, en zij hebben hier geen direct belang bij.

In nauw overleg met de planontwikkelaar is besloten om aan de bosrand, op het eigen terrein, een geluidscherm te plaatsen over een lengte van circa 290 m, met een hoogte van 4,0 m ten opzichte van het lokale maaiveld. Deze maatregel verlaagt de geprognosticeerde geluidbelastingen met 3 à 4 dB, waardoor zal worden voldaan aan de ten hoogste toelaatbare geluidbelasting en de geluidkwaliteit van het plan verbetert. Na het treffen van deze schermmaatregel zal de geluidbelasting variëren van 60 tot en met 66 dB.

#### **Hogere waarden**

Na het aanbrengen van het 290 m lange en 4,0 m hoge geluidscherm zullen er nog steeds geluidbelastingen optreden die hoger zijn dan de grenswaarde. Voor deze woningen/kavels dient de gemeente Vught een hogere waarde vast te stellen. In de bijgevoegde memo is in tabel 5.1. aangegeven wat de vast te stellen hogere waarde bedraagt als gevolg van de A65 en de spoorweg. Het bouwvlak in het bestemmingsplan is gebaseerd op de rekenpunten uit het akoestisch onderzoek. Hiermee is geborgd dat de geluidgevoelige bebouwing niet dichter op de spoorlijn wordt gesitueerd.

#### **Te treffen geluidmaatregelen**

De in hoofdstuk 5 van de memo voorgestelde vast te stellen hogere waarden sluiten aan op de situatie waarbij er een 290 m lang en 4,0 m hoog – absorberend (!) (ten minste categorie A2 conform GCW2012) – geluidscherm wordt geplaatst aan de rand van het bos. Het realiseren van het geluidscherm is door middel van een voorwaardelijke verplichting in de regels geborgd. In de voorwaardelijke verplichting is vastgelegd dat een omgevingsvergunning voor bouwen pas verleend mag worden als het scherm is opgericht of gelijktijdig met de bouw van de woningen wordt aangelegd.

*Te realiseren absorberend geluidscherm, 290 m lang en 4,0 m hoog ten opzichte van het lokale maaiveld*

Bij de aanvraag voor een omgevingsvergunning voor bouwen dient de initiatiefnemer een gevelgeluidweringsonderzoek aan te reiken, waarmee hij aantoont op welke wijze wordt geborgd dat de geluidsbelasting in de verblijfsruimten zal voldoen aan de geluidnormen uit het Bouwbesluit. De gevelgeluidwering dient te worden afgestemd op de vastgestelde hogere waarde en de eis voor het binnenniveau (ten hoogste toelaatbare geluidbelasting 33 dB).

# <span id="page-33-0"></span>**4.3 Trillingen**

### **4.3.1 Algemeen**

De nieuwbouw locatie is gelegen aan de noordzijde van de A65 en langs de sporen Tilburg – 's-Hertogenbosch. Doordat de locatie nabij het spoor is gelegen is om die reden het thema trillingen nader beschouwd. Spoortrillingen kunnen namelijk tot hinder voor personen in de bebouwing leiden.

#### **4.3.2 Onderzoek**

Door Arcadis is op 11 maart 2019 een memo opgesteld, waarin een prognose is gemaakt van de spoorgebonden trillingen ter plaatse van de toekomstige bebouwing, en wordt getoetst of dit, uitgaande van een gangbare constructie voor de nieuwbouw, tot trillingsniveaus beneden de streefwaarden voor hinderbeleving zal leiden. In het onderzoek is gerekend met een woonoppervlakte op de begane grond tot 100 m2 . In de berekening is tevens rekening gehouden met een afstand van minimaal 65 meter vanaf de nabijgelegen spoorlijn. De rapportage is als bijlage bij dit bestemmingsplan opgenomen, de conclusies zijn hierna weergegeven.

Op het terrein van het voormalige verzorgingshuis De Braacken is nieuwbouw gepland. Ten behoeve van de nieuwbouw dient het bestemmingsplan gewijzigd te worden. Op basis van een modelmatige benadering (gelijk OTB PHS Meteren Boxtel), gebaseerd op 5 trillingsmetingen in de omgeving van de nieuwbouwlocatie is vastgesteld dat de trillingsniveaus op 65 m uit het spoor voor bebouwing met standaard betonnen vloeren de grenswaarde A2 en A3 uit de SBR-richtlijn Trillingen deel B Hinder voor personen in gebouwen niet worden overschreden. Deze uitkomst geldt voor woonoppervlakten op de begane grond van 100 m2 of minder. Indien een grote woonoppervlakte op de begane grond wordt gecreëerd, bijvoorbeeld door het samenvoegen van percelen, dient nader onderzoek uitgevoerd te worden. Op basis van de uitgevoerde analyse wordt verwacht dat op bebouwing, uitgevoerd met (robuuste) betonvloeren op een afstand van 100 m of meer, geen overschrijding van de grenswaarden voor trillingshinder zal plaatsvinden. In de bouwregels van het bestemmingsplan is bovenstaande vastgelegd. Het bevoegd gezag kan door middel van een omgevingsvergunning een groter vloeroppervlakte toestaan, mits hiertegen geen bezwaren bestaan vanuit het oogpunt van trillingshinder.

# <span id="page-34-0"></span>**4.4 Luchtkwaliteit**

#### **4.4.1 Algemeen**

In de Wet milieubeheer is de regelgeving met betrekking tot luchtkwaliteit vastgelegd. In artikel 5.16 is vastgelegd dat bestuursorganen bevoegdheden, zoals het vaststellen van een bestemmingsplan of het verlenen van een omgevingsvergunning, mogen uitoefenen wanneer sprake is van één van de volgende gevallen:

- a. er is geen sprake van een (dreigende) overschrijding van de grenswaarden;
- b. de concentratie van de desbetreffende stoffen in de buitenlucht verbetert of blijft ten minste gelijk;
- c. het plan draagt 'niet in betekenende mate' bij aan de concentratie van de desbetreffende stoffen in de buitenlucht;
- d. de ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

Een nadere uitwerking van de regelgeving met betrekking tot het begrip 'niet in betekenende mate' is vastgelegd in het 'Besluit niet in betekenende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. Voor ontwikkelingen die 'niet in betekenende mate' bijdragen aan de luchtverontreiniging hoeft niet te worden getoetst aan de grenswaarden. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is volgens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

# **4.4.2 Toetsing initiatief**

De voorgenomen ontwikkeling heeft betrekking op de toevoeging van 33 woningen. Hiermee wordt ruimschoots onder de aantallen gebleven zoals genoemd in de 'Regeling niet in betekenende mate bijdragen'. Geconcludeerd kan worden dat de voorgenomen ontwikkeling niet in strijd is met het bepaalde in de Wet milieubeheer.

#### **4.4.3 Conclusie**

Vanuit het aspect luchtkwaliteit bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt.

# <span id="page-35-0"></span>**4.5 Externe veiligheid**

#### **4.5.1 Algemeen**

Externe veiligheid betreft het risico dat aan bepaalde activiteiten is verbonden voor niet bij de activiteit betrokken personen. Het externe veiligheidsbeleid richt zich op het beheersen van risicovolle bedrijfsactiviteiten en van risicovol transport. Het gaat daarbij om de bescherming van individuele burgers en groepen tegen ongevallen met gevaarlijke stoffen.

Het veiligheidsbeleid in Nederland is gebaseerd op een tweetal begrippen, het plaatsgebonden risico (PR) en het groepsrisico (GR):

- het plaatsgebonden risico is de kans per jaar dat één persoon, die onafgebroken en onbeschermd op een plaats langs een transportroute of nabij een inrichting verblijft, komt te overlijden als gevolg van een incident met het vervoer, de opslag en/of de handeling van gevaarlijke stoffen. Daarbij is de omvang van het risico een functie van de afstand waarbij geldt: hoe groter de afstand, des te kleiner het risico. De risico's worden weergegeven in PR risicocontouren;
- het groepsrisico is de kans per jaar dat een groep van 10 of meer personen in de omgeving van een transportroute of een inrichting voor handelingen met gevaarlijke stoffen in één keer het (dodelijk) slachtoffer wordt van een ongeval. In tegenstelling tot het plaatsgebonden risico geldt voor het groepsrisico geen grenswaarde maar een oriëntatiewaarde. Deze oriëntatiewaarde kan gezien worden als een streefwaarde en heeft geen juridische status. Het overschrijden van de oriëntatiewaarde is mogelijk mits dit in de besluitvorming door het bevoegd gezag wordt gemotiveerd.

Risicobronnen kunnen worden onderscheiden in risicovolle inrichtingen (waaronder lpg-tankstations), vervoer van gevaarlijke stoffen en buisleidingen. Om voldoende ruimte te scheppen tussen een risicobron en personen of objecten die risico lopen (kwetsbare en beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid kunnen om onderzoek vragen. Het beoordelingskader voor risicovolle inrichtingen wordt gevormd door het Besluit externe veiligheid inrichtingen (Bevi). Voor het vervoer van gevaarlijke stoffen geldt het Besluit externe veiligheid transportroutes (Bevt), waarin de Basisnetten voor weg, spoor en water zijn vastgelegd. Voor buisleidingen geldt het Besluit externe veiligheid buisleidingen (Bevb).

# **4.5.2 Onderzoek**

In de omgeving van het plangebied bevinden zich verschillende risicobronnen: de A65/N65, de A2 en de spoorlijnen Tilburg-Vught, Vught – Eindhoven en 's-Hertogenbosch-Boxtel. Conform desbetreffende wet- en regelgeving dient het aspect externe veiligheid beschouwd te worden. Door Antea Group is in mei 2020 onderzoek uitgevoerd naar deze risicobronnen. De rapportage is als bijlage bij dit bestemmingsplan opgenomen, de conclusies zijn hierna weergegeven.

#### **Risicobeschouwing**

#### **Populatieverandering**

Het plangebied is in de huidige situatie grotendeel bestemd voor de functie maatschappelijk en groen. In de huidige situatie zijn er op basis van kengetallen zowel in de dag- als in de nachtfunctie 252 personen aanwezig.

In de toekomstige situatie maken deze functies plaats voor in totaal 33 woningen. In totaal komt de populatie op basis van kengetallen in de toekomstige situatie uit op 40 personen overdag en 80 personen 's nachts.

Er is dus sprake van een afname van de populatie.

#### **Vervoer van gevaarlijke stoffen over de A65/N65**

- de maximale 10-6 plaatsgebonden risicocontour bedraagt 0 meter en levert derhalve geen belemmeringen op;
- de hoogte van het groepsrisico neemt af en blijft onder de oriëntatiewaarde;
- een beperkte verantwoording van het groepsrisico is conform artikel 7 en 8 van het Besluit externe veiligheid transportroutes van toepassing.

#### **Vervoer van gevaarlijke stoffen over de spoorlijn Vught/Tilburg**

- de spoorlijn heeft geen 10-6 plaatsgebonden risicocontour. Het plaatsgebonden risico levert daarmee geen belemmeringen op;
- de hoogte van het groepsrisico van de spoorlijn bevindt zich in zowel de huidige als de toekomstige situatie onder 10% van de oriëntatiewaarde;
- beperkte verantwoording van het groepsrisico is conform artikel 7 en 8 van het Besluit externe veiligheid Transportroutes van toepassing.

#### **Vervoer van gevaarlijke stoffen over de A2**

- het plangebied bevindt zich op meer dan 200 meter van de A2. Een nadere risicobeschouwing is dan ook niet noodzakelijk;
- beperkte verantwoording van het groepsrisico is conform artikel 7 van het Besluit externe veiligheid Transportroutes van toepassing.

#### **Vervoer van gevaarlijke stoffen over de spoorlijn Vught-Eindhoven**

- de spoorlijn is niet met naam genoemd in het basisnet. Een verder risicobeschouwing is dan ook niet noodzakelijk. In de nabije toekomst wordt echter wel transport van gevaarlijke stoffen over deze route verwacht. Het groepsrisico zal onder de oriëntatiewaarde liggen en zal ten gevolge van de voorgenomen ontwikkeling afnemen;
- omdat er gevaarlijke stoffen over de spoorlijn vervoerd mogen worden is conform artikel 7 van het Bevt een beperkte verantwoording van het groepsrisico verplicht. Indien wordt uitgegaan van de in de nabije toekomst verwachte vervoersaantallen kan, omdat het groepsrisico lager is dan de oriëntatiewaarde en door de voorgenomen ontwikkeling niet toe neemt, kan ook worden volstaan met een beperkte verantwoording van het groepsrisico.

#### **Vervoer van gevaarlijke stoffen over de spoorlijn Vught – Eindhoven**

- De spoorlijn bevindt zich op grotere afstand dan 200 meter van de ontwikkellocatie. Een groepsrisicoberekening is derhalve niet noodzakelijk. Een beperkte verantwoording conform artikel 7 van het Bevt is wel verplicht.
### **Verantwoording groepsrisico**

Omdat het groepsrisico van het spoor in de toekomstige situatie niet toeneemt tot boven 10% van de oriëntatiewaarde en omdat het groepsrisico van de A65/N65 niet met meer dan 10% toeneemt en zich onder de oriëntatiewaarde bevindt kan worden volstaan met een beperkte verantwoording van het groepsrisico. Dit betekent dat uitsluitend in hoeft te worden gegaan op de elementen zelfredzaamheid en bestrijdbaarheid.

#### **4.5.3 Conclusie**

Vanuit het aspect externe veiligheid bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt.

# <span id="page-37-0"></span>**4.6 Bedrijven en milieuzonering**

#### **4.6.1 Algemeen**

Om te bepalen welke bedrijfsactiviteiten uit oogpunt van milieuhinder kunnen worden toegestaan, kan gebruik worden gemaakt van de systematiek van de VNG-brochure 'Bedrijven en milieuzonering' (editie 2009). In de VNG-brochure is een bedrijvenlijst opgenomen, die informatie geeft over de milieukenmerken van verschillende typen bedrijven. In de lijst is op basis van een aantal factoren (waaronder geluid, geur en gevaar) een indicatie gegeven van de afstand tussen bedrijven en hindergevoelige functies waarmee gemeenten bij ruimtelijke ontwikkelingen rekening kunnen houden. Het doel van milieuzonering is tweeledig:

- door het toepassen van milieuzonering wordt hinder ter plaatse van woningen of andere gevoelige objecten al in het ruimtelijk spoor voorkomen;
- door het toepassen van milieuzonering wordt aan bedrijven voldoende zekerheid geboden dat zij hun activiteiten duurzaam en binnen aanvaardbare voorwaarden kunnen uitoefenen.

Op basis van de indicatieve afstanden zijn de bedrijven op de bedrijvenlijst in de VNG-handreiking ingedeeld in milieucategorieën die variëren van categorie 1 (indicatieve afstand van 10 meter) tot categorie 6 (indicatieve afstand van 1.500 meter). Als aan de indicatieve afstand kan worden voldaan, is een activiteit qua milieuhinder inpasbaar. Enerzijds is dan ter plaatse van omliggende milieugevoelige objecten (waaronder woningen) sprake van een aanvaardbaar woon- en leefklimaat, anderzijds heeft het bedrijf voldoende zekerheid dat de bedrijfsactiviteiten binnen aanvaardbare voorwaarden kunnen worden uitgeoefend.

#### **Omgevingstype**

In de VNG-brochure worden twee omgevingstypen onderscheiden, namelijk 'rustige woonwijk'/'rustig buitengebied' en 'gemengd gebied'. De richtafstanden uit de VNG-brochure zijn afgestemd op de omgevingskwaliteit zoals die wordt nagestreefd in een rustige woonwijk of een daarmee vergelijkbaar omgevingstype (zoals een rustig buitengebied). De indicatieve afstanden zijn de afstanden die moeten worden aangehouden tot de gevels van woningen in een 'rustige woonwijk'. Voor woningen in een 'gemengd gebied' mag de indicatieve afstand worden gecorrigeerd en kan de afstand met één trede worden verlaagd, zonder dat dit ten koste gaat van het woon- en leefklimaat.

Het omgevingstype van de woningen in de omgeving van het plangebied kan worden getypeerd als 'rustige woonwijk'/'rustig buitengebied'. Waardoor de indicatieve afstanden niet kunnen worden gecorrigeerd.

### **4.6.2 Toetsing initiatief**

Het plangebied is gelegen in het noordoostelijke deel van Vught en bestaat in de huidige situatie uit het voormalig verzorgingstehuis de Braacken. In de toekomstige situatie verdwijnt het verzorgingstehuis en worden 33 woningen gerealiseerd. In de nabijheid van het plangebied is geen hinderlijke bedrijvigheid aanwezig, die een belemmering vormt voor woningbouw of die beperkt wordt in haar mogelijkheden vanwege de bouw van de nieuwe woningen.

#### **4.6.3 Conclusie**

Vanuit het aspect bedrijven en milieuzonering bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt.

# <span id="page-38-0"></span>**4.7 Kabels en leidingen**

#### **4.7.1 Toetsing initiatief**

In het plangebied zijn geen planologisch relevante kabels en leidingen aanwezig die een belemmering vormen voor de voorgenomen ontwikkeling.

### **4.7.2 Conclusie**

Vanuit het aspect kabels en leidingen bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt.

# <span id="page-38-1"></span>**4.8 Archeologie en Cultuurhistorie**

#### **4.8.1 Archeologie**

#### **Inventariserend veldonderzoek (verkennende fase)**

Door BAAC bv is, d.d. oktober 2017, een archeologisch bureauonderzoek en inventariserend veldonderzoek met behulp van boringen (verkennende fase) uitgevoerd in het plangebied. De rapportage is als bijlage bij deze toelichting bijgevoegd. De samenvatting van het rapport wordt hierna weergegeven.

In 2008 is voor het plangebied een bureauonderzoek uitgevoerd waaruit blijkt dat voor het plangebied een middelhoge tot hoge archeologische verwachting geldt. In onderhavig onderzoek is deze verwachting nader gespecificeerd. Onder de huidige bebouwing is een kelder onder vrijwel het gehele pand aanwezig. Daarnaast zijn in drie van de zestien geplaatste boringen verstoringen aangetroffen die minstens enkele decimeters in de ondergrond doorlopen. In de overige boringen is een 50 tot 80 cm dik plaggendek aangetroffen dat op dekzandafzettingen ligt (enkeerdgrond) of een in meer of mindere mate ondiep verstoord profiel.

Vanwege het voorkomen van een hoge zwarte enkeerdgrond zijn eventuele archeologische resten goed geconserveerd en bestaat een grote kans op het aantreffen van archeologische resten en sporen. Er dient een vervolgonderzoek door middel van proefsleuven te worden uitgevoerd.

#### **Inventariserend veldonderzoek door middel van proefsleuven, fase 1**

Door BAAC B.V. is in augustus 2019 een inventariseren veldonderzoek door middel van proefsleuven uitgevoerd. De rapportage is als bijlage bij deze toelichting bijgevoegd. De samenvatting van het rapport wordt hierna weergegeven.

Het plangebied ligt op een kleine dekzandkop die afhelt naar de noordelijke, westelijke en zuidelijke rand van het terrein. De bodem is in het centrale deel van het plangebied nog intact, maar in met name het zuidelijk deel geroerd door ontgravingen of het omzetten van de grond voor de aanleg van akkers, bos en de bouw van het landhuis.

Sporen bestaan uit paalsporen, kuilen, greppels, een waterput, spitsporen en grondverbeteringssporen. Deze sporen maken onderdeel uit van twee vindplaatsen: vindplaats 1 in het noordelijk deel en vindplaats 2 in het zuidelijke deel van het plangebied. Vindplaats 1 betreft een bewoningsfase uit de middeleeuwen en nieuwe tijd. Uit de 19e en 20e eeuw stamt vindplaats 2. Deze vindplaats bestaat uit grondverbeteringssporen die gegraven zijn voor de herinrichting en ontginning van het terrein.

In het plangebied is met name aardewerk gevonden en tevens enkele fragmenten bouwkeramiek en een klein fragment dierlijk bot. Het keramiek dateert uit de middeleeuwen en nieuwe tijd. Sporen en vondsten van vóór de middeleeuwen zijn niet aangetroffen.

*Weergave archeologisch onderzoeksgebied*

Op basis van de resultaten acht BAAC vindplaats 1 behoudenswaardig en dient deze beschermd te worden middels behoud in situ en indien dit niet mogelijk is door behoud ex situ door middel van een opgraving. Vindplaats 2 is niet behoudenswaardig.

### **Selectiebesluit**

Op basis van het uitgevoerde proefsleuvenonderzoek heeft de gemeente Vught een selectiebesluit genomen om vindplaats 2 als niet behoudenswaardig te beschouwen en vrij te geven voor verdere ontwikkeling. Vindplaats 1 wordt wel als behoudenswaardig geclassificeerd. Indien deze vindplaats niet in-situ behouden kan worden, zal een opgraving nodig zijn om de archeologische waarden exsitu te behouden. De opgraving dient te worden uitgevoerd conform een door de gemeente Vught goedgekeurd PvE. Het selectiebesluit is als bijlage bij de toelichting bijgevoegd. Om de archeologische waarden te beschermen is de dubbelbestemming 'Waarde – Archeologie 1' en 'Waarde – Archeologie 2' opgenomen. Een omgevingsvergunning kan verleend worden indien aan voorwaarden wordt voldaan.

# **4.8.2 Cultuurhistorie**

### **Algemeen**

Op 5 juli 2011 heeft een wijziging van het Besluit ruimtelijke ordening (Bro) plaatsgevonden. Sinds 1 januari 2012 dient ieder bestemmingsplan een analyse van cultuurhistorische waarden te bevatten. Door de wijziging van het Bro moeten cultuurhistorische waarden voortaan in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen. Het Bro bevat eisen waaraan de voorbereiding van een bestemmingsplan moet voldoen. Zo wordt er onder meer een beschrijving verlangd van de manier waarop met de in het gebied aanwezige cultuurhistorische waarden wordt omgegaan. De wetgever wil hiermee bereiken dat aandacht voor cultuurhistorische waarden voortaan in het planproces naar voren wordt gehaald.

In de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden rekening is gehouden. De opsteller en vaststeller van het bestemmingsplan is daarmee dus verplicht de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

*Uitsnede cultuurhistorische waardenkaart provincie Noord-Brabant*

Bestemmingsplannen in de provincie Noord-Brabant dienen in het kader van de bescherming van waardevolle cultuurhistorische elementen te worden getoetst aan de provinciale Cultuurhistorische Waardenkaart (CHW). Op deze kaart staan de bepalende cultuurhistorische elementen.

#### **Toetsing initiatief**

Het plangebied is gelegen op de locatie van het voormalige verzorgingstehuis de Braacken, langs de Loyolalaan. De Loyolalaan en het voetpad richting de Aert Heymlaan zijn aangeduid als 'lijn van redelijke hoge waarden'. In en rond het plangebied zijn geen Rijksmonumenten en gemeentelijke monumenten aanwezig. Loyolalaan 28 is op de kaart wel aangeduid als 'overige bouwkunst'.

Bij de planvorming voor het plangebied is rekening gehouden met de landschappelijke en cultuurhistorische waarden van het gebied. Het initiatief past binnen de stedenbouwkundige opzet van de omliggende gebieden. Er is geen sprake van enige aantasting van cultuurhistorische waarden.

#### **4.8.3 Conclusie**

Vanuit het aspect archeologie en cultuurhistorie bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt. De eventueel aanwezige archeologische waarden zijn door middel van een dubbelbestemming planologisch geborgd. In een later stadium wordt een proefsleuvenonderzoek uitgevoerd.

# <span id="page-41-0"></span>**4.9 Natuur**

#### **4.9.1 Algemeen**

Ruimtelijke plannen, zoals onderhavig bestemmingsplan, dienen te worden beoordeeld op de uitvoerbaarheid in relatie tot actuele natuurwetgeving. Er dient onderzocht te worden of het plan effect heeft op beschermde soorten of beschermde gebieden (Wet natuurbescherming; Wnb en Natuurnetwerk Nederland). Ontwikkelingen mogen niet zonder meer plaatsvinden indien deze negatieve gevolgen hebben op beschermde natuurgebieden en/of flora en fauna. In dit kader is inzicht gewenst in de aanwezige natuurwaarden en de mogelijk daarmee samenhangende consequenties.

#### **4.9.2 Quickscan flora en fauna**

In het kader hiervan is door Faunaconsult een quickscan natuurwetgeving uitgevoerd (d.d. 7 december 2017). Dit onderzoek is als bijlage toegevoegd aan deze toelichting, de conclusies worden hieronder beschreven.

#### **Natura 2000**

Vanwege de relatief grote afstand tussen het plangebied en Natura 2000-gebieden, zijn er geen negatieve effecten op Natura 2000-gebieden te verwachten. Hierdoor is er geen vergunning nodig op grond van de Wnb.

#### **Natuur Netwerk Brabant**

Het Loyolapark (het bosdeel) in het plangebied maakt deel uit van het NNB en zal voor een beperkt deel worden omgevormd tot tuin bij de nieuw te realiseren woningen. Volgens de Interim Omgevingsverordening Noord-Brabant heeft de provincie hier de ambitie 'droog bos met productie' (N16.03). Droog bos met productie bestaat uit verschillende, veelal van oorsprong aangeplante, bosopstanden van den, (winter)eik, beuk, douglas, lariks of fijnspar. Omdat het bos in het plangebied aan deze beschrijving voldoet, is er (conform artikel 3.1.5 lid 2 van de Interim Omgevingsverordening Noord-Brabant) sprake van NNB met ecologische waarde. Het bos kan daardoor niet tot tuin worden omgevormd vanuit het 'ja, mits-principe' (er is conform artikel 3.1.8 lid 2 en 3.1.8. lid 3 immers aantasting van ecologische waarden).

#### **Beschermde planten en dieren**

#### **Algemeen voorkomende grondgebonden zoogdieren en amfibieën**

In het plangebied komen mogelijk zoogdieren en amfibieën voor, die onder de Wn zijn beschermd. Het gaat om algemeen voorkomende soorten (zogenaamde A-soorten), waarvoor in Noord-Brabant een vrijstelling geldt in geval van ruimtelijke ontwikkeling en beheer en onderhoud. Dit houdt in dat deze soorten verstoord mogen worden, zonder dat daar vooraf een ontheffing voor is verkregen. Wel geldt altijd de Zorgplicht (artikel 1.11 Wn): deze houdt in dat nadelige gevolgen voor dieren en planten altijd zoveel mogelijk moeten worden voorkomen. Om aan de algemene zorgplicht te voldoen, moeten tijdens het werk aangetroffen dieren zo snel mogelijk naar een aangrenzende locatie buiten het plangebied worden verplaatst.

#### **Gebouwbewonende vleermuizen**

De spouwen van het verzorgingstehuis en van de kapel bevatten mogelijk vleermuisverblijven. De sloop van deze gebouwen kan daarom leiden tot verstoring of vernietiging van vleermuizen en hun verblijven.

Omdat alle vleermuissoorten streng zijn beschermd, dient het voorkomen van dergelijke verblijven conform het vleermuisprotocol (Vleermuisvakberaad Netwerk Groene Bureaus en Zoogdiervereniging, 2017) te worden onderzocht. Volgens het vleermuisprotocol zijn daartoe 4 onderzoeksronden nodig:

- 2 ronden (1 avond en 1 ochtend) onderzoek met batdetectors in de kraamtijd (periode 15 mei – 15 juli, waarbij er minimaal 30 dagen zit tussen de twee bezoeken);
- 2 ronden (1 avond en 1 ochtend) onderzoek met batdetectors in de paartijd (15 augustus 1 oktober, waarbij er minimaal 20 dagen zit tussen de twee bezoeken).

Indien blijkt dat er vleermuisverblijven aanwezig zijn, dient de functionaliteit daarvan te worden gewaarborgd. Dit houdt in dat er op aangepaste wijze wordt gesloopt en gekapt (zodat er geen vleermuizen worden gedood) en dat er nieuwe vleermuisverblijven gecreëerd moeten worden.

Indien blijkt dat er gebouwbewonende vleermuisverblijven aanwezig zijn, die door de voorgenomen inrichting verloren dreigen te gaan, dienen er tijdig vervangende vleermuisverblijven te worden gecreëerd. Volgens het Kennisdocument Gewone dwergvleermuis (BIJ12, 2017a) hebben gewone dwergvleermuizen de tijd nodig om aan nieuwe verblijfplaatsen te wennen. Gedurende deze gewenningsperiode moet zowel de oorspronkelijke situatie als de nieuw aangebrachte vervangende voorzieningen beide aanwezig zijn. Om vertraging te voorkomen, is in het voorjaar van 2018 reeds een faunatoren (zie onderstaand) gerealiseerd in het bosje aan de voorzijde van het verzorgingstehuis (omsloten door de ontsluitingsweg vanaf de Loyolalaan). In deze faunatoren zijn verblijfplaatsen gecreëerd voor vleermuizen, huismussen en gierzwaluwen.

*Weergave van de geplaatste faunaboom*

Vleermuisverblijven die geschikt zijn om te dienen als permanente vervanging, dienen zich inwendig in het gebouw te bevinden. Indien blijkt dat er gebouwbewonende vleermuizen aanwezig zijn, dan dienen dergelijke permanente verblijven in de nieuwbouw te worden gerealiseerd.

#### **Boombewonende vleermuizen**

Meerdere holle bomen in het Loyolapark vormden in 2008 een verblijf van de rosse vleermuis (Arcadis, 2008). Omdat dit vleermuisonderzoek inmiddels is verjaard, is voor het uitvoeren van de quickscan onbekend of en zo ja, welke bomen een vleermuisverblijf bevatten. Daarnaast is onbekend of de bomen in het plangebied en de laanbomen langs de toegangsweg als vaste vliegroute en/of foerageergebied van vleermuizen dienen. De kap van bomen of het plaatsen van buitenverlichting kan daarom leiden tot het verlies van vleermuisverblijven in holle bomen en tot verstoring of verlies van een vaste vliegroute en/of foerageergebied.

Op 30 november 2017 heeft Faunaconsult de bomen die mogelijk gekapt gaan worden geïnspecteerd op holtes (Hovens en Op het Veld, 2017). De conclusies van dit onderzoek zijn dat zich in de te kappen bomen mogelijk zomer-, paar-, en/of kraamverblijven van verschillende soorten boombewonende vleermuissoorten bevinden. Deze inspectie is als bijlage bij dit bestemmingsplan opgenomen. Het gaat om soorten als rosse vleermuis, gewone grootoorvleermuis, ruige dwergvleermuis, watervleermuis en baardvleermuis. Daarnaast is het mogelijk dat één boom als winterverblijf van de rosse vleermuis dient. Omdat al deze soorten vleermuisverblijven beschermd zijn, dient voordat er mag worden gekapt, eerst te worden onderzocht welke vaste rust- en verblijfplaatsen van vleermuizen in de bomen aanwezig zijn. Op 20 november 2018 is dit onderzoek uitgevoerd. In het activiteitenplan herontwikkeling Loyolalaan, zoals als bijlage bij dit bestemmingsplan is bijgevoegd, is dit onderzoek weergegeven. In paragraaf 4.9.3 wordt hier nader op ingegaan.

#### **Kamsalamanders**

Het Loyolapark (het bosdeel van het plangebied) fungeert mogelijk als landhabitat van de kamsalamander. Het deels ontwikkelen van het Loyolapark resulteert mogelijk in de vernietiging van landhabitat en van individuen van deze soort. Omdat kamsalamanders streng zijn beschermd, dient het voorkomen van kamsalamanders hier te worden onderzocht. In het Kennisdocument Kamsalamander (BIJ12, 2017c) wordt voor inventarisatie van kamsalamanders aanbevolen gebruik te maken van de aanwezigheidsprotocollen van het Netwerk Groene Bureaus. In deze soortinventarisatieprotocollen (versie juli 2017) staat het volgende aangegeven: om de functie van een gebied als zomer- en winterbiotoop te beoordelen, moet een soortexpert het gebied 1 keer bezoeken, waarbij materiaal wordt gekeerd om zich eronder verschuilende exemplaren van de kamsalamander te vinden. Omdat het Loyolapark een geïsoleerde ligging heeft en de parkvijver het enige potentiele voortplantingswater is een steeknetbemonstering van de vijver uitgevoerd. In het activiteitenplan hertontwikkeling Loyolalaan, als bijlage bij de toelichting bijgevoegd, wordt nader ingegaan op de eventuele aanwezigheid van kamsalamanders. Geconcludeerd kan worden dat de kamsalamander niet aanwezig is.

#### **Vogels**

Vernietiging van vogelnesten is te vermijden, door de werkzaamheden buiten de periode 15 maart – 15 juli (het broedseizoen van de meeste vogels) uit te voeren.

#### **Huismus**

Onder de dakpannen van de kapel broeden mogelijk jaarlijks huismussen. Nesten van de huismus zijn jaarrond beschermd. Vóór de sloop dient daarom eerst het voorkomen van huismusnesten conform Kennisdocument huismus (BIJ12, 2017d) te worden onderzocht. Hierbij wordt voor de huismus uitgegaan van 2 ochtendbezoeken in de periode 1 april – 15 mei.

Indien blijkt dat er huismusnesten aanwezig zijn, dan dienen voor elk nest dat verloren gaat meerdere alternatieve nestlocaties voor de huismus te worden gerealiseerd (BIJ12, 2017d). Dat kan door het plaatsen van vogelvides of nestkasten. Huismussen hebben de tijd nodig om aan nieuwe nestplaatsen te wennen. Gedurende deze gewenningsperiode moeten zowel de oorspronkelijke situatie als de nieuw aangebrachte vervangende voorzieningen beiden aanwezig zijn (minimaal 3 maanden voor de start van de sloopwerkzaamheden). Om schade aan jongen en eieren van de huismus te voorkomen, dient de kapel (nadat het huismussenonderzoek is afgerond) buiten de periode 1 maart - 1 oktober te worden gesloopt. Om vertraging te voorkomen zijn in het voorjaar van 2018 huismusnestkasten tegen de faunatoren gerealiseerd; dit is binnen een straal van 100- 200 meter van de kapel.

#### **Gierzwaluw**

Onder de dakpannen van de kapel broeden mogelijk jaarlijks gierzwaluwen. Omdat gierzwaluwnesten jaarrond beschermd zijn, dient hun voorkomen conform het Kennisdocument Gierzwaluw (BIJ12, 2017e) nader te worden onderzocht. Hierbij wordt uitgegaan van 3 avondbezoeken in de periode 1 juni – 15 juli.

Pas nadat het gierzwaluwonderzoek is afgerond, mag worden begonnen met de sloop van de kapel. Indien blijkt dat er gierzwaluwnesten aanwezig zijn, dient de functionaliteit daarvan te worden gewaarborgd. Dit houdt in dat er buiten de broedtijd (15 april – 31 augustus) van de gierzwaluw wordt gesloopt (zodat er geen gierzwaluwen, hun eieren of jongen worden gedood) en dat er voor elk nest dat zijn functie niet meer kan vervullen wordt gezorgd dat er meerdere nieuwe alternatieve nestlocaties aanwezig zijn. De alternatieve nestlocaties moeten voor minimaal eenzelfde aantal gierzwaluwen dezelfde functie kunnen vervullen als de oorspronkelijke nesten die verdwijnen. Vervangende nestlocaties moeten voor de eigenlijke werkzaamheden en voor terugkomst van de gierzwaluwen uit het zuiden beschikbaar zijn. Gierzwaluwen hebben de tijd nodig om aan nieuwe verblijfplaatsen te wennen. Gedurende deze gewenningsperiode zijn dan zowel de oorspronkelijke situatie als de nieuw aangebrachte vervangende voorzieningen aanwezig.

Om vertraging te voorkomen zijn in het voorjaar van 2018 gierzwaluwnestkasten in de faunatoren gerealiseerd; dit is binnen een straal van 100-200 meter van de kapel.

# **4.9.3 Activiteitenplan ontheffing op de Wet natuurbescherming**

In het te slopen gebouw bevinden zich 4 zomerverblijven van de gewone dwergvleermuis. Doordat het gebouw wordt gesloopt, worden deze zomerverblijven vernietigd, waardoor een ontheffing op de Wet natuurbescherming benodigd is. Door Faunaconsult is op 21 december 2018 een activiteitenplan t.b.v. de ontheffing op de Wet natuurbescherming opgesteld. Het activiteitenplan is als bijlage bij de toelichting opgenomen. Gedeputeerde Staten van Noord-Brabant hebben op 27 december 2018 de aanvraag ontvangen voor een ontheffing. In de volgende paragraaf wordt verder ingegaan op de ontheffing Wet natuurbescherming.

### **4.9.4 Ontheffing Wet natuurbescherming**

Gedeputeerde Staten van Noord-Brabant hebben op 27 december 2018 van Janssen de Jong Projectontwikkeling BV een aanvraag ontvangen voor een ontheffing ingevolge artikel 3.8, eerste lid, van de Wet natuurbescherming. De aanvraag betreft een verzoek tot ontheffing voor het overtreden van verboden ten aanzien van beschermde soorten, dit als gevolg van de sloop van het voormalige verzorgingshuis 'de Braacken' en bijbehorende gebouwen, de kap van enkele bomen en nieuwbouw van woningen.

Op 12 juni 2019 heeft Gedeputeerde Staten van Noord-Brabant besloten de ontheffing op de Wet natuurbescherming te verlenen. De ontheffing is als bijlage bij het bestemmingsplan opgenomen. Hierna worden de conclusies uit de ontheffing weergegeven.

Gelet op het voorgaande verlenen wij (Gedeputeerde Staten van Noord-Brabant) gevraagde ontheffing als bedoeld in artikel 3.8, eerste lid, van de Wet natuurbescherming. De ontheffing wordt slechts voor de in het besluit genoemde soorten en beschreven activiteiten verleend. Deze ontheffing geldt alleen voor de activiteiten die conform de aanvraag worden uitgevoerd, voor zover in deze ontheffing zelf niet anders is aangegeven.

Voor het overige wijzen wij de gevraagde ontheffing af, als bedoeld in artikel 3.8, eerste lid, van de Wet natuurbescherming, omdat bedoelde bepaling niet wordt overtreden. Concreet wordt hiermee bedoeld dat voor meer activiteiten een ontheffing was aangevraagd, maar dat deze ontheffingsaanvraag is afgewezen, aangezien er geen ontheffing noodzakelijk was. Om deze reden is de gevraagde ontheffing voor deze onderdelen niet verleend.

#### **4.9.5 Herbegrenzing NNB**

De effecten van de herontwikkeling op beschermde natuurwaarden zijn door bureau 'Faunaconsult' onderzocht middels een Quickscan natuurwetgeving (Faunaconsult, 2017). Uit het oriënterend natuuronderzoek is gebleken dat naast de noodzakelijke aandacht voor beschermde diersoorten, er ook invloed is op het Natuurnetwerk Brabant (NNB). Een deel van de geprojecteerde tuinen bevindt zich binnen het NNB.

In onderstaand figuur is de overlap tussen het ruimtebeslag van het planvoornemen (woningbouw alsmede het geluidsscherm) en de grens van het NBB aangegeven. De overlap betreft een strook van het bos in de randzone (woningbouw, oranje in onderstaand figuur) en een deel langs de spoorlijn (geluidsscherm, rood in onderstaand figuur). Het geluidsscherm wordt gedeeltelijk in de bosrand geplaatst, waarbij de bestaande bomen zoveel mogelijk worden gespaard door maatwerk.

*Herbegrenzing NNB-gronden binnen globale kavelgrenzen in oranje voor woningbouwontwikkeling en in rood voor geluidsscherm*

Door Antea Group is, d.d. 17 januari 2020, een memo opgesteld waarin wordt ingegaan op de herbegrenzing van de NNB. Deze memo is als bijlage bij de toelichting bijgevoegd.In de Interim omgevingsverordening is in artikel 3.2.3, dat betrekking heeft op het Natuurnetwerk Brabant, verwoord hoe de bescherming van het NNB is geregeld (artikel 3.15). Tevens is beschreven hoe deze in voorkomende gevallen kan worden gewijzigd (artikel 3.17 tot en met 3.24). Voor onderhavig project zijn de herbegrenzingsmogelijkheden onderzocht. Na intensieve afstemming met de provincie Noord-Brabant is geconcludeerd dat de herbegrenzing het best kan plaatsvinden met gebruikmaking van artikel 3.21 Wijziging van de begrenzing op verzoek bij kleinschalige ingrepen. De wijze van compensatie wordt ingevuld door middel van financiële compensatie (artikel 3.22)

Voor wijziging van de begrenzing op verzoek bij kleinschalige ingrepen dient aan een aantal voorwaarden te worden voldaan. In de bijgevoegde memo wordt ingegaan op deze voorwaarden. Tot slot wordt in de memo een voorstel voor de herbegrenzing gedaan. In de memo is uitgegaan dat 12 bomen gekapt dienen te worden langs het spoor om ruimte te maken voor de geluidwal, echter blijken dit er uiteindelijk slechts 7 te zijn. Gedeputeerde Staten hebben op 31 augustus 2020 de 'Wijziging Interim omgevingsverordening ivm plan De Braacken van Mariënhof, Vught' vastgesteld en hebben delen van het Natuur Netwerk Brabant gewijzigd in stedelijk concentratiegebied om zodoende medewerking te verlenen aan dit bestemmingsplan.

#### **4.9.6 Waardevolle bomen en groen**

Bij de planontwikkeling is nadrukkelijk aandacht besteed aan de bestaande bomen. De locatie kent door de ligging in het Loyolapark een groen karakter. Met de invulling van het plangebied is deze kwaliteit zo veel mogelijk gerespecteerd. Er is rekening gehouden met de bestaande ruimtelijke kwaliteiten en structuren in het plangebied en in de directe omgeving. Het stedenbouwkundig plan van De Braacken is gebaseerd op 2 belangrijke bestaande groene dragers van de locatie: 1. het bosgebied, wat ook de NNB aanduiding behoudt;

- 2. het entreegebied, dat haar huidige vorm en omvang behoudt.
Er wordt geschat dat het totale terrein ca. 750 bomen bevat. Van het totale terrein met een grootte van 4,8ha blijft 2,3ha buiten de planvorming. In de Notitie Bomen-Groen, zoals als bijlage bij de toelichting is bijgevoegd, wordt specifiek ingegaan op de (waardevolle) bomen en het groen in het plangebied. Hierna wordt de conclusie van de notitie beschreven.

Van de naar schatting 750 bomen op het terrein moeten 21 vergunningsplichtige bomen geveld worden als gevolg van de bouwplannen. Slechts 1 daarvan heeft een hoge waardering conform het beleid van de gemeente Vught. De te behouden bomen krijgen een betere bescherming in het nieuwe bestemmingsplan.

In het nieuwe plan worden minimaal 30 nieuwe bomen geplant. Voor elke boom die om veiligheidsredenen moet worden gekapt komt ook een boom op dezelfde positie terug. Daarnaast wordt geïnvesteerd in het upgraden van het bosgebied, en wordt de leef- en gebruikskwaliteit van het totale plangebied vergroot door de realisatie van het geluidsscherm. Naast de wettelijke maatregelen wordt met name aan de randen van het bouwplan aandacht gegeven aan het vergroten van de biodiversiteit van het gebied, die, als gevolg van de nieuwe bewoning met tuinen, al een positieve impuls krijgt.

Op basis hiervan kan worden gesteld dat het plan bijdraagt aan het vergroten van de ecologische kwaliteit van de gehele omgeving, en is er voldoende motivering voor de benodigde ingrepen in het bestaande groen. Daarbij kan ook gemeld worden dat de beoogde werkzaamheden aan het groen en aan de bestaande bebouwing zijn opgenomen in de vergunningsaanvraag ontheffing Wet natuurbescherming. Daarbij is door de omgevingsdienst geconcludeerd dat de ingrepen in het groen niet vergunningsplichtig zijn indien de in het activiteitenplan omschreven maatregelen worden geborgd. Meer hierover is te vinden in bijlage 8 van de toelichting.

#### **4.9.7 Conclusie**

Geconcludeerd kan worden dat de aanwezige soorten zo min mogelijk gehinderd worden. Zo zijn reeds mitigerende maatregelen genomen door middel van de plaatsing van een faunatoren en vleermuiskasten. Op 12 juni 2019 heeft Gedeputeerde Staten van Noord-Brabant besloten de ontheffing op de Wet natuurbescherming te verlenen.

Het plangebied is voor een gedeelte gelegen in de NNB. Dit betekent dat er herbegrenzing van het NNB dient plaats te vinden. Na intensieve afstemming met de provincie Noord-Brabant is geconcludeerd dat de herbegrenzing het best kan plaatsvinden met gebruikmaking van artikel 3.21 Wijziging van de begrenzing op verzoek bij kleinschalige ingrepen. De wijze van compensatie wordt ingevuld door middel van financiële compensatie (artikel 3.22). Gedeputeerde Staten hebben op 31 augustus 2020 besloten tot herbegrenzing van het NNB.

Geconcludeerd kan worden dat, indien aan alle wettelijke vereisten voldaan wordt, er geen bezwaren zijn vanuit het aspect ecologie.

# <span id="page-48-0"></span>**4.10 Stikstofdepositie**

#### **4.10.1 Algemeen**

Op 1 januari 2017 is de Wet natuurbescherming in werking getreden. In deze wet worden drie eerdere wetten vervangen. Het gaat om de Natuurbeschermingswet 1998 (Nb-wet) inclusief het Programma Aanpak Stikstof, de Boswet en de Flora- en faunawet. De bescherming van de Natura 2000-gebieden is ondervangen in onderdeel gebiedsbescherming (vervangt Nb-wet). Voor bestemmingsplannen is het toetsingskader voor deze gebieden in de basis ongewijzigd gebleven ten opzichte van de Nb-wet.

Als (een wijziging van) een bestemmingsplan negatieve gevolgen heeft voor de Natura 2000-gebieden kan het plan in beginsel niet worden vastgesteld. In dat geval moet het bevoegd gezag volgens artikel 2.8, van de Wet natuurbescherming (Wnb) eerst een passende beoordeling opstellen. Uit de passende beoordeling moet blijken dat de instandhoudingsdoelstellingen van de betreffende gebieden niet aangetast worden door het plan.

#### **4.10.2 Onderzoek**

Gelet op de uitspraak van de Afdeling bestuursrechtspraak van de Raad van State van 29 mei 2019, kan de PAS niet meer worden gehanteerd als toetsingskader op grond van de Wet natuurbescherming. Om deze reden is door Lycens een stikstofdepositieonderzoek verricht naar de aanlegfase van het plan en door de Roever Omgevingsadvies een stikstofdepositieonderzoek naar de gebruiksfase. De rapportages zijn als bijlage bij dit bestemmingsplan opgenomen, de conclusies zijn hierna weergegeven.

#### **Aanlegfase**

Als gevolg van sanering van het bestaande oude woonzorgcentrum (dat relatief gezien een hoge emissie van stikstof kent) is in zowel de 'beoogde situatie, gebruiksfase' als de 'beoogde situatie, realisatiefase' sprake van een – relatief gezien – forse afname van de stikstofdepositie op omliggende Natura 2000-gebieden.

In de gebruiksfase is sprake van een totale afname van de depositie (er zijn geen deposities meer berekend hoger dan 0,00 mol/ha/j). In de realisatiefase, waarin uit is gegaan van een worstcase benadering, is sprake van een afname van -0,09 mol/ha/j. Onderhavig plan heeft derhalve een positieve invloed op de instandhoudingsdoelstellingen van de omliggende Natura 2000-gebieden.

#### **Gebruiksfase**

In dit stikstofdepositieonderzoek is voor de gebruiksfase van het gewenste plan, aan de Loyolalaan te Vught, de te verwachten stikstofdepositie ter plaatse van de Natura 2000-gebieden berekend. Uit de berekening blijkt dat er geen rekenresultaten hoger dan 0,00 mol/ha/j zijn.

#### **4.10.3 Conclusie**

Vanuit het aspect stikstofdepositie bestaan er geen belemmeringen voor de functiewijziging die met onderhavig bestemmingsplan wordt mogelijk gemaakt.

# **4.11 Waterparagraaf**

<span id="page-49-0"></span>Bij elke ruimtelijke ontwikkeling is de opstelling van een waterparagraaf verplicht gesteld, mede in relatie tot de watertoets. In deze paragraaf wordt verwoord hoe er in het plan met de aspecten water en ruimte rekening wordt gehouden, in relatie tot enerzijds het waterbeleid en anderzijds de waterhuishouding. In het kader hiervan is navolgende waterparagraaf opgesteld.

### **4.11.1 Randvoorwaarden**

# **Waterschap De Dommel**

Het bestemmingsplan biedt ruimte aan nieuwbouw. Op deze nieuwbouwplannen zijn in relatie tot duurzaam omgaan met water de volgende beleidsuitgangspunten van het waterschap De Dommel van toepassing:

- gescheiden houden van vuil water en schoon hemelwater: het streven is het schone regenwater af te koppelen. Hierbij wordt het vuile water via de riolering afgevoerd en blijft het schone regenwater in het ideale geval binnen het plangebied;
- bij nieuwe ontwikkelingen is het gewenst onderstaande voorkeursvolgorde toe te passen, waarbij optie 1 het meest wenselijk en optie 5 het minst wenselijk is: 1. hergebruik - 2. vasthouden / infiltreren - 3. bergen en afvoeren - 4. afvoeren naar oppervlaktewater (direct of indirect) - 5. afvoeren naar de riolering;
- hydrologisch neutraal bouwen: bij nieuwe ontwikkelingen dient de hydrologische situatie minimaal gelijk te blijven aan de uitgangssituatie. De gemiddeld hoogste grondwaterstang (ghg) mag niet verlaagd worden en het waterpeil sluit aan bij optimale grondwaterstanden;
- water als kans: de belevingswaarde van water kan voor meerwaarde zorgen;
- meervoudig ruimtegebruik: omdat (bouw)grond duur is, wordt aangeraden naar de mogelijkheden van meervoudig grondgebruik te kijken. Op deze manier kan het 'verlies' van (bouw)grond door de ruimtevraag van water beperkt worden;
- voorkomen van vervuiling: nieuwe bronnen van verontreiniging dienen zoveel mogelijk voorkomen te worden;
- wateroverlastvrij bestemmen: bij dit uitgangspunt wordt al voldaan aan extreme situaties (NBW-norm1 ). De voorkeur gaat uit naar het ontwikkelen op locaties die als gevolg van hun ligging 'hoog en droog genoeg' zijn en daarmee voldoen aan de NBW-norm voor de toekomstige functie, zodat 'wateroverlastvrij bestemd' wordt. Indien dit niet mogelijk of wenselijk is zal gezocht moeten worden naar compenserende of mitigerende maatregelen die het gewenste beschermingsniveau tegen wateroverlast helpen realiseren.

#### **Gemeentelijk Rioleringsplan 2018-2023**

Het gemeentelijk water en rioleringsbeleid is vastgelegd in het Gemeentelijk Rioleringsplan 2018 - 2023. Dit heeft de gemeenteraad op 5 oktober 2017 vastgesteld. Daarnaast beschikt de gemeente ook over een aantal verordeningen: de verordening op de heffing en invordering van de rioolheffing, de aansluitverordening en de hemelwaterverordening. Hierin zijn de nieuwe regels vastgelegd.

Voor het opstellen van de waterparagraaf heeft de gemeente Vught de Leidraad 'Opstellen watertoets Vught' ontwikkeld. De basis voor de leidraad is het gemeentelijk rioleringsplan. Onderstaand worden de belangrijkste randvoorwaarden weergegeven:

<sup>1</sup> Het Nationaal Bestuursakkoord Water (2003): door het Nationaal Bestuursakkoord Water (NBW) vastgestelde werknormen voor het bepalen aan welke bui het type grondgebruik getoetst wordt volgens de normen.

#### **Gescheiden riolering**

In totaal ligt in de gemeente ruim 200 kilometer vrijvervalriolering (vuil- en hemelwaterriolen). Nagenoeg overal ligt naast het vuilwaterriool ook een hemelwaterriool, behoudens een incidentele straat en delen van de 'Villawijk' waar alleen een vuilwaterriool ligt.

De afvalwaterstromen worden gescheiden aangeboden aan de perceelsgrens. Het is nergens in Vught toegestaan hemelwater en afvalwater gemengd af te voeren. Dit geldt voor zowel het stedelijk gebied als het buitengebied.

#### **Hemelwater**

In de omgang met hemelwater hanteert de gemeente Vught de uitgangspunten: vasthouden – bergen – afvoeren - Infiltreren.

#### **Zorgplichten hemelwater**

#### *Gemeente*

De wetgever geeft gemeenten een zorgplicht voor doelmatige inzameling en verwerking van hemelwater. Het gaat hierbij om hemelwater dat perceeleigenaren redelijkerwijs niet zelf kunnen verwerken. Gemeente Vught draagt zorg voor inzamelen en verwerken van hemelwater, in het geval dat:

- er sprake is van bestaande bebouwing die al is aangesloten op de hemelwaterriolering;
- er bij nieuwbouw een openbaar hemelwaterriool aanwezig is of wordt aangelegd waarop het perceel kan aansluiten en;
- het perceel geen goede infiltratiemogelijkheden heeft en het perceel niet direct aan oppervlaktewater grenst.

#### *Perceeleigenaar*

De perceeleigenaar is primair zelf verantwoordelijk voor de verwerking van hemelwater op zijn/haar terrein. De waterschappen maken in de Keur bij het stellen van eisen onderscheid tussen situaties waarbij de verharding al dan niet meer dan 2000 m2 toeneemt. Daar waar mogelijk en doelmatig moet minimaal 15 mm waterberging worden gemaakt ten opzichte van het totale verharde oppervlak. Dit onderscheid maakt de gemeente Vught niet. De zorg voor het verwerken van schoon hemelwater rust op de perceeleigenaar:

- als het een perceel in het buitengebied betreft, of;
- als op het perceel terreinverharding wordt aangebracht of aangepast en het mogelijk is het regenwater van de verharding en dakoppervlak, te infiltreren via de verharding of; via aan te brengen of aan te passen groenzones rond de verharding, of;
- als er geen openbaar hemelwaterriool aanwezig is, én het perceel direct aan oppervlaktewater grenst, óf het perceel goede infiltratiemogelijkheden heeft én het perceel groter is dan 400 m2 .

In dergelijke gevallen kan de perceeleigenaar het hemelwater zelf verwerken.

#### **4.11.2 Huidige situatie**

Het plangebied bestaat in de huidige situatie uit het voormalige verzorgingstehuis 'De Braacken'. Naast het verzorgingstehuis zijn in het plangebied oprijlanen, parkeervoorzieningen, een tuin en een park aanwezig.

#### **Maaiveldhoogte**

Het plangebied is gelegen op een hoogte van ca. 5 meter +NAP. Het omliggende gebied (park) is gelegen op een hoogte van ca. 4.5 meter + NAP. Er is hiermee sprake van een maaiveldverloop van -0.5 meter in noordelijke, oostelijke en zuidelijke richting.

*Hoogteligging van het plangebied (AHN-viewer, 2018)*

#### **Geohydrologie**

De bodemopbouw volgens REGIS II bestaat tot 26 m- maaiveld uit de formatie van Boxtel. De 1e watervoerende laag bestaat uit de Formatie van Sterksel en Stramroy die voornamelijk bestaan uit grof zand en grind. Daaronder bevindt zich een scheidende laag, bestaande uit de formatie van Waalre.

De grondwaterstromingsrichting op de onderzoekslocatie is (noord)oostelijk in de deklaag en het 1 e watervoerende pakket.

| Diepte (m-mv) | Formatie                                             | Afzetting                  | Typering                       |
|---------------|------------------------------------------------------|----------------------------|--------------------------------|
| 0 – 26        | Formatie van Boxtel                                  | Leem, fijn zand en<br>veen | Deklaag                        |
| 26 – 90       | Formatie van Sterk<br>sel, Formatie van<br>Stramproy | Grof zand en grind         | e watervoerende<br>1<br>pakket |
| >90           | Formatie van Waalre                                  | Zand, leem en klei         | Scheidende laag                |

*Geohydrologie van het plangebied (DINOloket, 2018)*

#### **Grondwater**

Door Miltop is in november 2017 een verkennend bodem- en infiltratieonderzoek verricht ter plaatse van het plangebied. Het doel van het onderzoek is een beeld te krijgen van de bodemkwaliteit en infiltratiemogelijkheden van het terrein.

De grondwaterstand is bepaald aan de hand van de uitgevoerde boringen. Ter plaatse van 10 boringen is de grondwaterstand gemeten met peilbuizen. De gemiddelde grondwaterstand bevindt zich op 110 tot 170 cm -maaiveld en is hiermee relatief diep gelegen. De ruimte voor infiltratie van hemelwater en de realisatie van watercompenserende maatregelen (wadi, sloot) is hiermee aanwezig. Dit is echter nog wel afhankelijk van de infiltratiecapaciteit van de bodem.

Uit de boorprofielen blijkt dat sprake is van matig fijn zwak siltig zand. Uit de geregistreerde waterstandsdaling in de tijd kan de horizontale waterdoorlatendheid worden berekend. Op de volgende afbeelding is de locatie van de metingen weergeven. De infiltratiecapaciteit wordt als goed (INF1) tot zeer goed (INF2) beoordeeld.

| Locatie                  | Filterstelling<br>(m-mv) | Meting<br>1<br>(m/dag) | Meting<br>2<br>(m/dag) | Meting<br>3<br>(m/dag) | Gemiddeld<br>(m/per dag) |
|--------------------------|--------------------------|------------------------|------------------------|------------------------|--------------------------|
| INF1(noord<br>oostzijde) | 0 – 0,8                  | 3,2                    | 3,5                    | 2,8                    | 3,2                      |
| INF2(west<br>zijde)      | 0,4 – 1,4                | 11,7                   | 12,3                   | 10,5                   | 11,5                     |

*Infiltratiecapaciteit van het plangebied (Miltop, 2017)*

#### **Watersysteem**

Zoals blijkt uit de Watertoets-viewer van Waterschap de Dommel zijn in de nabije omgeving van het plangebied enkele hoofdwatergangen aanwezig. Langs de spoorlijn, aan de zuidzijde van het plangebied, is een A-watergang gelegen en ten noorden en oosten van het plangebied een B-watergang gelegen. De watergangen, zoals aanwezig in de huidige situatie blijven in de toekomstige situatie gehandhaafd. Onderhavig initiatief heeft geen invloed op deze watergangen.

*Oppervlaktewater in en rondom het plangebied (Watertoetsviewer Waterschap de Dommel, 2018)*

#### **Beschermingsgebieden**

Het plangebied overlapt voor een heel klein deel het gebied dat aangemerkt is als 'Beschermd gebied waterhuishouding/ Attentiezone waterhuishouding'. Dit beschermd gebied komt overeen met het Natuur Netwerk Brabant, zoals vastgelegd in de provinciale Interim Omgevingsverordening Noord-Brabant en is gericht op het behoud, herstel en ontwikkeling van gezonde en goed functionerende ecosystemen. Voor deze gebieden geldt in beginsel dat het niet toegestaan is om bestaande grondwateronttrekkingen naar deze gebieden toe of binnen deze gebieden te verplaatsen, en waarvoor een vergunningplicht voor grondwateronttrekkingen vanaf nul kubieke meter per uur (ongeacht de diepte van de put) van toepassing is.

*Beschermd gebied waterhuishouden ten oosten van het plangebied (Bodematlas Brabant)*

#### **Vuil- en hemelwaterafvoer**

In de huidige situatie is er een hemelwater- en vuilwaterriool aanwezig ter hoogte van de Loyolalaan.

#### **4.11.3 Toekomstige situatie**

Voor de toename van de hoeveelheid verharding is, conform de keur van het waterschap en gemeentelijk beleid, compensatie nodig om versnelde afvoer van hemelwater tegen te gaan. Deze compensatie moet zoveel als mogelijk binnen het plangebied worden uitgevoerd. Voor het compenseren zijn verschillende opties mogelijk.

#### **Toename verhard oppervlak**

Als gevolg van de ontwikkeling neemt het verhard oppervlak binnen het plangebied toe. In de hierna volgende tabel zijn de verschillende oppervlaktes bij benadering weergegeven. Voor de toekomstige verhardingsoppervlakte van de planmatige ontwikkeling (rood omcirkeld op onderstaande figuur) is uitgegaan van 65% van het perceel. Voor de vrije kavels (blauw omcirkeld op onderstaande figuur) is een verhardingspercentage van 55% van het totale perceel aangehouden.

*In het blauw zijn de vrije kavels in het plangebied weergegeven, in rood de planmatige ontwikkeling.*

| Bebouwing en             | Huidige m2 | Toekomstige m2 van | Toevoeging/ afname |  |  |
|--------------------------|------------|--------------------|--------------------|--|--|
| infrastructuur           |            | de ontwikkeling    | verharding m2      |  |  |
| Infrastructuur           |            |                    |                    |  |  |
| Wegen en parkeren        | 3.006      | 3.150              | + 144              |  |  |
| Planmatige ontwikkeling  |            |                    |                    |  |  |
| Dak (hoofd)bebouwing +   | 2.387      | 2.281 (65% van het | +106               |  |  |
| berging/ schuur (planma  |            | perceel)           |                    |  |  |
| tige ontwikkeling)       |            |                    |                    |  |  |
| Terrein- en terrasverhar | 1.583      | -                  | - 1.583            |  |  |
| ding                     |            |                    |                    |  |  |
|                          |            |                    |                    |  |  |
| Vrije kavels             |            |                    |                    |  |  |
| 55% van de vrije kavels  | n.v.t.     | 7.843              | + 7.843            |  |  |
| Totaal                   | 6.976 m2   | 13.274 m2          | 6.298 m²           |  |  |

De waterschappen maken in de Keur bij het stellen van eisen onderscheid tussen situaties waarbij de verharding met meer dan 2000 m² toeneemt. De toename van het verhard oppervlak neemt toe met circa 6.298 m², waardoor de regels voor de toename van verhard oppervlak van Waterschap De Dommel van toepassing zijn op voorliggende ontwikkeling. Er wordt daardoor gerekend met de rekenregel van waterschap De Dommel (60 mm van het totaal verhard oppervlak).

*De benodigde waterberging bedraagt daarmee: 378 m³ (6.298 m² * 0,06)*

#### **Hemelwaterinfiltratie**

#### Berging in openbaar gebied - infiltratiekratten

De capaciteit van de waterberging onder de weg is 48% van de totale oppervlakte (m²), uitgaande van Porodur (lava, steensoort die gebruikt kan worden in infiltratiekratten). De nieuwe rijbaan in het plan heeft een oppervlakte van 1.967 m². Indien met een berging onder de weg van 0,5 meter diepte wordt gewerkt, kan in totaal 472 m³ geborgen worden onder de rijbaan (1.967 m² * 0,48*0,5). Hiermee kan de totale waterbergingsopgave (378 m³) geborgen worden onder rijbaan en zijn er geen aanvullende maatregelen noodzakelijk. Er kan hiermee geconcludeerd worden dat er ruimschoots voldaan kan worden aan de waterbergingsopgave.

Op het volgende figuur is indicatief het wegprofiel weergegeven met daaronder de infiltratiekratten. De weg heeft een tonrond profiel met aan weerszijden kolken die zijn aangesloten op de infiltratiekratten. Het is ook mogelijk om de weg op één oor te leggen en zo te laten afwateren naar de kolken. De minimale gronddekking van de infiltratiekratten bij lichte belasting is 0,5 m. De onderkant van de infiltratiekrat is daarmee gelegen op 1 m – maaiveld. De kratten dienen boven de gemiddeld hoogste grondwaterstand te worden aangebracht. Door Miltop is in november 2017 een verkennend bodem- en infiltratieonderzoek verricht. De grondwaterstand is bepaald aan de hand van de uitgevoerde boringen. Ter plaatse van 10 boringen is de grondwaterstand gemeten met peilbuizen. De gemiddelde grondwaterstand bevindt zich op 110 tot 170 cm -maaiveld. In theorie is hiermee voldoende ruimte beschikbaar voor de infiltratiekratten, de peilbuizen zijn echter wel een momentopname, de grondwaterstand kan het jaar door fluctueren.

*Principeprofiel werking infiltratiekratten*

#### Overloopconstructie

Het is noodzakelijk om ook een noodoverloopconstructie te realiseren, zodat water op straat wordt voorkomen. Aan de noordzijde van het plangebied is een B-watergang gelegen in beheer bij Waterschap de Dommel. De noodoverloopconstrucie kan op deze B-watergang worden aangesloten.

*Verwerking van het hemelwatersysteem*

#### Berging op eigen terrein

De nieuwe woningen worden afgekoppeld van het hemelwaterriool en aangesloten op het infiltratiesysteem onder de nieuwe rijbaan. Met voorgaande berekening is aangetoond dat er voldoende ruimte aanwezig is onder de rijbaan.

De perceeleigenaar heeft echter zelf ook een verantwoordelijkheid voor de verwerking van hemelwater op zijn/haar terrein. Hemelwater afkomstig van terreinverharding en bouwwerken in de tuinen, kan vanwege de grootte van de kavels geborgen worden op eigen terrein.

Indien in de praktijk blijkt dat het op een kavel niet mogelijk is om te voorzien in de volledige waterberging kan het een optie zijn om een overloopconstructie aan te leggen. Vanuit de infiltratievoorziening op het kavel kan een noodoverloop aangelegd worden die aansluit op de waterberging onder de verharding. Geconcludeerd kan worden dat er voldoende ruimte en mogelijkheden zijn het hemelwater te kunnen bergen en infiltreren.

#### **Vuilwaterafvoer**

De vuilwaterafvoer van de nieuwe woningen zal conform de randvoorwaarden van de gemeente Vught worden aangesloten op de huidig aanwezige vuilwaterafvoer ten westen van het plangebied (Loyalalaan).

#### **Waterkwaliteit**

Ten behoeve van de waterkwaliteit wordt geadviseerd om geen gebruik te maken van uitloogbare materialen, zoals lood, koper en zink. Hierdoor wordt de uitspoeling van vervuilende stoffen via de bodem naar het oppervlaktewater voorkomen. Deze stoffen kunnen zich namelijk ophopen in het water (bodem)systeem en hebben hierdoor een zeer nadelige invloed op de water(bodem)kwaliteit en ecologie.

#### **Grondwater**

Wanneer gebruik wordt gemaakt van een plaatselijke berging worden er geen effecten verwacht op de grondwaterstand.

#### **Onderhoud**

Het onderhoud aan hemelwatervoorzieningen dient, na bepaling van het toe te passen bergingstype, afgestemd te worden met de gemeente. Hierbij blijft de verantwoordelijkheid bij de perceeleigenaar.

#### **4.11.4 Conclusie**

<span id="page-57-0"></span>Met in achtneming van de waterparagraaf veroorzaakt de voorgenomen realisatie van de woningen geen negatieve effecten op de waterhuishouding.

# **4.12 Verkeer en parkeren**

#### **4.12.1 Verkeer**

#### **Verkeerstoename**

#### **Huidige situatie**

In de huidige situatie zijn 81 kamers vergund voor zelfstandig wonende. Conform de systematiek van het CROW valt deze functie binnen de categorie 'kamerverhuur, zelfstandig', waarvoor een verkeersgeneratie geldt van 2,4 verkeersbewegingen per kamer. Dit komt neer op 195 verkeersbewegingen per etmaal.

Naast de hiervoor genoemde kamers zijn ook 24 werkruimtes met een gemiddelde omvang van 20 m2 beschikbaar voor diverse functies. Gelet op de functies die aanwezig zijn is, conform de systematiek van het CROW, sprake van de categorie 'commerciële dienstverlening (kantoor met baliefunctie)'. Voor deze functie geldt een verkeersgeneratie van 14,8 verkeersbewegingen per 100 m2 bruto vloeroppervlakte. Dit komt neer op 71 verkeersbewegingen.

De totale verkeersgeneratie van de huidige situatie bedraagt 266 (195 + 71) verkeersbewegingen per etmaal.

#### **Toekomstige situatie**

In voorliggend bestemmingsplan wordt de realisatie van 33 nieuwe koopwoningen mogelijk gemaakt. Het gaat om 33 woningen in het dure segment (categorie CROW koopwoning, vrijstaand), variërend in uitvoering. Deze woningen genereren, gebruik makend van de gegevens van het CROW, een verkeersgeneratie van circa 284 motorvoertuigen per etmaal op een gemiddelde weekdag (8,6 verkeersbewegingen per woning).

#### **Vergelijking huidige en toekomstige situatie**

In de toekomstige situatie is sprake van een toename van circa 18 verkeersbewegingen per etmaal.

#### **Ontsluiting**

Het voormalige verzorgingstehuis wordt in de huidige situatie ontsloten op de Loyolalaan. In de toekomstige situatie zal de ontsluiting van de nieuwe woonwijk ook op de Loyolalaan blijven plaatsvinden. Ten opzichte van de huidige situatie wordt één extra ontsluiting op deze straat gerealiseerd. Deze weg heeft voldoende capaciteit om de beperkte toename van het aantal verkeersbewegingen van en naar de nieuwbouwlocatie te verwerken. De wegen hebben een 30 km/uur regime en zijn overeenkomstig ingericht.

### **4.12.2 Parkeren**

Voor het bepalen van het aantal parkeerplaatsen bij nieuwbouwplannen binnen de gemeente Vught wordt getoetst aan het beleidsstuk 'parkeerbeleid en parkeernormen 2013 – 2022'. Voor de gemeentelijke parkeernormen worden de parkeerkencijfers van het CROW gehanteerd. In verband met de kwaliteit van de leefbaarheid en de bereikbaarheid is het gemiddelde van het minimum en maximum kengetal als norm gehanteerd. Voor het toepassen van parkeernormen wordt onderscheidt gemaakt naar de volgende gebieden:

- − De kern Vught als matig stedelijk gebied die onderverdeeld is in het centrumgebied en de rest van de bebouwde kom.
- − De kern Cromvoirt en de buitengebieden als niet-stedelijk gebied.

Op grond van het beleidsstuk 'parkeerbeleid en parkeernormen 2013 – 2022' geldt voor vrijstaande koopwoningen in de bebouwde kom van Vught een parkeernorm van 1.9 en voor tweeonder-een-kapwoningen een parkeernorm van 1,8. Voor alle woningen in het plangebied kan gesteld worden dat er voldoende parkeerplaatsen gerealiseerd worden. Bij 13 woningen is sprake van een dubbele oprit, waarvoor in het gemeentelijke parkeerbeleid een rekenwaarde geldt van 2,0. Bij de overige 20 woningen is een lange oprit aanwezig waar twee auto's achter elkaar kunnen worden geparkeerd. Hiervoor geldt tevens een rekenwaarde van 2,0. In totaal worden 66 parkeerplaatsen op eigen terrein gerealiseerd.

Naast de parkeerplaatsen op eigen terrein worden in het openbaar gebied bezoekersparkeerplaatsen gerealiseerd. Conform het beleidsstuk 'parkeerbeleid en parkeernormen 2013 – 2022' dient per woning rekening gehouden te worden met 0,3 parkeerplaatsen in het openbaar gebied. In het plangebied worden 33 woningen gerealiseerd. In totaal dienen afgerond 10 parkeerplaatsen (33 x 0,3) ten behoeve van bezoekersparkeren gerealiseerd te worden. In het plangebied worden 17 parkeerplaatsen in het openbaar gebied gerealiseerd. In paragraaf 2.2. is de stedenbouwkundige opzet, inclusief de parkeerplaatsen in het openbaar gebied, weergegeven. Geconcludeerd kan worden dat er voldoende parkeergelegenheid in het plangebied aanwezig is en dat voldaan wordt aan de gestelde normen.

#### **4.12.3 Conclusie**

<span id="page-58-0"></span>De aspecten verkeer en parkeren vormen geen belemmering voor de uitvoerbaarheid van dit plan.

# **4.13 Besluit milieueffectrapportage**

#### **4.13.1 Algemeen**

Bepaalde activiteiten kunnen belangrijke nadelige gevolgen hebben voor het milieu, waardoor het opstellen van een milieueffectrapportage (m.e.r.) of het verrichten van een m.e.r.-beoordeling noodzakelijk is. In het Besluit milieueffectrapportage is vastgelegd welke activiteiten m.e.r-plichtig zijn en voor welke activiteiten een m.e.r-beoordeling moet worden verricht. In onderdeel C van de bijlage bij het Besluit milieueffectrapportage zijn de activiteiten, plannen en besluiten opgenomen ten aanzien waarvan het maken van een milieueffectrapportage (m.e.r.) verplicht is. In onderdeel D van de bijlage zijn de activiteiten, plannen en besluiten opgenomen waarvoor een m.e.r.-beoordeling moet worden uitgevoerd. Als een activiteit op grond van onderdeel D m.e.r.-beoordelingsplichtig is, geldt voor een kaderstellend (bestemmings)plan dat die activiteit mogelijk maakt, een plan-m.e.r-plicht.

Voor alle activiteiten zijn drempelwaarden opgenomen. Als een activiteit voorkomt in kolom 1 van de C- of D-lijst en de drempelwaarden uit kolom 2 worden overschreden, is een m.e.r. (onderdeel C) of een m.e.r.-beoordeling (onderdeel D) verplicht. Voor activiteiten die genoemd worden in onderdeel D, maar waarbij de drempelwaarde niet wordt overschreden, geldt de verplichting om na te gaan of tóch een m.e.r.-beoordeling (of een m.e.r.) moet worden uitgevoerd. Het bevoegd gezag moet in zo'n geval nagaan of er sprake is van omstandigheden die - ondanks dat de drempelwaarden niet worden overschreden - aanleiding geven voor het verrichten van een m.e.r.(beoordeling). De motivering moet zijn gebaseerd op een toets die qua inhoud aansluit bij de verplichte m.e.r. beoordeling. Voor de toets gelden echter geen vormvereisten, daarom wordt de term 'vormvrije m.e.r.-beoordeling' gehanteerd.

#### **4.13.2 Activiteit en drempelwaarden**

In artikel D van de bijlage bij het Besluit milieueffectrapportage is een categorie 'stedelijk ontwikkelingsproject' (D11.2) opgenomen. Op grond van het Besluit milieueffectrapportage dient voor de 'aanleg, wijziging of uitbreiding van een stedelijk ontwikkelingsproject, met inbegrip van de bouw van winkelcentra of parkeerterreinen' een m.e.r.-beoordeling te worden uitgevoerd in gevallen waarin de activiteit betrekking heeft op:

- 1° een oppervlakte van 100 hectare of meer,
- 2° een aaneengesloten gebied en 2.000 of meer woningen omvat, of
- 3° een bedrijfsvloeroppervlakte van 200.000 m2 of meer.

Het plan voorziet in maximaal 33 woningen. Het plangebied heeft een grootte van circa 4,8 hectare. De voorgenomen activiteit blijft dus ruimschoots onder de drempel van 2.000 woningen en/of 100 hectare zoals opgenomen in het Besluit milieueffectrapportage. De activiteit is dus niet m.e.r. beoordelingsplichting. Omdat de activiteit voorkomt in kolom 1 van de D-lijst, dient wel een vormvrije m.e.r.-beoordeling te worden verricht.

#### **4.13.3 Vormvrije m.e.r.-beoordeling**

In een vormvrije m.e.r.-beoordeling wordt getoetst of een activiteit belangrijke nadelige gevolgen voor het milieu kan hebben. Een vormvrije m.e.r.-beoordeling kan leiden tot twee conclusies:

- − belangrijke nadelige gevolgen voor het milieu zijn uitgesloten: er is geen m.e.r. of m.e.r.-beoordeling noodzakelijk;
- − belangrijke nadelige gevolgen voor het milieu zijn niet uitgesloten: er moet een m.e.r.-beoordeling plaatsvinden of er kan direct worden gekozen voor een m.e.r..

De criteria waaraan moet worden getoetst zijn opgenomen in bijlage III van de Europese richtlijn 'betreffende de milieubeoordeling van bepaalde openbare en particuliere projecten'. De criteria vallen uiteen in criteria betreffende de:

- − kenmerken van het project: omvang van het project, cumulatie met andere projecten, gebruik van natuurlijke hulpbronnen, productie van afvalstoffen, verontreiniging en hinder en risico op ongevallen;
- − plaats van het project: bestaand gebruik van de locatie, natuurlijke hulpbronnen en opnamevermogen/gevoeligheid van het milieu;
- − kenmerken van het potentiële effect: bereik, grensoverschrijdend karakter, orde van grootte en complexiteit, waarschijnlijkheid en duur, frequentie en omkeerbaarheid van het effect.

#### **4.13.4 Toetsing**

#### **Kenmerken van het project**

Het plan 'De Braacken van Mariënhof' voorziet in de herontwikkeling van het voormalige verzorgingstehuis de Braacken nabij de Loyolalaan te Vught. Het verzorgingstehuis, de aangebouwde kapel en de in het plangebied aanwezige garageboxen worden geamoveerd, om zo ruimte te creëren voor de bouw van 33 woningen met bijgebouwen. Tevens is ruimte gereserveerd voor tuinen, wegen, speelvoorzieningen en parkeerplaatsen. Het bestaande Loyolapark wordt zo veel mogelijk in stand gehouden, waarbij de wandelpaden verbeterd worden.

Er is geen sprake van cumulatie met andere projecten en de ontwikkeling heeft geen gevolgen voor natuurlijke hulpbronnen. Er wordt bijvoorbeeld geen grondwater onttrokken of grondstoffen in de omgeving gedolven. Er is geen sprake van de productie van afvalstoffen, anders dan regulier huishoudelijk afval.

#### **Plaats van het project**

Het project wordt uitgevoerd op de voormalige locatie van verzorgingstehuis de Braacken te Vught. De locatie ligt in het bestaand bebouwd gebied van Vught. Het plan is globaal gelegen ten noordwesten van het centrum van Vught, grenzend aan de spoorlijn Tilburg – 's-Hertogenbosch en de N65. Het plangebied is gelegen in het Loyolapark tussen de Loyolalaan en de Aert Heymlaan. De omgeving van het plangebied bestaat uitsluitend uit grondgebonden woningen. Binnen het plangebied is geen sprake van bijzondere landschappelijke, natuurlijke of cultuurhistorische waarden die de ontwikkeling van het woningbouwproject in de weg staan. De bestaande groenstructuur blijft behouden en zal opgewaardeerd worden.

#### **Kenmerken van het potentiële effect**

De effecten van het project blijven, zoals ook blijkt uit de voorgaande, beperkt tot het plangebied en de directe omgeving daarvan. Het plangebied zelf wordt ontwikkeld naar 33 grondgebonden woningen. De effecten zijn beperkt en de ontwikkeling van het woningbouwproject 'De Braacken van Mariënhof' stuit niet op bezwaren (zie de voorgaande aspecten). Er is zeker geen sprake van 'belangrijke nadelige' milieueffecten.

#### **4.13.5 Conclusie**

In het kader van het bestemmingsplan is in voldoende mate inzicht gekregen in de milieugevolgen van de ontwikkelingen. Gelet op de kenmerken van het project, de locatie van het project en de kenmerken van de effecten van het project, moet worden geconcludeerd dat het project niet leidt tot milieueffecten van dusdanige omvang dat sprake kan zijn van 'belangrijke nadelige milieugevolgen'. Er is daarom geen aanleiding of noodzaak voor het doorlopen van een formele m.e.r. beoordelingsprocedure of m.e.r.-procedure.

#### CroonenBuro5 56

# <span id="page-62-0"></span>**5 Juridische planbeschrijving**

Het onderhavige bestemmingsplan heeft tot doel een juridisch-planologische regeling te scheppen voor het bouwen en het gebruik van gronden en gebouwen binnen het plangebied. In dit hoofdstuk is een toelichting op de systematiek en de inhoud van de verschillende toegekende bestemmingen van het bestemmingsplan gegeven.

# **5.1 Het juridisch plan**

<span id="page-62-1"></span>Bij het opstellen van het bestemmingsplan is aansluiting gezocht bij de in de Wet ruimtelijke ordening en het Besluit ruimtelijke ordening geformuleerde uitgangspunten. Daarnaast is voor het bestemmingsplan aangesloten bij de landelijke standaard voor bestemmingsplannen: de Standaard Vergelijkbare Bestemmingsplannen 2012 (SVBP2012). Inhoudelijk is zo veel mogelijk aangesloten bij diverse bestemmingsplannen in de gemeente Vught.

Hierna wordt inhoudelijk ingegaan op de 4 hoofdstukken die tezamen de juridische regeling van het voorliggende bestemmingsplan vormen en volgt een beschrijving van de toegepaste bestemming.

# **5.2 Opzet van de regels**

<span id="page-62-2"></span>In het kader van de SVBP2012 dient een vaste volgorde en indeling van het bestemmingsplan aangehouden te worden. Deze is hieronder aangegeven.

#### **5.2.1 Hoofdstuk 1 – Inleidende regels**

Dit hoofdstuk bevat twee artikelen. In het eerste artikel zijn de begrippen opgenomen die van belang zijn voor de toepassing van het plan. Het tweede artikel betreft de wijze van meten, waarin wordt aangegeven hoe bij de toepassing van de bestemmingsregels wordt gemeten.

#### **5.2.2 Hoofdstuk 2 - Bestemmingsregels**

In dit hoofdstuk worden planregels gegeven voor de binnen het plangebied bestaande functies. Voor de toegepaste bestemming zijn de doeleinden en de toegelaten gebruiksvormen van de gronden aangegeven. In beginsel is iedere vorm van bebouwing, die past binnen de desbetreffende bestemming tot een bepaalde omvang rechtstreeks (dus zonder voorafgaande afwijking of wijziging) toegestaan. Wel dient er te worden voldaan aan de voorgeschreven maatvoering (bouwhoogte, dakhelling en dergelijke).

### **5.2.3 Hoofdstuk 3 – Algemene regels**

Dit hoofdstuk bevat de volgende algemene regels:

- een anti-dubbeltelbepaling;
- algemene gebruiksregels: hierin zijn regels opgenomen voor aan huis gebonden beroepen en bedrijven. Tevens is een gebruiksverbod opgenomen;
- algemene aanduidingsregels: hierin zijn regels opgenomen voor de gronden met de aanduiding 'overige zone – Natuur Netwerk Brabant' en is een regeling opgenomen voor de bescherming van de bomen aangeduid als 'overige zone – waardevolle boom'. Hierna wordt nog verder ingegaan op de regeling ten behoeve van de bescherming van de waardevolle boom.
- algemene afwijkingsregels: hierin wordt bepaald waarvoor het bevoegd gezag een omgevingsvergunning voor het afwijken van de regels kan verlenen;

# **Aanduiding 'overige zone – waardevolle boom'**

In en rondom het plangebied van de Braacken van Mariënhof is een groot aantal waardevolle bomen aanwezig. Om deze bomen en daarmee ruimtelijke kwaliteit te behouden is een regeling opgenomen voor de bescherming van deze waardevolle bomen. Voor de bomen is als beschermingsgebied de kroonprojectie + 1,5 meter opgenomen. Hiermee is zowel de boom als het wortelpakket voldoende beschermd. Deze omtrek is aangeduid als 'overige zone – waardevolle boom'. De gronden ter plaatsen van deze aanduiding zijn, behalve voor de daar voorkomende bestemmingen, mede bestemd voor de instandhouding en bescherming van waardevolle bomen.

In afwijking van het bepaalde in de afzonderlijke bestemmingen mogen op de gronden met de aanduiding 'overige zone - waardevolle boom' geen gebouwen of bouwwerken, geen gebouwen zijnde worden gebouwd.

Het bevoegd gezag kan door middel van een omgevingsvergunning hiervan afwijken ten behoeve van het toestaan van gebouwen of bouwwerken, geen gebouwen zijnde overeenkomstig de afzonderlijke bestemmingen, mits de direct en indirect te verwachten gevolgen van (de bouw van) het bouwwerk voor de waardevolle bomen zijn beoordeeld in een door een gecertificeerd European Tree Technician uitgevoerde bomeneffectanalyse en naar het oordeel van het bevoegd gezag geen onevenredige aantasting plaatsvindt van de conditie, levensverwachting en groeiplaats van de waardevolle boom een door een gecertificeerd European Tree Technician, of een omgevingsvergunning is verleend voor het vellen van de waardevolle boom en bescherming daarom niet meer aan de orde is.

In het regels is verder ingegaan op het strijdige gebruik, waaronder onder andere wordt verstaan het bevestigen van voorwerpen aan de waardevolle boom en het plaatsen van voertuigen, machines, schaftketen, toiletten, betonmolens en ander bouwmaterieel en het manoeuvreren van voertuigen of machines in de bouwfase, tenzij voorzieningen zijn getroffen om insporing en verdichting van de bodem te voorkomen.

Het is daarnaast verboden (artikel 10.2.4.1 verbod) om op de gronden met de aanduiding 'overige zone – waardevolle boom' zonder of in afwijking van een vergunning van het bevoegd gezag de volgende werken, geen bouwwerken zijnde en werkzaamheden uit te voeren:

- a. Het vellen of rooien van een boom, of het verrichten van werkzaamheden die de dood, ernstige beschadiging of ontsiering van de boom tot gevolg kunnen hebben. Hierbij is een onderscheid gemaakt tussen de gronden ter plaatse van de aanduiding 'park' en de gronden die niet zijn aangeduid als 'park'. Het bovengenoemde verbod geldt voor alle bomen ter plaatse van de aanduiding 'park'. Waar geen aanduiding 'park' is opgenomen geldt het verbod alleen voor de bomen die zijn aangegeven op de kaart 'Te beschermen bomen'. Deze afbeelding is als bijlage 4 bij de regels bijgevoegd.
- b. Het uitvoeren van de volgende werkzaamheden:
	- Het ophogen en afgraven van gronden
	- Het aanbrengen van verharding
	- Het aanbrengen van ondergrondse en bovengrondse transport-, energie- of telecommunicatieleidingen, en daarmee verband houdende constructies, installaties of apparatuur.

In de regels is hierin een aantal uitzonderingen opgenomen. Dit gaat om het uitvoeren van werken, geen bouwwerken zijnde, en werkzaamheden die betrekking hebben op normaal beheer en onderhoud, reeds in uitvoering zijn als het bestemmingsplan onherroepelijk is en werken, geen bouwwerken zijnde en werkzaamheden die mogen worden uitgevoerd doordat er een vergunning is verleend.

De werken en werkzaamheden als bedoeld in artikel 10.2.4.1. onder a (het vellen of rooien van een boom of het verrichten van werkzaamheden die de dood, ernstige beschadiging of ontsiering van de boom tot gevolg kunnen hebben) zijn slechts toelaatbaar indien de belangen die gediend zijn met het verlenen van de vergunning opwegen tegen de belangen die gediend zijn met het behoud van de boom, waarbij:

 rekening wordt gehouden met de beoordelingscriteria voor waardevolle bomen zoals opgenomen in de beleidsnotitie Lijst Waardevolle Bomen Gemeente Vught, vastgesteld door de gemeenteraad op 4 februari 2016, dan wel een daarvoor in de plaats getreden beleidsnota zoals die luidt op het tijdstip van aanvraag van de omgevingsvergunning; en

 ter plaatse van de aanduiding 'park', in aanvulling op het hiervóór bepaalde, door die werken of werkzaamheden dan wel door de daarvan hetzij direct, hetzij indirect te verwachten gevolgen geen onevenredige aantasting van de natuurlijke, landschappelijke en cultuurhistorische waarden van de gronden ontstaat of kan ontstaan;

Of uit een boomtechnisch onderzoek blijkt dat de levensverwachting van de waardevolle boom door ziekte of door ouderdom minder dan 5 jaar bedraagt en/of instandhouding van de boom niet verantwoord is ter voorkoming van letsel of schade.

De werken en werkzaamheden als bedoeld in artikel 10.2.4.1 onder b (het uitvoeren van bepaalde werkzaamheden) zijn slechts toelaatbaar indien:

 de direct en indirect te verwachten gevolgen van de werken of werkzaamheden zijn beoordeeld in een door een gecertificeerd European Tree Technician uitgevoerde bomeneffectanalyse en naar het oordeel van het bevoegd gezag geen onevenredige aantasting plaatsvindt van de conditie, levensverwachting en groeiplaats van de waardevolle boom; of

 een omgevingsvergunning is verleend voor het vellen van de waardevolle boom overeenkomstig het bepaalde onder a en bescherming van de waardevolle boom daarom niet meer aan de orde is.

Het bevoegd gezag kan aan een omgevingsvergunning voor het vellen van een boom als bedoeld in 10.2.4.1 onder a (o.a. vellen of rooien van een boom) het voorschrift verbinden dat:

- 1. binnen een bepaalde termijn en overeenkomstig de door het bevoegd gezag te geven aanwijzingen herplant plaatsvindt; en/of
- 2. financiële compensatie plaatsvindt overeenkomstig de jaarlijks vastgestelde richtlijnen van de Nederlandse Vereniging van Taxateurs van Bomen (NVTB).

Indien aan een omgevingsvergunning een voorschrift voor herplant wordt verbonden, kan daarbij tevens worden bepaald binnen welke termijn na herbeplanting en op welke wijze nietaangeslagen beplanting moet worden vervangen.

In artikel 10.2.5 van de regels is een wijzigingsbevoegdheid opgenomen waarin burgemeester en wethouders de aanduiding 'overige zone – waardevolle boom' geheel of gedeeltelijk kunnen verwijderen, indien: de bescherming van de waardevolle boom niet langer noodzakelijk is omdat de boom niet meer aanwezig is of een omgevingsvergunning voor het vellen van de boom als bedoeld in 10.2.4.1 onder a is verleend.

#### **5.2.4 Hoofdstuk 4 – Overgangs- en slotregels**

Dit hoofdstuk bevat:

- het overgangsrecht;
- de slotregel.

# **5.3 Beschrijving van de bestemmingen**

<span id="page-65-0"></span>Binnen het plangebied komt een aantal bestemmingen voor. Deze bestemmingen worden hieronder toegelicht.

#### **Groen**

De voor **'Groen'** aangewezen gronden zijn bestemd voor groenvoorzieningen, zoals trapvelden, speelplaatsen, plantsoenen en waterpartijen, met de daarbij behorende voet- en fietspaden en andere voorzieningen. Het ten oosten gelegen park is specifiek aangeduid als 'park'. Ter plaatse van deze aanduiding zijn de gronden bestemd voor de instandhouding en ontwikkeling van een park met natuurlijke, landschappelijke en cultuurhistorische waarden.

De gronden zijn tevens bestemd voor duurzaam bodem- en waterbeheer, waaronder begrepen watergangen, zaksloten en infiltratievoorzieningen, en in het bijzonder voor de instandhouding van watergangen ter plaatse van de aanduiding 'water'. Ter plaatse van de aanduiding 'geluidscherm' zijn de gronden bestemd voor een geluidscherm.

Ter plaatse van de bestemming 'Groen' zijn geen gebouwen toegestaan, m.u.v. bouwwerken, geen gebouwen zijnde ten behoeve van de doeleinden van de bestemming. Tevens is ter plaatse van de aanduiding 'geluidscherm' een geluidscherm toegestaan.

In de regels zijn verder regels opgenomen voor het bouwen van bouwwerken, geen gebouwen zijnde en wordt ingegaan op specifieke gebruiksregels. Verder is een verbod opgenomen voor bepaalde werken, geen bouwwerken zijnde, en/of werkzaamheden uit te voeren ter plaatse van de aanduiding 'park' en 'water' zonder omgevingsvergunning. Hierop zijn enkele uitzonderingen opgenomen en wordt ingegaan op de toelaatbaarheid.

#### **Verkeer**

De bestemming **'Verkeer'** heeft betrekking op de bestaande en nieuwe ontsluitingswegen binnen het plangebied. De voor 'Verkeer' aangewezen gronden zijn bestemd voor: wegen en straten met hoofdzakelijk een verkeersfunctie, voet- en fietspaden, bruggen en duikers, parkeervoorzieningen, groenvoorzieningen en ondergeschikte voorzieningen, zoals speelvoorzieningen, openbare verblijfsvoorzieningen, straatmeubilair, voorzieningen van algemeen nut en water en waterhuishoudkundige voorzieningen.

Op de voor 'Verkeer' aangewezen gronden mogen uitsluitend bouwwerken, geen gebouwen zijnde ten behoeve van de hiervoor genoemde doeleinden worden gebouwd, zoals straatmeubilair, zitbanken, afvalbakken, uitingen van kunst en/of herdenkingen en speelvoorzieningen. Voor het bouwen van bouwwerken, geen gebouwen zijnde zijn voorwaarden opgenomen. In de regels wordt tevens ingegaan op het strijdige gebruik.

#### **Wonen**

De voor **'Wonen'** aangewezen gronden zijn bestemd voor wonen (geen woonwagens). Daarnaast zijn ondergeschikte voorzieningen, zoals verkeers- en groenvoorzieningen, parkeervoorzieningen, voorzieningen van algemeen nut, water- en waterhuishoudkundige voorzieningen, tuinen, erven en terreinen.

Op de voor 'Wonen' bestemde gronden mogen uitsluitend woningen met daarbij behorende bijgebouwen en daarbij behorende bouwwerken, geen gebouwen zijnde worden gebouwd. Het aantal woningen mag binnen de bestemming niet meer bedragen dan 33. Binnen deze bestemming mogen vrijstaande en twee-aaneengebouwde worden gebouwd. Ter plaatse van de aanduiding 'vrijstaand' zijn uitsluitend vrijstaande woningen toegestaan.

In verband met mogelijke trillingshinder binnen 100 meter vanaf het spoor is de aanduiding 'specifieke bouwaanduiding – maximum vloeroppervlakte' opgenomen. Ter plaatse van deze aanduiding mag de vloeroppervlakte van een hoofdgebouw en daarmee verbonden aan- en uitbouwen op de begane grond niet meer bedragen dan 100 m2 . Indien een initiatiefnemer een groter vloeroppervlakte dan 100 m2 wil realiseren, dan kan het college van burgemeester en wethouders hiervan afwijken, indien met een aanvullend onderzoek is aangetoond dat er geen bezwaren zijn uit oogpunt van trillingshinder.

Om te borgen dat er voldoende parkeerplaatsen worden gerealiseerd, is de gemeentelijke parkeerregeling van toepassing verklaard.

In de regels van de bestemming 'Wonen' is verder omschreven dat hoofdgebouwen uitsluitend binnen het bouwvlak mogen worden gebouwd. De goot- en bouwhoogte bedragen respectievelijk 7 en 12 meter. Voor vrijstaande woningen dient de afstand tot de twee zijdelingse bouwperceelsgrenzen 3 meter te bedragen. Voor twee-aaneengebouwde dient de afstand tot de zijdelingse bouwperceelsgrens aan één zijde minimaal 3 meter te bedragen.

In de regels wordt verder nog ingegaan op regels omtrent bijgebouwen, erkers, balkons, dakterrassen en bouwwerken, geen gebouwen zijnde.

In de regels is een drietal voorwaardelijke verplichtingen opgenomen. Zo kan een omgevingsvergunning voor de bouw van een woning uitsluitend worden verleend nadat het geluidscherm ter plaatse van de aanduiding 'geluidscherm' is gerealiseerd, of uiterlijk gelijktijdig met de bouw van de woningen wordt aangelegd en in stand wordt gehouden.

Daarnaast kan een omgevingsvergunning voor de bouw van een woning uitsluitend worden verleend indien binnen het totale plangebied een waterbergende voorziening met een capaciteit van ten minste 378 m3 is aangelegd of uiterlijk gelijktijdig met de bouw van de woning(en) wordt aangelegd en in stand wordt gehouden.

Ten behoeve van mogelijke lichthinder langs de bosrand is een voorwaardelijke verplichting opgenomen. Deze voorwaardelijke verplichting legt vast dat de woning alleen gebruikt mag worden als binnen 5 meter van de gronden, die zijn aangeduid als 'overige zone – Natuur Netwerk Brabant' geen verlichtingspunten zijn gerealiseerd die, in de periode tussen maart en september, uitstraling hebben richting het bosgebied.

Verder wordt in de regels nog ingegaan op de mogelijkheid om af te wijken van de bouwregels en op worden specifieke gebruiksregels gegeven. Zo kan worden afgeweken voor een groter vloeroppervlakte, de goot- en bouwhoogte van bijgebouwen en ten behoeve van parkeervoorzieningen.

De specifieke gebruiksregels gaan in op de aanduiding 'specifieke vorm van wonen – geluidgevoelige bebouwing uitgesloten'. Ter plaatse van deze aanduiding zijn geen geluidgevoelige gebouwen toegestaan. Verder worden enkele strijdige gebruiken benoemd.

#### **Waarde – Archeologie 1**

De voor 'Waarde – Archeologie 1' aangewezen gronden zijn mede bestemd voor de bescherming van aanwezige of naar verwachting aanwezige archeologische waarden. De oppervlaktenorm waaronder archeologisch onderzoek niet is vereist wordt bepaald door de ondergrens van 1 m² en een diepte van 0,3 meter. Op deze gronden mag worden gebouwd, nadat door middel van archeologisch onderzoek is gebleken dat geen archeologische waarden in het geding zijn, dan wel nadat door nader archeologisch onderzoek de aanwezige archeologische waarden zijn veilig gesteld. Uit het archeologisch onderzoek is gebleken dat de waarden in een deel van het plangebied als behoudenswaardig zijn geclassificeerd. Indien deze vindplaats niet in-situ behouden kan worden, zal een opgraving nodig zijn om de archeologische waarden ex-situ te behouden. Door middel van de archeologische dubbelbestemming is geborgd dat de waarden niet zomaar kunnen worden aangetast.

#### **Waarde – Archeologie 2**

De gronden met deze dubbelbestemming zijn, behalve voor de andere daar voorkomende bestemmingen, mede bestemd voor het behoud en de bescherming van de archeologische waarden van de gronden. De oppervlaktenorm waaronder archeologisch onderzoek niet is vereist wordt bepaald door de ondergrens van 250 m² en een diepte van 0,3 meter. Door middel van de archeologische dubbelbestemming is geborgd dat de waarden niet zomaar kunnen worden aangetast.

# <span id="page-68-0"></span>**6 Uitvoerbaarheid**

In dit hoofdstuk wordt de haalbaarheid van dit bestemmingsplan aangetoond. Een bestemmingsplan moet zowel in financieel als in maatschappelijk opzicht haalbaar zijn. Er wordt daarom een korte financiële toelichting gegeven en daarnaast worden de te doorlopen procedures weergegeven.

# **6.1 Financieel**

<span id="page-68-1"></span>Met onderhavig bestemmingsplan wordt een bouwplan in de zin van artikel 6.2.1 Bro mogelijk gemaakt. Uitgangspunt voor de beoogde ontwikkeling is dat deze voor de gemeente budgetneutraal wordt ontwikkeld. Op grond van artikel 6.12 lid 1 Wet ruimtelijke ordening (Wro) in samenhang met artikel 6.12 lid 4 Wro is de gemeenteraad van Vught verplicht om de kosten te verhalen en een exploitatieplan vast te stellen gelijktijdig met het besluit (het bestemmingsplan) waarop het exploitatieplan betrekking heeft. Niet in alle gevallen is de gemeenteraad verplicht een exploitatieplan vast te stellen. Met de ontwikkelende eigenaar van de gronden die binnen het plangebied gelegen zijn is een anterieure overeenkomst gesloten zoals is bepaald in artikel 6.24 Wro. De verplichting tot het vaststellen van een exploitatieplan geldt daardoor in dit geval niet. In deze anterieure overeenkomst zijn afspraken gemaakt over het kostenverhaal.

# **6.2 Maatschappelijk**

<span id="page-68-2"></span>De procedures voor vaststelling van een bestemmingsplan zijn door de wetgever geregeld. Aangegeven is dat tussen gemeente en verschillende instanties waar nodig overleg over het plan moet worden gevoerd alvorens een ontwerpplan ter visie gelegd kan worden. Pas daarna wordt de wettelijke procedure met betrekking tot vaststelling van het bestemmingsplan opgestart.

Vooruitlopend hierop is ten tijde van het ter inzage leggen van het voorontwerpbestemmingsplan een informatieavond georganiseerd. Ook is er onder andere contact gelegd met directe buren en andere partijen.

### **6.2.1 Vooroverleg**

Het voorontwerpbestemmingsplan is conform artikel 3.1.1 van het Besluit ruimtelijke ordening in vooroverleg gezonden naar de betreffende personen en instanties. Artikel 3.1.1. van het Besluit ruimtelijke ordening geeft aan dat burgemeester en wethouders bij de voorbereiding van een bestemmingsplan overleg voeren met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. De instanties die in kennis gesteld moeten worden van dit bestemmingsplan plan zijn geïnformeerd.

Tijdens deze periode zijn 5 vooroverlegreacties en een 14 inspraakreacties ontvangen. De inspraaken vooroverlegreacties zijn samengevat in bijgevoegde Nota inspraak en vooroverleg en van een gemeentelijke reactie voorzien. Een aantal reacties gaf aanleiding om het bestemmingsplan aan te passen. In onderhavig bestemmingsplan zijn deze aanpassingen reeds verwerkt.

#### **6.2.2 Procedure**

De vaststellingsprocedure van het ontwerpbestemmingsplan heeft plaatsvinden volgens artikel 3.8 van de Wet ruimtelijke ordening. Het bestemmingsplan is in dit kader ter visie gelegd gedurende een periode van zes weken. Gedurende deze periode zijn 12 zienswijzen ontvangen. De zienswijzen zijn samengevat in bijgevoegde Nota zienswijzen en van een gemeentelijke reactie voorzien.

Een aantal reacties gaf aanleiding om het bestemmingsplan aan te passen. De gemeenteraad heeft het bestemmingsplan op 17 september 2020 gewijzigd vastgesteld.

#### **6.2.3 Beroep**

Na vaststelling wordt het bestemmingsplan voor de derde maal zes weken ter visie gelegd. Gedurende deze periode kunnen belanghebbenden tegen het vaststellingsbesluit beroep instellen bij de Afdeling Bestuursrechtspraak van de Raad van State. Onder belanghebbende kunnen beschouwd worden, instanties of personen die een zienswijzen hebben ingediend tegen het ontwerpbestemmingsplan. Indien het plan gewijzigd wordt vastgesteld, is direct beroep mogelijk. Indien geen beroep wordt ingesteld, is het plan na deze beroepstermijn onherroepelijk en treedt het plan in werking.