# **Vastgesteld bestemmingsplan Woningbouw Wouterstraat, America**

*NL.IMRO.1507.AMWOUTERSTRAAT-BPV1*

# Bestemmingsplan 'Wouterstraat America' **Gemeente Horst aan de Maas Vastgesteld**

| Identificatienummer:          | NL.IMRO.1507.AMWOUTERSTRAAT-BPV1                                                                                          |  |
|-------------------------------|---------------------------------------------------------------------------------------------------------------------------|--|
| Rapportnummer:                | 211x07860                                                                                                                 |  |
| Datum:                        | 12 mei 2016                                                                                                               |  |
| Concept:                      | 17 december 2015                                                                                                          |  |
| Ontwerp:                      | 14 maart 2016                                                                                                             |  |
| Vastgesteld:                  | 12 juli 2016                                                                                                              |  |
| Contactpersoon opdrachtgever: | Dhr. T. Raassens                                                                                                          |  |
| Projectteam BRO:              | Dhr. drs. F. Janssen en mevr. ing. G. Peeters                                                                             |  |
| Trefwoorden:                  | Woningbouw,<br>Wouterstraat,<br>Kerkbosweg,<br>America,<br>gemeente Horst aan de Maas                                     |  |
| Beknopte inhoud:              | Bestemmingsplan ten behoeve van de ontwikkeling van<br>de woningbouwlocatie aan de Wouterstraat-Kerkbosweg<br>in America. |  |

BRO Vestiging Tegelen Industriestraat 94 5931 PK Tegelen T +31 (0)77 373 06 01 F +31 (0)77 373 76 94 E tegelen@bro.nl

#### **Inhoudsopgave** pagina

| 1. INLEIDING                                    | 5  |
|-------------------------------------------------|----|
| 1.1 Aanleiding en doel van het bestemmingsplan  | 5  |
| 1.2 Ligging en begrenzing plangebied            | 5  |
| 1.3 Vigerend bestemmingsplan                    | 7  |
| 1.4 Leeswijzer                                  | 8  |
|                                                 |    |
| 2. BESCHRIJVING VAN HET PLANGEBIED              | 9  |
| 2.1 Algemeen                                    | 9  |
| 2.2 Ruimtelijke en functionele structuur        | 9  |
| 2.3 Historische ontwikkeling en cultuurhistorie | 10 |
| 2.4.1. Historische ontwikkeling                 | 10 |
| 2.4.2 Cultuurhistorie                           | 11 |

| 3. BELEID                                            | 13 |
|------------------------------------------------------|----|
| 3.1 Inleiding                                        | 13 |
| 3.2 (Europees) en Rijksbeleid                        | 13 |
| 3.2.1 Structuurvisie Infrastructuur en Ruimte (SVIR) | 13 |
| 3.2.2 Ladder voor duurzame verstedelijking           | 13 |
| 3.2.3 AMvB Ruimte                                    | 15 |
| 3.3 Provinciaal beleid                               | 15 |
| 3.3.1 Provinciaal Omgevingsplan Limburg 2014         | 15 |
| 3.3.2 Omgevingsverordening Limburg 2014              | 16 |
| 3.3.3 Limburgs Kwaliteitsmenu (LKM)                  | 17 |
| 3.3.4 Provinciaal beleidskader Stedelijk waterbeheer | 17 |
| 3.3.5 Provinciaal waterplan 2010-2015                | 18 |
| 3.4 Regionaal beleid                                 | 18 |
| 3.4.1 Waterbeleid                                    | 18 |
| 3.4.2 Regionale woonvisie Venray e.o.                | 18 |
| 3.4.2 Regionale mobiliteitsvisie                     | 20 |
| 3.5 Gemeentelijk beleid                              | 21 |
| 3.5.1 Welstandsnota                                  | 21 |
| 3.5.2 Integrale structuurvisie Horst aan de Maas     | 21 |
| 3.5.3 Kwantitatieve woningbouwkaders                 | 22 |
| 3.5.4 Nota parkeernormen Horst aan de Maas 2015      | 23 |
| 3.6 Conclusie                                        | 24 |

| 4. PLANBESCHRIJVING                                              | 25 |
|------------------------------------------------------------------|----|
| 4.1 Uitgangspunten en doelstellingen van het plan                | 25 |
|                                                                  |    |
| 5. SECTORALE ASPECTEN                                            | 29 |
| 5.1 Inleiding                                                    | 29 |
| 5.2 Milieuaspecten                                               | 29 |
| 5.2.1 Bodem- en grondwaterkwaliteit                              | 29 |
| 5.2.2 Geluid                                                     | 30 |
| 5.2.3 Luchtkwaliteit                                             | 31 |
| 5.2.4 Geur                                                       | 32 |
| 5.2.5 Bedrijven en milieuzonering                                | 33 |
| 5.2.6 Externe veiligheid                                         | 34 |
| 5.2.7 Vormvrije m.e.r.-beoordeling                               | 35 |
| 5.3 Waterparagraaf                                               | 37 |
| 5.3.1 Ligging plangebied in relatie tot waterbelangen            | 37 |
| 5.3.2 Waterhuishoudkundige situatie                              | 37 |
| 5.3.3 Planvoornemen in relatie tot waterhuishoudkundige aspecten | 37 |
| 5.3.4 Wateradvies                                                | 38 |
| 5.4 Kabels en leidingen                                          | 38 |
| 5.5 Natuurbeschermingswet                                        | 38 |
| 5.6 Flora en fauna                                               | 39 |
| 5.7 Archeologie en cultuurhistorie                               | 40 |
| 5.8 Verkeer en parkeren                                          | 41 |
|                                                                  |    |

| 6. UITVOERBAARHEID                   | 43 |
|--------------------------------------|----|
| 6.1 Economische uitvoerbaarheid      | 43 |
| 6.2 Handhaving                       | 43 |
| 6.3 Maatschappelijke uitvoerbaarheid | 44 |
| 6.3.1 Wettelijk vooroverleg          | 44 |
| 6.3.2 Zienswijzenprocedure           | 44 |
| 6.3.3 Procedure bestemmingsplan      | 44 |
|                                      |    |

| 7. JURIDISCHE TOELICHTING         | 47 |
|-----------------------------------|----|
| 7.1 Planstukken                   | 47 |
| 7.2 Toelichting op de verbeelding | 47 |
| 7.3 Toelichting op de regels      | 47 |

#### **BIJLAGEN**

- 1. Kerkbosweg / Wouterstraat beeldregie
- 2. Berekening stikstofdepositie (Aerius calculator)
- 3. Quickscan flora en fauna

#### **ONDERZOEKSRAPPORTEN**

- 1. HMB B.V., Verkennend bodemonderzoek Wouterstraat (ong.) America, kenmerk 11212401A, d.d. 10 maart 2011
- 2. Econsultancy, Historisch vooronderzoek Wouterstraat (ong.) te America in de gemeente Horst aan de Maas, rapportnummer 15061527 versie D1, d.d. 9 september 2015
- 3. K+, Akoestisch onderzoek bestemmingsplan America Wouterstraat Kerkbosweg gemeente Horst aan de Maas (211x07860), projectnummer M15 343.401, d.d. 7 maart 2016
- 4. Econsultancy, Archeologisch bureau- en verkennend booronderzoek Wouterstraat (ong.) te America in de gemeente Horst aan de Maas, rapportnummer 15061528, d.d. 3 december 2015

#### **1. INLEIDING**

#### **1.1 Aanleiding en doel van het bestemmingsplan**

De gemeente Horst aan de Maas is voornemens om op huidige agrarische gronden gelegen tussen de Wouterstraat en Kerkbosweg in America de bouw van diverse woningen gefaseerd mogelijk te maken. Onderhavig bestemmingsplan behelst de eerste planfase waarin maximaal 50 woningen gerealiseerd kunnen worden. Deze ontwikkeling is binnen het vigerende bestemmingsplan 'Park de Peelbergen' niet mogelijk. Om de ontwikkeling mogelijk te kunnen maken is daarom besloten een nieuw bestemmingsplan op te stellen.

#### **1.2 Ligging en begrenzing plangebied**

Het plangebied ligt aan de westzijde van de kern America, in de gemeente Horst aan de Maas en is kadastraal bekend als gemeente Horst, sectie I, nummer 929.

Topografische kaart kern America met globale aanduiding plangebied (rode pijl)

Aan de noordzijde grenst het plangebied aan de Kerkbosweg met de daaraan gelegen woonbebouwing, aan de oostzijde aan de percelen van de huizen langs de Kerkbosweg 17 en Wouterstraat 28, alsmede het bosgebiedje Kerkebosch, aan de zuidzijde aan Wouterstraat aan de westzijde aan de watergang De Woutert en het bedrijfskavel aan de Wouterstraat 36.

Kadastrale ondergrond met de begrenzing van het plangebied

#### **1.3 Vigerend bestemmingsplan**

Het plangebied is gelegen binnen het bestemmingsplan 'Park de Peelbergen', zoals dat door de raad van de voormalige gemeente Sevenum op 9 oktober 2006 is vastgesteld en op 5 juni 2007 gedeeltelijk is goedgekeurd door Gedeputeerde Staten van de provincie Limburg. Binnen het vigerende bestemmingsplan geldt voor het plangebied de bestemming 'Agrarisch gebied' met een wijzigingsbevoegdheid naar dagrecreatieve doeleinden. Binnen deze bestemming is woningbouw niet toegestaan. Ook zijn er geen afwijkingsbevoegdheden of wijzigingsbevoegdheden opgenomen waarmee de gewenste woningbouw mogelijk kan worden gemaakt. Daarom is het besluit genomen om het voorliggende nieuwe bestemmingsplan op te stellen.

Uitsnede plankaart bestemmingsplan 'Park de Peelbergen' voor het plangebied en de directe omgeving

#### **1.4 Leeswijzer**

Deze toelichting is als volgt opgebouwd: in hoofdstuk 2 wordt een beschrijving gegeven van de ontstaansgeschiedenis en de ruimtelijke en functionele structuur van het plangebied. In hoofdstuk 3 wordt het beleidskader beschreven en in hoofdstuk 4 het plan. Hoofdstuk 5 gaat in op onderzoeksaspecten en tot slot komen in de hoofdstukken 6 en 7 respectievelijk de uitvoerbaarheid en de juridische toelichting aan de orde.

#### **2. BESCHRIJVING VAN HET PLANGEBIED**

#### **2.1 Algemeen**

Het plangebied ligt aan de westzijde van de kern America, in de gemeente Horst aan de Maas en bestaat in de huidige situatie uit een agrarisch perceel.

#### **2.2 Ruimtelijke en functionele structuur**

Het plangebied bestaat in de huidige situatie uit een kweekveld voor mais en voor jonge sparren. Aan de noordzijde grenst het plangebied aan de Kerkbosweg met de daaraan gelegen woonbebouwing, aan de oostzijde aan de percelen van de huizen langs de Kerkbosweg 17 en Wouterstraat 28, alsmede het bosgebiedje Kerkebosch, aan de zuidzijde aan Wouterstraat aan de westzijde aan de watergang De Woutert en het bedrijfskavel aan de Wouterstraat 36.

De Kerkbosweg is in westelijke richting een doodlopende weg en wordt in de bebouwde kom begeleidt door grote beukenbomen, welke de straat een rustieke en groene sfeer geven. Aan deze weg staan voornamelijk grondgebonden woningen, maar richting het buitengebied is de dichtheid aan bebouwing veel lager. Hier bevinden zich enkele maatschappelijke voorzieningen en een agrarisch bedrijf.

De Wouterstraat is een doorgaande weg door het buitengebied, richting de Midden Peelweg (N277) en de daar gelegen recreatiegebieden (Center Parcs). Het gedeelte gelegen binnen de bebouwde kom wordt aan de noordzijde gekenmerkt door woonbebouwing en maatschappelijke voorzieningen. Ten zuiden van deze weg bevindt zich een groen- en speelvoorziening in de bebouwde kom en verspreide (agrarische) (woon)bebouwing in westelijke richting.

De oostzijde van het plangebied grenst aan de Kerkebosch, een klein bosgebied dat momenteel nog aan drie zijden wordt omringd door de kern van America. Dit gebied is van oorsprong een agrarisch gebied.

Het voorliggende plan vormt feitelijk een verdere voltooiing van de kern America, waarmee een deel van het nog open gebied aan de westzijde van America binnen de kern komt te liggen en als zodanig (gefaseerd) met woonbebouwing wordt opgevuld. Dit betreft hiermee de uitbreidingslocatie voor woningbouw in America voor de komende jaren. De toekomstige woonbehoefte zal dan ook op deze plek worden gerealiseerd.

Luchtfoto plangebied en omgeving met globale aanduiding plangebied (rode pijl)

#### **2.3 Historische ontwikkeling en cultuurhistorie**

#### **2.4.1. Historische ontwikkeling**

America is te kenschetsen als een typisch ontginningsdorp. Het dorp America ontstond in de late negentiende eeuw als veenarbeiders- en heideontginningsdorp aan de spoorlijn van Eindhoven naar Venlo. Het kreeg zijn eigen Station America. Het station was nodig voor transport van turf, die in de Peel was gewonnen. Het station werd in 1970 afgebroken. Diverse voorzieningen bevinden zich vandaag de dag nog altijd rondom de spoorwegovergang.

Rond 1896 wordt het net van paden en wegen in America reeds gekenmerkt door een duidelijke radiaalstructuur. In de 20ste eeuw maakte America en directe omgeving een sterke ontwikkeling door en werd de oorspronkelijke stervormige structuur verder versterkt. De Kerkbosweg en Wouterstraat maken beide deel uit van deze radiaalstructuren waarlangs lintbebouwing is ontstaan. Dit lintbebouwing in de omgeving is ontstaan vanaf de jaren '60 en '70 van de vorige eeuw.

Volgens historisch kaartmateriaal uit de periode 1896-1924 maakte de locatie, alsmede de omgeving ervan, in het verleden deel uit van een natuurgebied (heide en/of bos) en werd extensief bewoond. In de periode 1924-1936 is het gebied ontgonnen en heeft het een agrarische functie verkregen. Tot op heden is dit gebruik niet wezenlijk veranderd.

#### **2.4.2 Cultuurhistorie**

Binnen het plangebied zijn geen monumenten of karakteristieke c.q. beeldbepalende elementen aanwezig. Ook in de directe omgeving zijn geen van dergelijke elementen aanwezig, waarop het bestemmingsplan van invloed zou kunnen zijn.

## **3. BELEID**

#### **3.1 Inleiding**

In dit hoofdstuk wordt ingegaan op de relevante ruimtelijke beleidsaspecten voor de ontwikkeling van het plangebied.

#### **3.2 (Europees) en Rijksbeleid**

#### **3.2.1 Structuurvisie Infrastructuur en Ruimte (SVIR)**

Op 12 maart 2012 is de Structuurvisie Infrastructuur en Ruimte (SVIR) vastgesteld. In de Structuurvisie Infrastructuur en Ruimte (SVIR) staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het Rijk richt zich met name op het versterken van de internationale positie van Nederland en het behartigen van de nationale belangen.

Het Rijk zet zich voor wat betreft het ruimtelijk- en mobiliteitsbeleid in voor een concurrerend, bereikbaar, leefbaar en veilig Nederland. In de Structuurvisie Infrastructuur en Milieu worden drie hoofddoelen genoemd om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de onderwerpen van nationaal belang benoemd, waarmee het Rijk aangeeft waarvoor het verantwoordelijk is en waarop het resultaten wil boeken.

Er geldt op grond van de SVIR uiteraard dat voldaan dient te worden aan de voorwaarden van zorgvuldige afwegingen en transparante besluitvorming bij ruimtelijke plannen. Voor wat betreft de ontwikkeling van het plangebied is sprake van een lokale ontwikkeling, waarbij geen andere nationale belangen uit de Structuurvisie direct in het geding zijn.

#### **3.2.2 Ladder voor duurzame verstedelijking**

In de Structuurvisie Infrastructuur en Ruimte (SVIR) is 'de ladder voor duurzame verstedelijking' geïntroduceerd. Het doel is een goede ruimtelijke ordening te bereiken door een optimale benutting van de ruimte in stedelijke gebieden en daarnaast ondersteunt het gemeente en provincie in de vraaggerichte programmering van hun grondgebied. Dat betekent dat overheden nieuwe stedelijke ontwikkelingen moeten motiveren aan de hand van de volgende stappen: allereerst dient bekeken te worden of er sprake is van een regionale behoefte. Indien dit het geval is, dient te worden bepaald of (een deel van) de regionale behoefte op te vangen is binnen bestaand stedelijk gebied. Tot slot dient, indien de behoefte niet (deels) is op te vangen binnen bestaand stedelijk gebied, gezocht te worden naar een locatie die multimodaal ontsloten is of kan worden ontsloten voor de resterende regionale behoefte.

Vraaggerichte programmering en realisering van verstedelijking door provincies, gemeenten en marktpartijen is nodig om groei te faciliteren, te anticiperen op stagnatie en krimpregio's leefbaar te houden. Ook dient de ruimte zorgvuldig te worden benut en overprogrammering te worden voorkomen. Om beiden te bereiken is derhalve de kaderstellende ladder voor duurzame verstedelijking geïntroduceerd.

#### Kwantitatieve behoefte (gemeentelijk)

In het voorliggende geval is sprake van de ontwikkeling van woningen binnen de kern America. Op basis van het woningbouwbeleid en de woningbouwrichtcijfers (zie paragrafen 3.4 en 3.5), past de voorgenomen ontwikkeling binnen de onderliggende vraag in de gemeente. Voor de kern America is op basis van de meest recente berekeningen van de woningbouwbehoefte, voor de periode 2014-2024 nog behoefte aan circa 61 extra woningen. Voor de realisatie van onderhavige planfase met maximaal 50 woningen, is er dus sprake van een duidelijke kwantitatieve behoefte.

#### Kwantitatieve behoefte (regionaal)

Het plan is daarnaast ook regionaal afgestemd. In de, in voorbereiding zijnde regionale structuurvisie Wonen Noord-Limburg, is een kwantitatieve vergelijking gemaakt waarin de planvoorraad wordt vergeleken met de demografische ontwikkeling (dus vergelijking van vraag en aanbod naar woningen in de regio). De Wouterstraat America is hierbij reeds opgenomen in de planvoorraad (aanbod). In deze vergelijking is er sprake van een grotere vraag naar woningen dan de planvoorraad (waar de Wouterstraat derhalve al deel van uitmaakt) in Horst aan de Maas. In de buurgemeenten in de regio is dit beeld echter anders. Dit overaanbod in buurgemeenten hoeft echter geen probleem te zijn voor de ontwikkeling van het plan Wouterstraat. Zo blijkt uit de visie bijvoorbeeld dat de verhuisrelaties met de meest nabije regio (Venray/Venlo) voor de gemeente Horst aan de Maas positief zijn. Met andere woorden: er verhuizen meer mensen van Venray en Venlo naar de gemeente Horst aan de Maas dan andersom. Hoewel de regionale structuurvisie op dit moment nog in voorbereiding is, zijn er in dit kader reeds afspraken gemaakt om vraag en aanbod beter in overeenstemming te brengen. Voor de ontwikkeling van de Wouterstraat zullen deze afspraken geen gevolgen hebben. Het is dan ook niet zo dat dit plan in America na de regionale afstemming geen doorgang kan vinden.

#### Kwalitatieve behoefte

De voorgestelde verkaveling maakt diverse typen woningen mogelijk (vrije sector, 2 onder -1 kapwoningen, rijwoningen en patiowoningen). Iedere woonbehoefte kan derhalve worden ingevuld.

#### Stedelijk gebied

Ten aanzien van de tweede trede van de Ladder is overwogen dat er geen binnenstedelijke locaties zijn die zich lenen voor een dergelijke ontwikkeling. Er staat momenteel ook geen vastgoed leeg dat zou kunnen voorzien in een ontwikkeling van deze schaal en omvang. Opkopen van locaties die niet leegstaan is financieel niet haalbaar en ruimtelijk onwenselijk (niet in de geest van de Ladder).

Daarnaast is het plan zo ontworpen dat de kernrand van America een vloeiende overgang naar het buitengebied krijgt, tussen reeds bestaande bebouwingslinten.

#### Ontsluiting

Tot slot is het plangebied goed ontsloten op de bestaande Kerkbosweg en Wouterstraat. Het initiatief voldoet kortom aan de vereisten van de ladder voor duurzame verstedelijking.

#### **3.2.3 AMvB Ruimte**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Het besluit is op 30 december 2011 in werking getreden en op 1 oktober 2012 zijn enkele wijzigingen in werking getreden. In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in bestemmingsplannen.

De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Ecologische Hoofdstructuur (EHS), erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied.

In het voorliggende geval is sprake van een lokale ontwikkeling waarbij geen van de onderwerpen, zoals genoemd in het Barro, in het geding zijn.

#### **3.3 Provinciaal beleid**

#### **3.3.1 Provinciaal Omgevingsplan Limburg 2014**

Op 12 december 2014 hebben Provinciale Staten van de provincie Limburg het Provinciaal Omgevingsplan 2014 (POL2014) 'Voor de kwaliteit van Limburg' vastgesteld. In het POL2014 is onderscheid gemaakt in zeven soorten gebieden, elk met eigen herkenbare kernkwaliteiten. Voor de verschillende zones liggen er heel verschillende opgaven en ontwikkelingsmogelijkheden. Volgens de kaart 'Zonering Limburg' ligt het plangebied binnen de zone 'buitengebied'.

Uitsnede kaart 'Zonering' POL2014 met globale aanduiding plangebied (rode pijl)

Gronden die zijn aangeduid als 'buitengebied' maken deel uit van het landelijk gebied. Deze gronden zijn niet direct bestemd voor woningbouw. Het betreft veelal agrarische gronden, waarbij de provincie met name ruimte ziet voor de doorontwikkeling van agrarische bedrijven. De rol van de provincie in het buitengebied is primair faciliterend en stimulerend. Voor woningbouwontwikkelingen in het buitengebied gold op basis van het POL2006 het Limburgs Kwaliteitsmenu (LKM). De verantwoordelijkheid voor uitvoering en invulling van het LKM is inmiddels overgedragen aan de gemeenten. Horst aan de Maas heeft het kwaliteitsmenu uitgewerkt in de gemeentelijke structuurvisie. Voor meer informatie hierover en de wijze waarop compensatie plaatsvindt voor het feit dat er woningbouw wordt voorzien in het buitengebied, wordt verwezen naar paragraaf 3.5. Hierbij dient te worden aangetekend dat gezien het agrarische gebruik van het plangebied weliswaar sprake is van buitengebied, maar dat feitelijk sprake is van een invulling van een 'open' stuk grenzend aan de kern en tevens sprake is van een afronding van de kern. Het plangebied is dan ook als het woningbouwproject 'Wouterstraat' opgenomen in de gemeentelijke structuurvisie.

Aangezien voor de voorziene ontwikkeling kwaliteitsverbeterende maatregelen worden genomen conform het gemeentelijk kwaliteitsmenu (zie paragraaf 3.5.2), bestaan er vanuit de in het POL2014 geschetste beleidskaders geen belemmeringen voor de voorgenomen bestemmingswijziging.

#### **3.3.2 Omgevingsverordening Limburg 2014**

Naast het POL2014 is ook de Omgevingsverordening Limburg 2014 op 12 december 2014 vastgesteld. Hierin staan de regels die nodig zijn om het omgevingsbeleid van POL2014 juridische binding te geven. De Omgevingsverordening is een samenvoeging van de Provinciale milieuverordening, de Wegenverordening, de Waterverordening en de

Ontgrondingenverordening en deze is uitgebreid met een nieuw hoofdstuk Ruimte. Dat hoofdstuk Ruimte bevat een aantal instrumenten die gericht zijn op de doorwerking van het ruimtelijke beleid van het POL2014.

Behalve de toevoeging van het hoofdstuk Ruimte zijn in de Omgevingsverordening Limburg 2014 ook de Verordening Veehouderijen en Natura 2000 (van oktober 2013) en de Verordening Wonen Zuid-Limburg (van juli 2013) vrijwel ongewijzigd opgenomen.

Uit de kaarten behorende bij de Omgevingsverordening Limburg 2014 blijkt dat het plangebied niet binnen beschermingszones ten behoeve van natuur en landschap of (milieu)beschermingsgebieden ligt.

Inzake de Ladder voor duurzame verstedelijking (artikel 2.2.2 OVL) wordt hier verwezen naar paragraaf 3.2.2. Gezien de omvang van het plan is het niet mogelijk om het plan in leegstaande monumentale of beeldbepalende bebouwing onder te brengen, voor zover deze al aanwezig is in de kern America.

#### **3.3.3 Limburgs Kwaliteitsmenu (LKM)**

Het Limburgs Kwaliteitsmenu (LKM) is een beleidsregel in de zin van artikel 4:81 Algemene wet bestuursrecht. De beleidsregel LKM regelt de 'extra' condities en voorwaarden waaronder bepaalde ontwikkelingen in het buitengebied mogelijk zijn. Aangezien de gemeente het LKM heeft uitgewerkt in haar structuurvisie, geldt het gemeentelijk kwaliteitsmenu, zoals beschreven in paragraaf 3.5.2.

#### **3.3.4 Provinciaal beleidskader Stedelijk waterbeheer**

De provincie Limburg geeft in het Provinciaal beleidskader Stedelijk waterbeheer (juli 2006) aan hoe oude en nieuwe stedelijke wateropgaven bij elkaar komen in een samenhangende visie op beleidsdoelen en beleidsaanpak in het stedelijk waterbeheer. De hoofdlijnen van het beleidskader zijn verankerd in het Provinciaal Omgevingsplan.

De gemeenten zijn verantwoordelijk voor het in beeld brengen van wateroverlastknelpunten vanuit grondwater, riolering en wateren in gemeentelijk beheer en het vaststellen en nemen van noodzakelijke maatregelen.

Het afkoppelen van regenwater van het riool is in bebouwd gebied een belangrijk middel om watersystemen op de langere termijn op orde te houden en draagt bij aan meerdere waterdoelen. De scheiding van waterstromen is inmiddels als uitgangspunt van het nationale beleid benoemd en wordt wettelijk verankerd.

Gemeenten krijgen daarbij een grote verantwoordelijkheid om op lokaal niveau een doelmatigheidsafweging te maken. De provincie volgt de nationale beleidslijn door 'maximaal afkoppelen binnen grenzen van doelmatigheid' als beleidsdoel te formuleren. Investeringen in bestaand gebied vinden bij voorkeur pas plaats indien maatschappelijke ontwikkelingen (renovatie, herstructurering) de mogelijkheid bieden om kosteneffectieve maatregelen te nemen.

Gemeenten dienen in een verbreed gemeentelijk rioleringsplan (GRP) aan te geven hoe zij tot invulling van het begrip doelmatigheid komen. Provincie en waterschappen ondersteunen de gemeenten bij het ontwikkelen van zo'n verbreed plan. De provincie wil de praktijkervaringen van de komende jaren benutten om samen met gemeenten en waterschappen al werkende tot nadere concretisering van het begrip doelmatig komen.

In paragraaf 5.3 wordt nader ingegaan op de waterhuishoudkundige situatie in het plangebied.

#### **3.3.5 Provinciaal waterplan 2010-2015**

Het provinciaal waterplan 2010-2015 is een structuurvisie van de provincie Limburg waarin het nationale waterbeleid verder doorvertaald wordt. Het plan bevat enkele specifieke doelen om het watersysteem met het oog op de toekomst te verbeteren, te weten het herstel van de sponswerking, het herstel van natte natuur, schoon water, duurzame watervoorziening en een veilige Maas.

Met deze doelen wordt ingezet op nieuw waterbeheer waarbij functies gebonden aan waterkwaliteit in balans moeten zijn met variaties in de beschikbaarheid en kwaliteit van water. Hierbij wordt ingezet op een grensoverschrijdende stroomgebiedbenadering middels een integrale brongerichte aanpak. Daarnaast moet er meer ruimte gecreëerd worden voor natuurlijke processen in het watersysteem, moet het solidariteitsprincipe in acht genomen worden en dient water vooraf betrokken te worden bij ruimtelijke ontwikkelingen en afwegingen.

In paragraaf 5.3 wordt nader ingegaan op de waterhuishoudkundige situatie in het plangebied.

#### **3.4 Regionaal beleid**

#### **3.4.1 Waterbeleid**

Het waterbeleid van het Waterschap Peel en Maasvallei is neergelegd in het Waterbeheersplan 2010-2015 Orde in water, Water in orde. Zoals de naam reeds aangeeft, geeft het waterschap met het Waterbeheersplan aan hoe zij de waterkeringen en regionale watersystemen op orde willen brengen en houden. Het Waterbeheersplan is gebaseerd op Europese, nationale en provinciale regelgeving, zoals de Kaderrichtlijn Water (KRW). Het Waterbeheersplan bouwt voort op de KRW-doelen die zijn opgenomen in het Provinciaal Waterplan 2010-2015 van de provincie Limburg.

Voor het plangebied zijn geen specifieke maatregelen opgenomen in het Waterbeheersplan. Inzake de ligging grenzend aan De Wouter (secundair oppervlaktewater) en de eisen die hier gelden vanuit de Keur en legger wordt verwezen naar paragraaf 5.3.

#### **3.4.2 Regionale woonvisie Venray e.o.**

De gemeenten Venray en Horst aan de Maas hebben gezamenlijk de 'Regionale woonvisie Venray e.o.; naar een toekomstbestendige woningvoorraad in regio Venray e.o.' opgesteld. Het betreft een met name kwalitatieve woonvisie.

In de woonvisie wordt vanuit kwalitatief oogpunt met name ingezet op de volgende thema's:

#### • **Duurzame, toekomstbestendige woningbouw**

Kwaliteitsslag maken door nieuwbouwlocaties in te vullen met relatief meer levensloopbestendige woningen of woningen die gemakkelijk levensloopbestendig gemaakt kunnen worden. De te bouwen woningen moeten bovendien energiezuinig zijn zodat de woonlasten betaalbaar blijven als de energieprijzen stijgen.

#### • **Transformatie-opgave**

In verband met de drastische wijziging van de bevolkingssamenstelling (vergrijzing, is alleen nieuwbouw van veel levensloopbestendige woningen onvoldoende; Horst aan de Maas en Venray constateren een grote transformatie-opgave in de regio en willen die gezamenlijk oppakken.

• **Wonen, welzijn, zorg** 

De regio wil door het voorzien van 'geschikte' woningen en door 'verzorgd wonen' ouderen en zorgbehoevenden zo lang mogelijk, op verantwoorde wijze, in hun eigen, vertrouwde omgeving laten wonen (extramuralisering van de zorg). De vraag naar deze woningen zal door de vergrijzing steeds groter worden. Levensloopgeschikte woningen zijn levensloopbestendige woningen; die gerealiseerd dienen te worden door nieuwbouw én door transformatie. In de regio dient ook voldoende aanbod te zijn van zorgwoningen: d.w.z. levensloopgeschikte woningen met daarbij in de directe omgeving zorginstellingen, diensten en/of bepaalde voorzieningen.

- **Arbeidsmigranten binden aan de regio door te zorgen voor goede huisvesting**  De economie van deze regio schept veel arbeidsplaatsen die worden ingevuld door arbeidsmigranten. De regio wil zich richten op de beschikbaarheid van veilige en betaalbare huisvesting voor arbeidsmigranten. Mede door te voorzien in adequate huisvesting wil men permanente vestiging van arbeidsmigranten mogelijk maken.
#### • **Particulier opdrachtgeverschap stimuleren**

De regio wil particulier opdrachtgeverschap stimuleren door eigen gronden (deels) beschikbaar te stellen voor mensen die in eigen beheer en voor eigen rekening een woning willen bouwen. Dat kan individueel op een vrije sector kavel of in groepsverband (collectief particulier opdrachtgeverschap, afgekort: CPO).

#### • **Bevordering van toetreding en doorstroming op de woningmarkt**  De regio wil toetreding tot en doorstroming op de woningmarkt bevorderen door inzet van stimuleringsmiddelen en beschikbaarheid van de juiste woningen (huur en koop).

In het voorliggende bestemmingsplan is ervoor gekozen om voor het gehele plangebied de bestemming 'Woongebied' op te nemen, zonder daarbij strikte kaders vast te leggen ten aanzien van de woningtypering. Dit biedt de mogelijkheid om in te spelen op de meest actuele marktvraag/ woonbehoefte. Op het moment dat een omgevingsvergunning voor het bouwen wordt ingediend, zal op dat moment ook worden getoetst aan de meest recente woningbouwkaders, onder meer zoals omschreven in de regionale woonvisie.

De kwantitatieve woningbouwopgave ziet de gemeente als een lokale aangelegenheid. Er wordt gebouwd voor de eigen behoefte (in paragraaf 3.5 wordt hier nader op ingegaan).

#### **3.4.2 Regionale mobiliteitsvisie**

De Noord-Limburgse gemeenten Mook en Middelaar, Bergen, Gennep, Venray, Horst aan de Maas, Peel en Maas en Venlo, werken samen op het gebied van verkeer en vervoer middels het 'Regionaal Mobiliteitsoverleg Noord-Limburg' (RMO). Binnen dit samenwerkingsverband is in 2011 de regionale mobiliteitsvisie tot stand gekomen als een eerste grote stap om de gemeentelijke samenwerking op het gebied van verkeer en vervoer uit te bouwen. De visie bevat het beleid en programma voor de komende vijf à tien jaar.

De integrale beleidsvisie omvat de volgende thema's met opgaven:

- verkeer: mobiliteitsontwikkeling geleiden;
- ruimte: condities scheppen;

- economie: vitaliteit scheppen;
- milieu: leefbaarheid vergroten.

De regio kiest daarbij voor het versterken van een duurzame kwaliteit, waarin qua wonen, zorg, werkgelegenheid en recreatie voor een hoogwaardig niveau wordt gekozen. Voor de ruimtelijk economische positionering is de opgave om de bijzondere kwaliteiten van het gebied optimaal te benutten. De ambitie ligt in de afstemming tussen het economisch functioneren van het gebied en de kwaliteiten van de groene mal. De regio streeft daarvoor naar een hoofdwegennet waar de doorgaande (goederen) verplaatsingen over plaatsvinden en via welke alle economische centra in de regio bereikbaar zijn. Voor de regio betekent dit dat op strategische locaties en op regionaal niveau een zestigtal projecten geformuleerd zijn.

Voor het plangebied zijn deze projecten, buiten het algemene streven naar een verbetering van de verkeersveiligheid, niet direct van belang. Er is sprake van een lokaal project en in de regionale mobiliteitsvisie wordt voor het lokale niveau aangegeven dat lokale projecten niet tot de directe taken en verantwoordelijkheden van het RMO behoren. Wel wordt aangegeven dat het kernpunt op lokaal niveau de kwaliteit van het woon- en leefmilieu is. De rol van het RMO voor lokale projecten is dus passief en beperkt zich tot onderlinge informatievoorziening en kennisontwikkeling. Inhoudelijke thema's op dit niveau zijn onder andere:

- parkeerbeleid (afstemmen op regionaal niveau vindt men geen must);
- inrichting openbare ruimte;
- educatie;
- bevoorrading/stadsdistributie;
- mobiliteitsmanagement.

Het voorliggende bestemmingsplan regelt met name het ruimtebeslag van de te onderscheiden functies en de bijbehorende bouwmogelijkheden binnen het plangebied. Concreet hoeven de in het RMO genoemde projecten dan ook niet vertaald te worden in dit bestemmingsplan.

#### **3.5 Gemeentelijk beleid**

#### **3.5.1 Welstandsnota**

De gemeente Horst aan de Maas heeft op 20 november 2012 de 'Welstandsnota gemeente Horst aan de Maas' vastgesteld. Deze nota is opgesteld om een welstandstoets te kunnen uitvoeren bij aanvragen om omgevingsvergunningen voor de activiteit bouwen. De vereenvoudigde welstandsnota bevat de basisvoorwaarden waaraan bouwaanvragen op welstandsaspecten getoetst zullen worden. De gemeente onderscheid twee niveaus van welstand: 'normaal' en 'streng'. Voor reguliere woongebieden geldt het niveau 'normaal' en aangezien binnen het plangebied sprake zal zijn van een regulier woongebied, zal hiervoor het welstandsniveau 'normaal' gaan gelden.

Bij het normaal niveau van welstand wordt getoetst op aspecten die te maken hebben met de situering van het bouwwerk, de hoofdvormen van het bouwwerk, de schaal en geleding van het gebouw, het materiaalgebruik en de gebruikte kleurstelling. Ook de gevelaanzichten worden beoordeeld. De toets is vooral gericht op het gebouw als geheel en het welstandstoezicht is in deze gebieden beperkt tot het handhaven van basiskwaliteiten.

Specifiek voor onderhavig ontwikkeling is een beeldkwaliteitsparagraaf opgesteld welke handvaten geeft om tot een goede beeldkwaliteit in het gebied te komen.

#### **3.5.2 Integrale structuurvisie Horst aan de Maas**

De op 9 april 2013 vastgestelde 'Integrale structuurvisie Horst aan de Maas' geeft een integraal beeld van de ruimtelijke en sociaal-maatschappelijke ontwikkelingen die de gemeente op haar grondgebied voor ogen staat voor de langere termijn. Verder is de integrale structuurvisie opgesteld om maximaal gebruik te maken van de mogelijkheid tot het plegen van kostenverhaal die de Wet ruimtelijke ordening biedt. De structuurvisie bestaat uit een beleidskader en een uitvoeringsparagraaf waarin het Limburgs KwaliteitsMenu (LKM) is geïmplementeerd. In 2015 heeft een evaluatie van de structuurvisie plaatsgevonden waarna op 22 september 2015 een aangepaste structuurvisie is vastgesteld.

#### Woningbouwbeleid

De gemeente wil bouwen voor de behoefte. Bouwen naar ambitie moet mogelijk zijn in de dorpen. Voor de vitaliteit van elk dorp is het van groot belang om te kunnen blijven voorzien in de woningbehoefte, afgestemd op de demografische ontwikkelingen in de gemeente. De kern America wordt getypeerd als 'woondorp', waar de woningsamenstelling zich zo levensloopbestendig mogelijk moet kunnen ontwikkelen.

Doelgroepen die bijzondere aandacht krijgen zijn senioren en, in mindere mate, starters. De verdeling van nieuwbouw over de dorpen is in het algemeen: 20% starters, 30% gezinnen (doorstromers) en 50% senioren, een en ander in overleg met de dorpsraden. Bij uitbreidingslocaties voor woningbouw is de ambitie 30% van de nieuw te bouwen woningen in de sociale (huur- en/of koop)sector te realiseren.

Bij de voorgenomen ontwikkeling wordt voor zover mogelijk aangesloten bij de actuele marktvraag.

#### Gemeentelijk kwaliteitsmenu

De (uitbreidings)locatie voor woningbouw ligt buiten de contour rondom de plattelandskern, omdat binnen de contour de ruimte ontbreekt. De gemeente geeft de hoogste prioriteit aan locaties die al gemeentelijk eigendom zijn of via de Wet voorkeursrecht gemeenten (Wvg) verworven (kunnen) worden. Het bouwen binnen de contouren is derhalve het uitgangspunt, maar ziet de gemeente niet als vereiste, daar waar de ruimte binnen de contouren ontbreekt. Bouwen buiten de contouren acht de gemeente daarom mogelijk, mits kwaliteitsverbeterende maatregelen worden getroffen.

Via kwaliteitsverbeteringen wordt de (ruimtelijke) ingreep, die door een ontwikkeling plaatsvindt, altijd gecompenseerd. Als eerste wordt bekeken of compensatie op eigen terrein mogelijk is. Als dit niet mogelijk is, kan elders worden gecompenseerd. Is ook dit niet mogelijk, dan kan worden gecompenseerd door een financiële kwaliteitsbijdrage af te dragen aan het kwaliteitsfonds buitengebied of het leefbaarheidsfonds kernen. De voorwaarden voor de kwaliteitsverbeteringen zijn als volgt:

- De kwaliteitsverbeteringen zijn alle fysiek ruimtelijk van aard en komen ten goede aan de verbetering van de kwaliteit van het buitengebied en/of de dorpen;
- Het dient bij de kwaliteitsverbeteringen te gaan om additionele verbeteringen. Zaken die al volledig met andere middelen gedekt zijn komen daarom niet in aanmerking;
- De kwaliteitsverbeteringen dienen in tijd en plaats een verband te hebben met de ingreep/ontwikkelingen;
- De kwaliteitsverbetering is kwantificeerbaar.

Voor de locatie aan de Wouterstraat wordt een compensatie in het kader van het Gemeentelijk Kwaliteitsmenu (GKM) vorm gegeven door een groene inpassing van het plan te bewerkstelligen en een fondsafdracht te doen.

#### **3.5.3 Kwantitatieve woningbouwkaders**

In tegenstelling tot de kwalitatieve woningbouwkaders die regionaal zijn uitgewerkt, worden de kwantitatieve woningbouwkaders gezien als een lokale verantwoordelijkheid. De gemeente Horst aan de Maas laat hiertoe jaarlijks de woningbouwbehoefte actualiseren.

Op basis van de meest recente prognoses, zoals deze door E'til in 2014 zijn opgesteld, is er in de periode 2014-2024 behoefte aan 61 extra woningen (bovenop de al bestaande voorraad) in de kern America. De ontwikkeling van maximaal 50 woningen past, aangezien sprake is van gefaseerde woningbouw en vooralsnog geen sprake is van projectmatige nieuwbouw, kortom binnen de kwantitatieve woningbouwkaders.

Binnen de kern America is het aantal inbreidingslocaties (in fysieke zin) beperkt (zie ook paragraaf 3.2.2 aangaande de onderbouwing van de Ladder voor duurzame verstedelijking). Binnen het plangebied kan wel aan een belangrijk deel van de genoemde behoefte aan extra woningen voor de kern America worden voorzien.

#### **3.5.4 Nota parkeernormen Horst aan de Maas 2015**

Op 24 november 2015 heeft de gemeenteraad de Nota Parkeernormen Horst aan de Maas 2015 vastgesteld. In deze Nota zijn de nieuwste richtlijnen ten aanzien van het aantal benodigde parkeerplaatsen bij diverse typen voorzieningen opgenomen. Voor het merendeel zijn deze richtlijnen gebaseerd op landelijke kencijfers (CROW publicatie 317 Kencijfers parkeren en verkeersgeneratie), maar voor met name de centrumgebieden zijn ook resultaten van een parkeeronderzoek uit 2011 leidend geweest bij het bepalen van de nieuwe richtlijnen. Basis blijft echter dat ontwikkelingen moeten voorzien in voldoende parkeerruimte op eigen terrein.

De parkeernormen in CROW publicatie 317 Kencijfers parkeren en verkeersgeneratie bestaan uit een minimum- en maximumwaarde. Bij het opstellen van de parkeernormen is in de gemeente Horst aan de Maas gekozen om één hanteerbare norm op te stellen in de vorm van het gemiddelde van de bandbreedte.

#### Afwijking van landelijke kencijfers: appartementen en woonhuizen

Voor appartementen en woonhuizen maakt het CROW publicatie 317 onderscheid naar woontypes (bijvoorbeeld vrijstaand, hoekwoning, tussenwoning), eigendomssituatie (koop/huur) en verschillende prijsklassen. In de Nota Parkeernormen is voor alle type appartementen en woonhuizen, ongeacht de prijsklasse en eigendomssituatie, één parkeernorm opgenomen. Vanwege de landelijke 'setting' van de gemeente Horst aan de Maas heeft het type woning en prijsklasse van de woning nauwelijks invloed op het autobezit. Vandaar dat gekozen wordt voor één categorie 'wonen'.

#### Centrumfuncties

Voor centrumfuncties (uitgezonderd de woonfunctie) zijn de parkeernormen bepaald aan de hand van de minimum CROW parkeernorm en de uitkomsten van eerder uitgevoerd parkeeronderzoek (centrum Horst 2011). Op onderdelen wordt dus op basis van eerder onderzoek gemotiveerd afgeweken van CROW-publicatie 317.

#### Stedelijkheid en gebieden

In de Nota Parkeernormen is uitgegaan van één stedelijkheidsgraad (weinig stedelijk gebied) voor de totale gemeente.

In de CROW-parkeerkencijfers is daarnaast onderscheid gemaakt naar vier stedelijke zones:

- 1. centrum;
- 2. schil rond het centrum;
- 3. rest bebouwde kom in de zin van de Wegenverkeerswet;
- 4. buiten de bebouwde kom (in de zin van de Wegenverkeerswet)

In de Nota parkeernormen zijn maar drie stedelijke zones opgenomen. De schil rondom centrumgebieden is niet afzonderlijk benoemd, omdat binnen de centrumgebieden van de kernen binnen de gemeente Horst aan de Maas feitelijk geen sprake is van een overloopgebied c.q. schil zoals wel vaak het geval is in meer stedelijke gebieden. Om ook hier schijnnauwkeurigheid te vermijden zijn alleen de centrumgebieden van de kernen Horst, Sevenum en Grubbenvorst als zodanig gekarakteriseerd. In de overige kernen is geen sprake van een sterke concentratie van aaneengesloten winkels.

In paragraaf 5.8 vindt een nadere toetsing aan de parkeernormen plaats.

#### **3.6 Conclusie**

De gewenste woningbouwontwikkeling binnen het plangebied past, met uitzondering van de kaders van het vigerende bestemmingsplan, binnen de beleidskaders van zowel het Rijk, de provincie, de regio als de gemeente Horst aan de Maas zelf.

#### **4. PLANBESCHRIJVING**

#### **4.1 Uitgangspunten en doelstellingen van het plan**

Binnen het plangebied wordt de bouw van in totaal maximaal 50 grondgebonden woningen mogelijk gemaakt. Dit betreft fase 1 van het beoogde woongebied ter plaatse. De gemeente Horst aan de Maas is en blijft in gesprek met haar partners om in dit gebied zowel projectmatige woningbouw als huurwoningen te realiseren. De eerste fase bestaat daarnaast uit de uitgifte van bouwkavels aan particulieren langs de Wouterstraat en de Kerkbosweg. De eerste fase betreft in totaal 50 woningen.

Luchtfoto met huidige kadastrale begrenzing plangebied

Het plangebied wordt ontsloten op de Wouterstraat en de Kerkbosweg. Aan de Kerbosweg zal in eerste instantie alleen aan de bestaande infrastructuur gebouwd worden. Bij de Wouterstraat zal dit eveneens het geval zijn, echter wordt hier ook de mogelijkheid gecreëerd om een weg te maken die het plangebied ingaat op het moment dat er woningbouw op het binnenterrein gerealiseerd zal worden.

Plangebied, met daarin aangegeven het uitgeefbare terrein (geel), verhardingen (blauw), groenvoorzieningen (groen) en toekomstig woongebied fase 2 (blauw geblokte gronden)

Hierna worden de uitgangspunten voor de beeldregie van het beoogde gehele woongebied (waarvan onderhavig plan fase 1 is) samengevat. Voor meer informatie wordt verwezen naar het als bijlage 1 in deze toelichting opgenomen document inzake de gewenste beeldregie in het plangebied. Dit document biedt handvaten welke gebruikt kunnen worden bij het ontwerp van woningen in het gebied. Het zijn geen harde richtlijnen, maar een handleiding bij het ontwerp van woningen. Een ontwerp dat hiervan afwijkt, maar wat stedenbouwkundig van dermate kwaliteit is, kan ook gerealiseerd worden.

Gebiedsindeling plangebied/ zonering beeldkwaliteit

#### Beeldregie Wouterstraat

De voortzetting/ woningbouw in de Wouterstraat kan heel divers zijn. Het is wel raadzaam om baksteen in aarde tinten als hoofdthema te gebruiken. Dat mag gecombineerd worden met andere natuurlijke materialen Voor de rest zou alle mogelijk moeten zijn. De bouwhoogte is 1,5 tot 2 lagen met zadeldak met een dakhelling tussen 30 en 50 graden en langskappen en kopgevels naar de weg gekeerd. Een variatie in de kaprichting is dan ook mogelijk in deze zone. Voor kavel 7 en 8 is speciale kwaliteit gevraagd, dit zijn de poortwoningen aan beide zijden van de toegang tot het binnengebied. Hiervoor geldt speciale aandacht voor de oriëntatie op beide zijden van de openbare weg en aandacht voor de overgang tussen privétuin en openbaar.

#### Beeldregie Kerkbosweg

Nieuwe bebouwing aan de Kerkbosweg kan met een grote vrijheid doorgezet worden vanuit de bestaande beeldkwaliteit. Hier zou het leidende thema de herkenbaarheid van een lage gootlijn kunnen zijn. Twee lagen met kap is mogelijk, maar een schaal verkleining door middel van een afhang, erker of ander element kan de hoogte verzachten. Ook moderne landelijkheid kan hier een plek krijgen. Typologieën, zoals de schuur waarbij het dak als een deken zichtbaar is in de kopgevels of massavorming met gaten zijn mogelijk. Traditie op een eigentijdse wijze is ook mogelijk. Dus geen kopie uit het verleden, maar een eigentijdse vertaling van traditionele architectonische waarden met een hedendaagse materialisering.

#### Binnengebied

Het binnengebied van het plan kan een eigen kwaliteit en sfeer krijgen. Bij de ontwikkeling van de patiowoningen en de rijwoningen is het aan te bevelen om in vroeg stadium overleg te hebben met de architect(en) van dit binnenstraatje om gezamenlijk tot een thematiek te komen. Het verdient aanbeveling om de gehele straat in één stijl te ontwerpen. Met name naar de hoekpanden moet extra nadruk gegeven worden door dubbele oriëntatie naar de openbare zijde. Ook de overgang tussen privé en openbaar verdient extra aandacht.

## **5. SECTORALE ASPECTEN**

#### **5.1 Inleiding**

In dit hoofdstuk wordt nader ingegaan op de verschillende onderzoeks- en milieuaspecten (bodem- en grondwaterkwaliteit, geluid, luchtkwaliteit, geur, bedrijven en milieuzonering, externe veiligheid, milieueffectrapportage, waterparagraaf, kabels en leidingen, natuurbeschermingswet, flora en fauna, archeologie en cultuurhistorie en duurzaamheid).

#### **5.2 Milieuaspecten**

#### **5.2.1 Bodem- en grondwaterkwaliteit**

Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Dit betekent dat het aspect bodemkwaliteit voor vrijwel alle nieuwe ontwikkelingen, die met ruimtelijke plannen mogelijk worden gemaakt, onderzocht moet worden. In 2011 is reeds een verkennend bodemonderzoek in het plangebied uitgevoerd1 . In dit onderzoek wordt geconcludeerd dat de hypothese 'onverdachte locatie' geen stand houdt. Enkele parameters zijn aangetoond in een gehalte waarbij in lichte mate sprake is van verontreiniging. Een aanvullend onderzoek met een gewijzigde hypothese wordt echter niet noodzakelijk geacht. De vastgestelde milieuhygiënisch bodemkwaliteit vormt geen belemmering voor een voorgenomen onroerende zaak transactie (aankoop), alsmede de verlening van een omgevingsvergunning.

Door Econsultancy is, mede gezien de gedateerdheid van het eerder genoemde verkennend bodemonderzoek aanvullend een historisch bodemonderzoek uitgevoerd in het plangebied2 . Uit dit onderzoek zijn geen aanwijzingen gebleken, die aanleiding geven een asbestverontreiniging op de onderzoekslocatie te verwachten. Op basis van het vooronderzoek en de terreininspectie mag verwacht worden dat de milieuhygiënische kwaliteit van de bodem sinds het in 2011 uitgevoerd verkennend bodemonderzoek niet wezenlijk gewijzigd zal zijn en kan derhalve gesteld worden dat er milieuhygiënisch géén belemmeringen bestaan voor de voorgenomen bouwplannen op de onderzoekslocatie.

De onderzoeksresultaten geven géén aanleiding voor verder bodemonderzoek dan wel een bodemonderzoek op analytische grondslag.

<sup>1</sup> HMB B.V., Verkennend bodemonderzoek Wouterstraat (ong.) America, kenmerk 11212401A, d.d. 10 maart 2011 2

Econsultancy, Historisch vooronderzoek Wouterstraat (ong.) te America in de gemeente Horst aan de Maas, rapportnummer 15061527 versie D1, d.d. 9 september 2015

Voor meer informatie wordt verwezen naar de volledige onderzoeksrapporten die als afzonderlijke bijlage bij dit bestemmingsplan raadpleegbaar zijn.

#### **5.2.2 Geluid**

#### Verkeerslawaai

De Wet geluidhinder (Wgh) bevat geluidsnormen en richtlijnen over de toelaatbaarheid van geluidsniveaus als gevolg van wegen, spoorwegen, gezoneerde industrieterreinen en luchthavens. Voor 30 km/h wegen geldt dat in het kader van de Wet geluidhinder geen akoestisch onderzoek naar de gevelbelasting als gevolg van wegverkeerslawaai noodzakelijk is. Gezien de ligging van het plangebied is zowel een akoestisch onderzoek naar weg- als railverkeerslawaai uitgevoerd, rekening houdend met de maximale planologische bouwmogelijkheden3 . Uit de conclusies van dit onderzoek blijkt het volgende:

#### Railverkeerslawaai spoortraject 790

- De voorkeursgrenswaarde van 55 dB wordt overschreden ter hoogte van de woningen aan de Wouterstraat.
- De maximale gevelbelasting bedraagt 61 dB.
- De maximale ontheffingswaarde van 68 dB wordt niet overschreden.
- Bij de gemeente Horst aan de Maas dient een verzoek tot vaststelling van een hogere toelaatbare waarde te worden ingediend.
- In de voorliggende situatie kan als ontheffingscriterium worden aangedragen dat de woningen een open plaats tussen bestaande bebouwing opvullen, een en ander ter verbetering van de bestaande stedenbouwkundige structuur.
- Het treffen van maatregelen om de gevelbelasting terug te brengen tot de voorkeursgrenswaarde van 55 dB door middel van schermmaatregelen stuit overwegende bezwaren van landschappelijke en financiële bezwaren. Omdat de kosten van dergelijke maatregelen ruim boven de € 100.000,-- euro zal uitkomen is om deze reden geen nader onderzoek ingesteld naar het akoestisch effect van een dergelijke voorziening.
- Indien een hogere toelaatbare waarde wordt vastgesteld, dient ermee rekening te worden gehouden dat er zwaardere eisen worden gesteld aan de karakteristieke geluidwering van de uitwendige scheidingsconstructie. In een separaat onderzoek dienen de geluidwerende maatregelen bepaald te worden om te kunnen voldoen aan de gestelde eisen van het Bouwbesluit.
- In bijlage IIb van het akoestisch onderzoek is een overzicht opgenomen van de gecumuleerde geluidbelastingen en de op grond van het Bouwbesluit vereiste minimale geluidwering.

#### Wegverkeerslawaai Wouterstraat

- In het kader van de Wet geluidhinder worden geen eisen gesteld aan de optredende gevelbelastingen.
- Ter hoogte van de Wouterstraat bedraagt de gevelbelasting maximaal 55 dB.

 3 K+, Akoestisch onderzoek bestemmingsplan America – Wouterstraat – Kerkbosweg gemeente Horst aan de Maas (211x07860), projectnummer M15 343.401, d.d. 7 maart 2016

- De maximale ontheffingswaarde van 63 dB wordt niet overschreden.
- Gezien de bepaalde optredende gevelbelastingen wordt geadviseerd om bij de uitwerking van de verkaveling en bouwvlakken, een aanvullend onderzoek te laten uitvoeren naar de optredende gevelbelastingen op woningniveau.
- Tevens wordt geadviseerd om een onderzoek te laten uitvoeren naar de te treffen geluidwerende maatregelen zodat in de woning de geluidbelasting wordt teruggebracht tot 33 dB conform de eisen van het Bouwbesluit.

#### Wegverkeerslawaai Kerkbosweg

- In het kader van de Wet geluidhinder worden geen eisen gesteld aan de optredende gevelbelastingen.
- Ter hoogte van de Kerkbosweg bedraagt de gevelbelasting maximaal 56 dB.
- De maximale ontheffingswaarde van 63 dB wordt niet overschreden.
- Gezien de bepaalde optredende gevelbelastingen wordt geadviseerd om bij de uitwerking van de verkaveling en bouwvlakken, een aanvullend onderzoek te laten uitvoeren naar de optredende gevelbelastingen op woningniveau.
- Tevens wordt geadviseerd om een onderzoek te laten uitvoeren naar de te treffen geluidwerende maatregelen zodat in de woning de geluidbelasting wordt teruggebracht tot 33 dB conform de eisen van het Bouwbesluit.

Voor meer informatie wordt verwezen naar het volledige onderzoeksrapport dat als afzonderlijke bijlage bij dit bestemmingsplan raadpleegbaar is.

#### **5.2.3 Luchtkwaliteit**

Sinds 15 november 2007 is de Wet luchtkwaliteit in werking getreden en staan de hoofdlijnen voor regelgeving rondom luchtkwaliteitseisen beschreven in de Wet milieubeheer (hoofdstuk 5 Wm). Hiermee is het Besluit luchtkwaliteit 2005 vervallen. Artikel 5.16 Wm (lid 1) geeft weer, onder welke voorwaarden bestuursorganen bepaalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. er is geen sprake van een feitelijke of dreigende overschrijding van een grenswaarde;
- b. een project leidt al dan niet per saldo niet tot een verslechtering van de luchtkwaliteit;
- c. een project draagt 'niet in betekenende mate' (NIBM) bij aan de luchtverontreiniging;
- d. een project past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

#### Het Besluit NIBM

Deze AMvB legt vast, wanneer een project niet in betekenende mate bijdraagt aan de concentratie van een bepaalde stof. Een project is NIBM, als aannemelijk is dat het project een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel fijn stof en NO2.

Er zijn twee mogelijkheden om aannemelijk te maken dat een project binnen de NIBMgrens blijft:

- a. aantonen dat een project binnen de grenzen van een categorie uit de Regeling NIBM valt. Er is dan geen verdere toetsing nodig, het project is in ieder geval NIBM (artikel 4, lid 1, van het Besluit NIBM);
- b. op een andere manier aannemelijk maken dat een project voldoet aan het 3% criterium. Hiervoor kunnen berekeningen nodig zijn. Ook als een project niet kan voldoen aan de grenzen van de Regeling NIBM, is het mogelijk om alsnog via berekeningen aan te tonen, dat de 3% grens niet wordt overschreden.

Als de 3% grens voor PM10 of NO2 niet wordt overschreden, dan hoeft geen verdere toetsing aan grenswaarden plaats te vinden.

#### **NIBM-grens woningbouwlocaties:**

3% criterium: ≤ 1.500 woningen (netto) bij minimaal 1 ontsluitingsweg, en ≤ 3.000 woningen bij minimaal 2 ontsluitingswegen met een gelijkmatige verkeersverdeling.

Het voorliggende project betreft de realisatie van maximaal 50 grondgebonden woningen. Dit betekent dat binnen het 3% criterium van de NIBM-grens gebleven wordt. Het project draagt dan ook 'niet in betekenende mate' (NIBM) bij aan de heersende luchtkwaliteit.

#### **Conclusie**

De ontwikkeling van de woningen is niet bezwaarlijk in het kader van de luchtkwaliteitseisen uit de Wet milieubeheer.

#### **5.2.4 Geur**

In de Wet geurhinder en veehouderij zijn normen opgenomen die moeten worden gehanteerd bij de verlening van een milieuvergunning aan een agrarisch bedrijf waarin vee wordt gehouden. Echter ook in de omgekeerde situatie, waarbij in de omgeving van agrarische bedrijven een nieuw geurgevoelig object wordt gesitueerd of uitgebreid, dient aan de wet te worden getoetst (de zogenoemde 'omgekeerde werking').

In de omgeving van het plangebied zijn geen agrarische bedrijven gelegen die in hun functioneren zouden kunnen worden belemmerd door de voorgenomen woningbouw. Tevens zal er bij de toekomstige woningen geen sprake zijn van hinder als gevolg van omliggende agrarische bedrijven. Nader onderzoek naar geurhinder als gevolg van agrarische bedrijvigheid is dan ook niet noodzakelijk.

Ten aanzien van het aspect geur bij niet-agrarische bedrijven wordt hier verwezen naar paragraaf 5.2.5.

#### **5.2.5 Bedrijven en milieuzonering**

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) kan dit gerealiseerd worden. Het is aan de ene kant zaak om te voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG-publicatie 'Bedrijven en milieuzonering' uit 2009.

De beoogde woningen vormen geen functie die volgens de (indicatieve) brochure 'Bedrijven en milieuzonering' een richtafstand hebben ten opzichte van milieugevoelige functies in de omgeving. Medewerking aan dit project is echter pas mogelijk indien blijkt dat een goed woon- en leefklimaat in de woningen gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden gefrustreerd.

Direct ten westen van het plangebied aan de Wouterstraat 36 bevindt zich een barbecue specialist/ cateringbedrijf. Dit betreft een categorie 3.1 inrichting waaraan een indicatieve milieuzone van 50 meter verbonden is, in hoofdzaak op basis van de aspecten 'geur' en 'geluid'. Geluid wordt door het bedrijf voornamelijk geproduceerd door het verkeer (parkeren en wegrijden). In het bedrijf zelf worden geen activiteiten uitgevoerd die extra geluidof geurhinder op de omgeving zouden kunnen veroorzaken. Alle activiteiten vinden namelijk binnen plaats, zoals de voedselveiligheid voorschrijft.

De nieuwe woningen zijn gelegen op een afstand groter dan 50 meter, zodat er geen onaanvaardbare situatie kan ontstaan wat betreft de aspecten 'geur' en 'geluid'. Mede gezien de bestaande woningen in de omgeving wordt het bedrijf ook niet beperkt in haar geluidruimte/ bedrijfsvoeringsmogelijkheden.

In het verleden is overigens al eens een akoestisch onderzoek (HMB Groep, Akoestisch onderzoek t.b.v. ruimtelijke onderbouwing Wouterstraat America, 24 september 2010) verricht om het effect van het bedrijf op omliggende en geprojecteerde woningen (op het perceel met nummer 929) te onderzoeken. Uit het betreffende onderzoek is gebleken dat bij de huidige bedrijfsvoering geen bezwaren bestaan om woningbouw op de beoogde locatie te realiseren en dat kan worden voldaan aan de normstellingen uit de Handreiking Industrielawaai en Vergunningverlening. Een aanvaardbaar woon- en leefklimaat met betrekking tot geluid is dan ook gewaarborgd voor omliggende woningen, alsook de onderhavig geprojecteerde nieuwe woningen.

In de verdere omgeving bevinden zich enkele maatschappelijke en recreatieve voorzieningen (onderwijs, postduivenvereniging, handboogschutterij, volkstuinen, tennisclub, voet- en korfbalvelden). Gezien de afstand van deze voorzieningen tot het plangebied vormen deze geen belemmering voor de nieuwbouw en omgekeerd.

Voor de nieuwe woningen kan derhalve worden uitgegaan van een goed woon- en leefklimaat en omliggende bedrijven/ inrichtingen worden, mede gezien dichterbij gelegen bestaande woningen, niet in hun bedrijfsmatig functioneren belemmerd.

#### **5.2.6 Externe veiligheid**

#### **Beleid**

Externe veiligheid beschrijft de risico's die ontstaan als gevolg van opslag of handelingen met gevaarlijke stoffen. Dit kan betrekking hebben op inrichtingen (bedrijven) of transportroutes. Uit het Besluit externe veiligheid inrichtingen, Wet Basisnet, de Regeling Basisnet en het Besluit externe veiligheid transportroutes, vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen en vervoer met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico.

Volgens de Wet Basisnet en het Besluit externe veiligheid transportroutes is een verplichting tot volledige verantwoording van het groepsrisico alleen nodig indien sprake is van vervoer van gevaarlijke stoffen op een afstand van minder dan 200 meter van het plangebied. Binnen deze afstand geldt voor elke overschrijding van de oriëntatiewaarde van het groepsrisico of verandering van het groepsrisico dat kwalitatief onderzoek opgesteld dient te worden en dat verantwoording moet worden afgelegd (de zogeheten verantwoordingsplicht). Het betrokken bestuursorgaan moet, al dan niet in verband met de totstandkoming van een besluit, expliciet aangeven hoe de diverse factoren (waaronder zelfredzaamheid en bestrijdbaarheid) zijn beoordeeld en eventuele in aanmerking komende maatregelen zijn afgewogen. Een belangrijk onderdeel van de verantwoording is overleg met (advies vragen aan) de Veiligheidsregio Limburg-Noord.

Voor transport van gevaarlijke stoffen door buisleidingen geldt het per 1 januari 2011 in werking getreden 'Besluit externe veiligheid buisleidingen' (Bevb). In de Besluiten (Bevi, Btev en Bevb) zijn kwaliteitseisen/normen op het gebied van externe veiligheid geformuleerd. Doel is om de risico's waaraan burgers in hun leefomgeving worden blootgesteld, door activiteiten met gevaarlijke stoffen in inrichtingen en transportroutes, tot een aanvaardbaar minimum te beperken. Deze normen zijn gekwantificeerd in de vorm van het plaatsgebonden risico en groepsrisico.

#### **Plangebied**

#### Risicovolle inrichtingen

Op basis van de risicokaart zijn binnen het plangebied en de directe omgeving geen risicovolle inrichtingen gelegen. Ook ligt het plangebied niet binnen het invloedsgebied van (verder weg gelegen) bedrijven die onder de werkingssfeer van het Bevi vallen.

#### Buisleidingen

Parallel aan de spoorweg is een 24" (62 bar) productenleiding van NV Rotterdam-Rijn Pijpleiding Maatschappij gelegen. De plaatsgebonden risicocontour van deze leiding bedraagt 25 meter. Het invloedsgebied van deze leiding bedraagt 36 meter. Gezien de af-

stand van het plangebied tot deze leiding vormt deze geen belemmering voor de planontwikkeling en wordt er als gevolg van het nieuwbouwplan geen invloed uitgeoefend op het groepsrisico. Een onderzoek naar en verantwoording van het groepsrisico is niet aan de orde.

#### Vervoer gevaarlijke stoffen

Het plangebied ligt op een afstand van 165 meter van de transportroute voor gevaarlijke stoffen per spoor op het traject Eindhoven-Venlo.

Deze spoorlijn behoort tot het Basisnet spoor. Voor de spoorlijn geldt geen plaatsgebonden risicocontour. Het risicoplafond voor het groepsrisico omvat een zone van maximaal 153 meter. Omdat het plangebied op een afstand groter dan 153 meter van de spoorlijn ligt is, wordt geen invloed uitgeoefend op het groepsrisico. Een onderzoek naar en verantwoording van het groepsrisico is niet aan de orde.

#### **Conclusie**

In het bestemmingsplan hoeven geen beschermende regelingen met betrekking tot externe veiligheid te worden opgenomen. Omgekeerd worden in het bestemmingsplan ook geen ontwikkelingen mogelijk gemaakt die een toename van het risiconiveau tot gevolg hebben. De vaststelling van dit bestemmingsplan wordt dan ook niet belemmerd door externe veiligheidsaspecten.

#### **5.2.7 Vormvrije m.e.r.-beoordeling**

Per 1 april 2011 is het Besluit m.e.r. gewijzigd. De belangrijkste aanleidingen hiervoor zijn de modernisering van de m.e.r. wetgeving in 2010 en de uitspraak van het Europese Hof van 15 oktober 20094 . Uit deze uitspraak volgt dat de omvang van een project niet het enige criterium mag zijn om wel of geen m.e.r.- (beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt.

Gemeenten en provincies moeten daarom per 1 april van 2011 ook bij kleine bouwprojecten beoordelen of een m.e.r.-beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een MER nodig is.

#### Beoordeling noodzakelijkheid m.e.r.(-beoordeling)

Om te bepalen of een m.e.r.(-beoordeling) noodzakelijk is dient bepaald te worden of de ontwikkeling voorkomt in lijst C of lijst D van het Besluit, of de drempelwaarden worden overschreden, of de ontwikkeling in een kwetsbaar gebied ligt en of er belangrijke milieugevolgen zijn.

<sup>4</sup> HvJ EG 15 oktober 2009, zaak C-255/08 (Commissie tegen Nederland)

#### Drempelwaarden Lijst C en D

In het plangebied worden maximaal 50 woningen gerealiseerd. Deze ontwikkeling komt niet voor in bijlage C van het besluit m.e.r. Er is dus geen sprake van de verplichting om een m.e.r. procedure te doorlopen.

Op grond van categorie D11.2 geldt een m.e.r.-beoordelingsplicht voor onder andere de aanleg of wijziging van 'een stedelijk ontwikkelingsproject', in gevallen waarin de activiteit betrekking heeft op:

- 1. een oppervlakte van 100 hectare of meer,
- 2. een aaneengesloten gebied en 2.000 of meer woningen bevat, of
- 3. een bedrijfsvloeroppervlakte van 200.000 m2 of meer.

Blijkens de nota van toelichting bij het Besluit m.e.r.5 kan het bij een stedelijk ontwikkelingsproject gaan om 'bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan'.

Aangezien in dit geval sprake is van een gebied dat aanzienlijk kleiner is dan 100 ha en het plan aanzienlijk minder dan 2.000 woningen omvat, is geen sprake van een m.e.r. beoordelingsplicht.

#### Vormvrije m.e.r.-beoordeling

Uit deze toelichting blijkt dat het plangebied niet is gelegen in een gevoelig gebied, dan wel negatieve effecten heeft op elders gelegen gevoelige gebieden. Er zijn geen beschermde Natura 2000-gebieden grenzend aan het plangebied gelegen. Ten aanzien van mogelijke effecten op het dichtstbijzijnde Natura 2000-gebied Deurnsche & Mariapeel wordt verwezen naar het gestelde in de paragrafen 5.5 en 5.6.

Er is geen risico op verontreiniging en de ontwikkeling leidt niet tot hinder voor omliggende functies. Er worden geen gevaarlijke stoffen gebruikt en/of –technologieën toegepast, waardoor er geen sprake is van risico op ongevallen. Ook blijkt uit deze toelichting dat er geen sprake is van nadelige gevolgen voor het milieu.

#### Conclusie

- 1. De bouw van één of meer woningen komt niet voor in onderdeel C van de bijlage bij het Besluit m.e.r. Er hoeft dus geen MER te worden opgesteld;
- 2. De activiteit valt wel onder categorie D11.2 van onderdeel D van de bijlage bij het Besluit m.e.r. Er geldt echter geen m.e.r.-beoordelingsplicht omdat de in kolom 2 bij deze categorie genoemde 'drempelwaarden' bij lange na niet worden overschreden;
- 3. Omdat de activiteiten wel worden genoemd in een van de categorieën in onderdeel D van de bijlage bij het Besluit m.e.r. maar de drempelwaarden niet worden overschreden, dient in beginsel voor dit plan wel een vormvrije m.e.r.-beoordeling te worden uitgevoerd;
- 4. Uit de uitgevoerde vormvrije m.e.r.-beoordeling is gebleken dat de activiteiten op grond van de selectiecriteria als bedoeld in bijlage III bij de EEG-richtlijn milieueffect-

<sup>5</sup> Staatsblad 2011, nr. 102

beoordeling, niet tot belangrijke nadelige gevolgen voor het milieu leiden en dus geen aanleiding vormen om op grond hiervan alsnog een m.e.r.-beoordeling uit te voeren.

#### **5.3 Waterparagraaf**

#### **5.3.1 Ligging plangebied in relatie tot waterbelangen**

Het plangebied ligt volgens de Omgevingsverordening Limburg 2014 niet binnen een grondwaterbeschermingsgebied of waterwingebied. Binnen het plangebied is geen oppervlaktewater aanwezig. Wel grenst het plangebied aan De Wouter. Dit betreft secundair oppervlaktewater (kernzone en bijbehorende schouwpaden). Op deze watergang is de keur van het waterschap van toepassing. Hier gelden echter geen beschermingszones.

#### **5.3.2 Waterhuishoudkundige situatie**

#### Grondwater

De gemiddelde stand van het freatisch grondwater bedraagt ± 28 m +NAP, waardoor het grondwater zich op ± 2,5 m -mv zou bevinden. Het water van het eerste watervoerend pakket stroomt volgens de isohypsenkaart van de Dienst Grondwaterverkenning van TNO, kaartblad 52 West, 1972 (schaal 1:50.000), in noordoostelijke richting.

Er liggen geen pompstations in de buurt van het plangebied die van invloed zouden kunnen zijn op de grondwaterstroming ter plaatse. Het plangebied ligt niet in een grondwaterbeschermings- en/of grondwaterwingebied.

#### Bodemopbouw

De originele bodem van het westelijk terreindeel bestaat volgens de digitale bodemkaart van Nederland uit een Veldpodzolgrond, die volgens de Stichting voor Bodemkartering voornamelijk is opgebouwd uit leemarm en zwak lemig fijn zand. De originele bodem van het oostelijk terreindeel bestaat volgens de digitale bodemkaart van Nederland uit een Vlakvaaggrond, die volgens de Stichting voor Bodemkartering voornamelijk is opgebouwd uit lemig fijn zand.

#### **5.3.3 Planvoornemen in relatie tot waterhuishoudkundige aspecten**

Het plangebied betreft een nieuwe woonwijk, waarbij sprake is van een wijziging van agrarisch gebruik naar wonen, groenvoorzieningen en verkeer. Als gevolg hiervan zal de hoeveelheid oppervlakteverharding toenemen.

Voor het plangebied wordt gestreefd naar afkoppeling van regenwater en infiltratie op het eigen perceel. Het beleid van de gemeente is erop gericht om hemelwater afkomstig van de daken zoveel mogelijk te hergebruiken. Hemelwater afkomstig van andere oppervlakteverhardingen wordt bij voorkeur op het eigen terrein opgevangen of indien mogelijk afgevoerd op oppervlaktewater in de omgeving van het plangebied.

#### Doorlatendheid en infiltratiemogelijkheden

Volgens de k-waarden kaart van het waterschap geldt voor het plangebied een k-waarde van deels 0,45 – 0,75 m/dag en deels 0,75 – 1,5 m/dag. De onderhavige gronden zijn derhalve geschikt voor infiltratie van hemelwater, mits de grondwaterstand voldoende laag is (> 1,0 meter). In onderhavige situatie is de grondwaterstand voldoende laag. Bij de aanleg van een bergingsvoorziening (dimensionering) is het tevens van belang rekening te houden met de hoeveelheid te bergen hemelwater. Deze wordt bepaald aan de hand van de waterbergingsopgave (beleid gemeente of waterschap) gerekend over

het toekomstig verhard oppervlak.

#### Conclusie

Omdat middels het voorliggende bestemmingsplan slechts een kader wordt gecreëerd voor de toekomstige woningbouw, worden in dit bestemmingsplan geen infiltratieberekeningen tot op detailniveau opgenomen. De exacte wijze waarop met hemelwater zal worden omgegaan, wordt uitgewerkt in het kader van het civieltechnisch ontwerp van het plan. Uitgangspunt daarbij is dat hemelwater vanuit het openbaar gebied niet wordt afgevoerd via het riool, maar binnen het plangebied wordt geïnfiltreerd. Voor woningen geldt dat het hemelwater op eigen terrein geïnfiltreerd dient te worden.

#### **5.3.4 Wateradvies**

Dit bestemmingsplan zal in het kader van het vooroverleg worden voorgelegd aan Waterschap Peel en Maasvallei.

#### **5.4 Kabels en leidingen**

In (of in de directe omgeving van) het plangebied komen geen leidingen of kabels met een dusdanige planologisch-juridische beschermingszone voor dat deze gevolgen hebben voor dit bestemmingsplan.

#### **5.5 Natuurbeschermingswet**

#### Natuur en landschap

Het plangebied bestaat in de huidige situatie uit agrarische gronden. Binnen het plangebied komen geen specifieke landschapselementen of natuurwaarden voor. Ook volgens het provinciaal omgevingsplan zijn in het plangebied en de directe omgeving geen bijzondere waardevolle groene elementen aanwezig.

#### Natuurbeschermingswet

De Natuurbeschermingswet heeft betrekking op de Europees beschermde Natura 2000 gebieden en de Beschermde natuurmonumenten. De Vogelrichtlijn- en Habitatrichtlijngebieden worden in Nederland gecombineerd als Natura 2000-gebieden aangewezen. Als er naar aanleiding van projecten, plannen en activiteiten mogelijkerwijs significante effec-

ten optreden, dienen deze vooraf in kaart gebracht en beoordeeld te worden. Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied (of Beschermd Natuurmonument) zijn vergunningplichtig.

Er zijn geen beschermde Natura 2000-gebieden nabij het plangebied gelegen. Het dichtstbijzijnde Natura 2000-gebied Deurnsche Peel & Mariapeel ligt op circa 2.500 meter ten westen van het plangebied. Gezien de afstand, de tussenliggende N277, de relatief beperkte omvang van het initiatief en het feit dat sprake is van een woongebied waar weinig milieuhinder van uitgaat, zijn er vanuit het plan daarom redelijkerwijs geen significante negatieve effecten te verwachten op de huidige staat van instandhouding van aangewezen habitattypen en –soorten in het Natura 2000-gebied Deurnsche Peel.

#### Stikstofdepositie

De realisatie van nieuwe woningen kan voor stikstofdepositie op het in de omgeving gelegen voor stikstofgevoelige Natura2000-gebied Deurnsche Peel & Mariapeel zorgen. Afhankelijk van de mate van aanvullende stikstofdepositie, zou dit significant negatieve effecten kunnen hebben, waardoor de gunstige staat van instandhouding van beschermde habitats en soorten in dit gebied wordt aangetast. Op basis van de Programmatische Aanpak Stikstof (PAS) geldt een ondergrens (drempelwaarde) van 0,05 mol per jaar aan stikstofdepositie, die niet relevant wordt geacht. Met Aerius Calculator kan worden berekend of de stikstofdepositie als gevolg van de nieuwe woningen in het plangebied voor significant negatieve effecten zou kunnen zorgen. In bijlage 2 is de berekening met Aerius Calculator op opgenomen. Hierbij is uit gegaan (worst case) van de realisatie van 50 vrijstaande woningen. Uit de rekenresultaten blijkt dat de drempelwaarde van 0,05 mol per jaar wordt overschreden6 . Tevens is er voldoende ontwikkelingsruimte in het natuurgebied aanwezig. Omdat de depositie als gevolg van de nieuwe activiteit lager is dan de grenswaarde van 1 mol per hectare per jaar hoeft er geen vergunning aangevraagd te worden. Een melding is alleen aan de orde bij projecten en andere handelingen in de sectoren industrie, landbouw en infrastructuur.

#### **5.6 Flora en fauna**

In het kader van de voorgenomen ontwikkeling is door BRO een quickscan flora en fauna7 uitgevoerd. Onderstaand wordt kort ingegaan op de conclusies naar aanleiding van de quickscan. Voor meer informatie wordt verwezen naar de volledige onderzoeksmemo welke als bijlage 3 bij deze toelichting raadpleegbaar is.

#### Conclusie en aanbevelingen

- Voor de uit de omgeving bekende eekhoorn is het plangebied ongeschikt, voor de uit de omgeving bekende das is voldoende secundair leefgebied in de omgeving
<sup>6</sup> Deze uitkomst wordt niet meegenomen in de toetsing aan de Nb-wet. Bij de toetsing aan de NB-wet gaat het om de relevante hexagonen waarvoor ontwikkelingsruimte is gereserveerd. 7

BRO, Quickscan flora en fauna Wouterstraat America, projectnummer 211x07860, d.d. 17 oktober 2015

aanwezig. Negatieve effecten op de eekhoorn en de das worden op voorhand uitgesloten.

- Het plangebied is ongeschikt als landhabitat voor de kamsalamander en de poelkikker. Negatieve effecten voor de kamsalamander en de poelkikker zijn redelijkerwijze op voorhand uit te sluiten.
- Er verdwijnt mogelijk leefgebied voor de huismus doordat de afstand tussen foerageergebied en nestmogelijkheden te groot wordt. Door de toekomstige woningen geschikt te maken als vaste rust- en verblijfplaats voor de huismus, kan de huismus zich naar de nieuwe woningen verplaatsen en kan deze afstand overbrugd worden.
- Binnen het plangebied zijn enkele broedende vogels te verwachten in de opgaande vegetatie aan de rand van het plangebied De nesten van vogelsoorten zijn uitsluitend beschermd gedurende de periode dat deze nesten in gebruik zijn, dat wil zeggen de broed- en nestperiode. Het is in de praktijk niet mogelijk om een ontheffing te verkrijgen voor het verwijderen of verstoren van deze nesten in deze periode. Voor de binnen het plangebied voorkomende vogelsoorten kan de periode tussen half maart en half juli worden aangehouden als broedseizoen. Door het uitvoeren van werkzaamheden buiten de broedperiode uit te voeren en/of door inspectie voor aanvang van werkzaamheden op de aanwezigheid van broedende vogels, kunnen negatieve effecten voorkomen worden.
- Binnen het plangebied zijn geen zwaarder beschermde soorten vaatplanten, vleermuizen, vogels, vissen, amfibieën, reptielen en overige ongewervelden (zoals bijv. zeldzame dagvlinders en libellen) te verwachten. Negatieve effecten voor deze soortgroepen zijn op voorhand uitgesloten met inachtneming van de zorgplicht.
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. Er zijn in dit geval hiervoor echter geen specifieke maatregelen nodig.

Met inachtname van de gemaakt aanbevelingen kan de ontwikkeling in overeenstemming met Flora- en faunawet worden uitgevoerd.

#### **5.7 Archeologie en cultuurhistorie**

Volgens de geactualiseerde Maatregelenkaart gemeente Horst aan de Maas (zoals vastgesteld op 26 mei 2015 ) is het plangebied aangewezen als een categorie 3 gebied met een hoge archeologische verwachting. In deze gebieden geldt een onderzoeksplicht indien het te verstoren oppervlak groter is dan 500 m² en grondwerkzaamheden dieper dan 50 cm beneden maaiveld plaatsvinden. Gezien de oppervlakte van het totale plangebied bijna 4 hectare) betekent dit dat een archeologisch onderzoek vereist is.

Voor het plangebied is derhalve door Econsultancy een archeologische bureau- en verkennend booronderzoek onderzoek uitgevoerd8 . Hierna worden de onderzoeksresultaten kort samengevat. Voor meer informatie wordt verwezen naar het volledige onderzoeksrapport dat als afzonderlijke bijlage bij dit bestemmingsplan raadpleegbaar is.

#### Gespecificeerde archeologische verwachting

De archeologische verwachting voor het Mesolithicum is hoog. De archeologische verwachting voor alle andere archeologische periodes is laag.

#### Resultaten inventariserend veldonderzoek

Uit de resultaten van het inventariserend veldonderzoek (IVO, verkennende fase) blijkt dat het plangebied tot grote diepte verstoord is.

#### Conclusie

Door de verstoorde bodemopbouw binnen het plangebied zullen archeologische waarden, die direct onder de bouwvoor werden verwacht, niet meer aanwezig zijn binnen het plangebied.

#### **Advies**

Op grond van de resultaten van het booronderzoek wordt geadviseerd om binnen het plangebied geen verder archeologisch onderzoek uit te voeren maar de locatie vrij te geven voor verdere ontwikkeling. Bovenstaand betreft een advies, opgesteld door Econsultancy. Het advies is ter goedkeuring voorgelegd aan het bevoegd gezag (gemeente Horst aan de Maas). Na beoordeling wordt door het bevoegd gezag een besluit genomen.

Mochten tijdens de graafwerkzaamheden toch archeologische waarden worden aangetroffen, dan dient hiervan melding te worden gemaakt conform artikel 53 van de Monumentenwet 1988.

#### **5.8 Verkeer en parkeren**

#### **Parkeren**

Volgens de Nota parkeernormen gemeente Horst aan de Maas 2015 geldt voor een woonhuis in de bebouwde kom een parkeernorm van 2 parkeerplaatsen per woning. Binnen het stedenbouwkundig ontwerp is voldoende rekening gehouden met het kunnen voorzien in het benodigde aantal parkeerplaatsen binnen het plangebied.

 8 Econsultancy, Archeologisch bureau- en verkennend booronderzoek Wouterstraat (ong.) te America in de gemeente Horst aan de Maas, rapportnummer 15061528, d.d. 3 december 2015

#### **Verkeersaantrekkende werking**

De realisatie van de woningen binnen het plangebied heeft een bepaalde verkeersaantrekkende werking tot gevolg. Zowel de Wouterstraat als de Kerkbosweg vormen de ontsluitingsroute voor het plangebied. Op basis van een worst-case scenario met als typologie uitsluitend vrijstaande woningen en met gebruik van de online rekentool van het CROW zal de toename met 50 woningen leiden tot 409 extra motorvoertuigbewegingen per etmaal. Gezien de capaciteit van beide genoemde wegen van 5.000 mvt/ etmaal en de huidige intensiteit op deze wegen (respectievelijk 243 en 291 mvt/ etmaal) kan geconcludeerd worden dat als gevolg van de voorgenomen ontwikkeling geen problemen ten aanzien van de afwikkeling van de betreffende verkeersbewegingen te verwachten zijn. Wat betreft eventuele geluidbelasting als gevolg van de verkeerstoename ter plaatse wordt verwezen naar het uitgevoerde akoestisch onderzoek (zie ook paragraaf 5.2.2).

#### **6. UITVOERBAARHEID**

#### **6.1 Economische uitvoerbaarheid**

Dit bestemmingsplan voorziet in de ontwikkeling van een woongebied aansluitend bij de kern America, waarbij de gronden op het moment van inwerkingtreding van het bestemmingsplan in eigendom zijn van de gemeente Horst aan de Maas. Er is dan ook geen sprake van een verplicht kostenverhaal of een verplichting tot het opstellen van een exploitatieplan. De gemeentelijke kosten kunnen worden verrekend met de grondverkoop.

#### **6.2 Handhaving**

De doelstellingen van het ruimtelijke beleid kunnen slechts verwezenlijkt worden, indien de regels van het bestemmingsplan worden nageleefd.

De gemeenten Horst aan de Maas en Venray hebben sinds 1 april 2005 via een gemeenschappelijke regeling hun handhavingscapaciteit gebundeld. Beleidsuitgangspunten voor toezicht en handhaving zijn vastgelegd in de Nota Integraal Handhavingsbeleid Horst een de Maas en Venray (2012-2015). Het beleidsplan bevat naast visie, doelstellingen en prioriteiten ook de werkwijzen hoe met geconstateerde overtredingen wordt om gegaan en welke strategieën daarbij worden gevolgd. Ook wordt invulling gegeven aan de vele eisen die wet- en regelgeving aan de gemeentelijke taakuitvoering stelt.

De gemeenten Horst aan de Maas en Venray voeren hun handhavingstaken uit op basis van de volgende visie:

De gemeenten Horst aan de Maas en Venray stellen een gezonde, veilige, leefbare en groene leefomgeving centraal. Handhaving is één van de middelen om de kwaliteit van wonen, leven en werken te behouden en te versterken. Het bestuur streeft naar een gestructureerd en integraal handhavingsbeleid waarbij preventief beleid voorop staat. De betrokkenheid en het eigen verantwoordelijkheidsbesef van de burgers, bedrijven en instellingen moeten daarbij worden vergroot. Als de preventieve inzet (informatievoorziening) niet werkt en het geschonken vertrouwen wordt beschaamd, volgt daadwerkelijke handhavend optreden. Zo krijgt iedereen de aanpak die hij/ zij verdient.

De uit deze visie voorvloeiende doelstellingen en beleidsuitgangspunten van het handhavingsbeleid zijn:

- 1. Appelleren aan de eigen verantwoordelijkheid.
- 2. Preventie gaat boven repressie.
- 3. Draagvlak creëren.
- 4. Klantgericht handelen.
- 5. Alleen noodzakelijke en handhaafbare kaders stellen.

Concreet betekent dit dat nadrukkelijk wordt ingezet op preventie. Leidend uitgangspunt is dat burgers, bedrijven en instellingen worden vertrouwd in een rechtmatige uitoefening van hun activiteiten. Er wordt daarbij van uitgegaan dat het maatschappelijk veld, met gerichte voorlichting en communicatie, verantwoordelijk kan worden gemaakt (en gehouden) voor de naleving van voor hen geldende wet- en regelgeving. Daarbij past een bewuste differentiatie van de handhavingsinzet. In een jaarlijks op te stellen handhavingsuitvoeringsprogramma (HUP) worden de prioriteiten vertaald naar actie. Het jaarlijkse HUP wordt vastgesteld door de colleges van burgemeester en wethouders van beide gemeenten en ter kennis gebracht van de gemeenteraden.

#### **6.3 Maatschappelijke uitvoerbaarheid**

#### **6.3.1 Wettelijk vooroverleg**

In het kader van het wettelijk vooroverleg als bedoeld in artikel 3.1.1 Besluit ruimtelijke ordening is het (concept) ontwerp bestemmingsplan voorgelegd aan de daartoe in aanmerking komende instanties, i.c. de provincie Limburg.

De provincie heeft naar aanleiding van het vooroverleg het plan beoordeeld op adequate doorwerking van de provinciale belangen. Uit de per mail d.d. 29 januari 2016 doorgegeven beoordeling volgt dat er geen aanleiding is tot het maken van opmerkingen die het plan direct raken. Indien het plan op deze wijze wordt voorgezet zal er geen aanleiding zijn om in de verdere procedure een zienswijze in te dienen.

#### **6.3.2 Zienswijzenprocedure**

Het ontwerp bestemmingsplan met bijbehorende planstukken heeft gedurende 6 weken, vanaf 18 maart 2016 tot en met 28 april 2016, voor een ieder ter inzage gelegen. Van de gelegenheid tot het indienen van een zienswijzen is geen gebruik gemaakt.

#### **6.3.3 Procedure bestemmingsplan**

De Wet ruimtelijke ordening (Wro) is in werking getreden met ingang van 1 juli 2008. De wettelijke procedure start met het moment van ter inzage legging van het ontwerp bestemmingsplan.

De wettelijke procedure voor het bestemmingsplan ziet er als volgt uit:

- **Openbare kennisgeving** van het ontwerp bestemmingsplan;
- **Terinzagelegging** van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling **zienswijzen** worden ingebracht;
- **Vaststelling** van het bestemmingsplan door de gemeenteraad binnen 12 weken indien zienswijzen zijn ingediend;

- Algemene **bekendmaking** van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

## **7. JURIDISCHE TOELICHTING**

#### **7.1 Planstukken**

Het voorliggende bestemmingsplan is vervat in een verbeelding, planregels en toelichting. In dit hoofdstuk wordt een toelichting gegeven op de opzet en het gebruik van de verbeelding en planregels.

Het bestemmingsplan is opgesteld conform de landelijke richtlijnen voor bestemmingsplannen (RO Standaarden 2012), alsmede de Wet Ruimtelijke Ordening (Wro), Wet algemene bepalingen omgevingsrecht (Wabo) en het Besluit ruimtelijke ordening (Bro).

De gemeente Horst aan de Maas beschikt niet over een standaardset planregels. Inhoudelijk is daarom aangesloten bij het recente woningbouwplan De Comert en het bestemmingsplan 'Peelkernen'.

#### **7.2 Toelichting op de verbeelding**

De verbeelding heeft een ondersteunende rol voor toepassing van de planregels, alsmede de functie van visualisering van de bestemming. Op de verbeelding zijn de toegekende bestemmingen weergegeven, in dit geval de bestemmingen 'Agrarisch' en 'Woongebied', waarbinnen middels aanduidingen nadere detailleringen zijn aangebracht.

#### **7.3 Toelichting op de regels**

De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/ of op te richten bouwwerken. De regels zijn onderverdeeld in vier hoofdstukken.

#### Hoofdstuk 1: INLEIDENDE REGELS

Dit hoofdstuk bevat twee artikelen. In artikel 1 is een aantal noodzakelijke begripsbepalingen opgenomen welke worden gebruikt in de regels. In artikel 2 wordt uiteengezet op welke wijze gemeten dient te worden.

#### Hoofdstuk 2: BESTEMMINGSREGELS

Dit hoofdstuk bestaat uit een beschrijving van de bestemmingen die in het bestemmingsplan zijn opgenomen.

#### Agrarisch

Voor het gedeelte van het plangebied waar nog geen directe woningbouwtitels worden opgenomen (middengebied) is de vigerende bestemming Agrarisch opgenomen. Deze staat een agrarische grondgebruik van de betreffende gronden toe, alsmede de aanleg van bijvoorbeeld groen- of waterhuishoudkundige voorzieningen.

#### Woongebied

In artikel 3 is de bestemming 'Woongebied' opgenomen. Om maximale flexibiliteit te kunnen behouden met betrekken tot het ontwerp en de verdere invulling van het gebied, is ervoor gekozen om aan de directe bouwtitels de bestemming 'Woongebied' toe te kennen. Binnen deze bestemming zijn maximaal 50 nieuwe woningen toegestaan en tevens onder meer voorzieningen voor verkeer en verblijf, parkeervoorzieningen, groenvoorzieningen, water en waterhuishoudkundige voorziening en nutsvoorzieningen. Door niet alles tot op detailniveau vast te leggen wordt flexibiliteit behouden waarmee kan worden geanticipeerd op de meest actuele marktvraag. De goot- en bouwhoogte van een woning mag niet meer bedragen dan respectievelijk 7,00 en 11,00 meter. Voor de situering van de hoofdontsluiting en hoofdgroenstructuur is de aanduiding 'specifieke vorm van woongebied- openbaar gebied' opgenomen.

#### Hoofdstuk 3 en 4: ALGEMENE, SLOT- EN OVERGANGSREGELS

Deze hoofdstukken bevatten de bepalingen die op het hele plangebied betrekking hebben en burgemeester en wethouders c.q. het bevoegd gezag de mogelijkheid bieden flexibiliteit in het plangebied te betrachten.

**Bijlage 1 Kerkbosweg / Wouterstraat beeldregie**

# Kerkbosweg/Wouterstraat beeldregie

Open ruimte tussen de Kerkbosweg en de Wouterstraat

# Analyse bestaand

Wouterstraat

Wordt gekenmerkt door woningen met 1,5 tot 2 lagen met een kap. Jaren 50/60 We zien een afwisseling van kopgevels en langsgevels met een zadeldak. De dakhelling varieert van een flauwe helling 30 graden tot een steile helling 50 graden. Er is grote overeenstemming in het gebruik van rood bruine baksteen. De dakpannen zijn keramisch en variëren van oranje tot grijs antraciet

# Vervolg

## Wouterstraat

De voortzetting in de Wouterstraat kan heel divers zijn. Het is wel raadzaam om baksteen in aarde tinten als hoofdthema te gebruiken. Dat mag gecombineerd worden met andere natuurlijke matererialen Voor de rest zou alle mogelijk moeten zijn. 1,5 tot 2 lagen met zadeldak. Tussen 30 en 50 graden. Langskappen en kopgevels naar de weg gekeerd. Een variatie in de kaprichting is dan ook mogelijk in deze zone. Voor kavel 7 en 8 is speciale kwaliteit gevraagd, dit zijn de poortwoningen aan beide zijden van de toegang tot het binnengebied. Speciale aandacht voor de oriëntatie op beide zijden van de openbare weg. En aandacht voor de overgang tussen privetuin en openbaar.

## Moderne voortzetting traditie

Grote landelijke woning (overgang buitengebied)

# Analyse bestaand

## Kerkbosweg

De Kerkbosweg wordt gekenmerkt door diverse bebouwing van de jaren 60 tot 80. Bungalows 1 laag met kap. Ook twee lagen met kap komen voor maar deze hebben vaak een voorbouw of aanbouw met een lagere goothoogte. Het is dus ook hier zeer divers. Wat overeenkomt is een lage goothoogte als overgang naar het buitengebied.

"Deken"

Neo traditioneel

Kerkbosweg

Landelijk modern; lage goot

Gaten in een massa

De Kerkbosweg kan ook met een grote vrijheid doorgezet worden. Hier zou het leidende thema juist de herkenbaarheid van een lage gootlijn kunnen zijn. Twee lagen met kap is mogelijk maar een schaal verkleining doormiddel van een afhang, erker of ander element kan de hoogte verzachten. Ook moderne landelijkheid kan hier een plek krijgen. Typologieën zoals de schuur waarbij het dak als een deken zichtbaar is in de kopgevels of massavorming met gaten. Traditie op een eigentijdse wijze is ook mogelijk. Dus geen copy uit het verleden, maar een eigentijdse vertaling van traditionele architectonische waarden met een hedendaagse materialisering.

# Binnengebied

Het binnengebied van het plan kan een eigen kwaliteit en sfeer krijgen. Bij de ontwikkeling van de patiowoningen en de rijwoningen is het aan te bevelen om in vroeg stadium overleg te hebben met de architect(en) van dit binnenstraatje om gezamenlijk tot een thematiek te komen. Het verdient aanbeveling om de gehele straat in een stijl te ontwerpen.

Met name naar de hoekpanden moet extra nadruk gegeven worden door dubbele oriëntatie naar de openbare zijde. Ook de overgang tussen privé en openbaar verdient extra aandacht.

**Bijlage 2 Berekening stikstofdepositie (Aerius calculator)**

*Dit document bevat resultaten van een stikstofdepositieberekening met AERIUS Calculator. U kan dit document gebruiken voor de onderbouwing van depositie onder de drempelwaarde (0.05 mol/ha/j) in het kader van de Natuurbeschermingswet 1998, afhankelijk van de door u gekozen rekeninstellingen.*

*De berekening op basis van stikstofemissies gaat uit van de componenten ammoniak (NH3) en stikstofoxide (NOx), of één van beide. Hiermee is de depositie van de activiteit berekend en uitgewerkt. Op basis van de gekozen rekeninstellingen zijn de resultaten op Natura 2000-gebieden, als wel voor overige natuurgebieden inzichtelijk gemaakt.*

*Wilt u verder rekenen of gegevens wijzigen? Importeer de pdf dan in de Calculator. Voor meer toelichting verwijzen we u naar de websites www.aerius.nl pas.natura2000.nl.*

#### Berekening Situatie 1

- [Kenmerken](#page-63-0)
- [Emissie](#page-64-0)
- [Depositie natuurgebieden](#page-65-0)
- [Depositie habitattypen](#page-65-0)

Verdere toelichting over deze PDF kunt u vinden in een bijbehorende leeswijzer. Deze leeswijzer en overige documentatie is te raadplegen via: www.aerius.nl.

<span id="page-63-0"></span>

| Contact                                                            | Rechtspersoon              |             | Inrichtingslocatie |           |  |
|--------------------------------------------------------------------|----------------------------|-------------|--------------------|-----------|--|
|                                                                    | -                          |             | -                  |           |  |
| Activiteit                                                         | Omschrijving               |             |                    |           |  |
|                                                                    | -                          |             |                    |           |  |
|                                                                    | Datum berekening           |             | Rekenjaar          |           |  |
|                                                                    | 16 december 2015, 15:02    |             | 2015               |           |  |
|                                                                    | Rekeninstellingen          |             |                    |           |  |
|                                                                    | Berekend voor Nb-wet.      |             |                    |           |  |
| Totale emissie                                                     |                            | Situatie 1  |                    |           |  |
|                                                                    | NOx                        | 151,52 kg/j |                    |           |  |
|                                                                    | NH3                        | 50,00 kg/j  |                    |           |  |
| Depositie<br>Hectare met<br>hoogste project<br>bijdrage (mol/ha/j) | Natuurgebied               |             |                    | Provincie |  |
|                                                                    | Deurnsche Peel & Mariapeel |             |                    | Limburg   |  |
|                                                                    | Situatie 1                 |             |                    |           |  |
|                                                                    | >0,05                      |             |                    |           |  |

#### Toelichting

#### Berekening voor eigen gebruik

<span id="page-64-0"></span>#### Berekening voor eigen gebruik

<span id="page-65-0"></span>#### Berekening voor eigen gebruik

| Depositie PAS<br>gebieden | Natuurgebied                                                                                                                                                                                                                                                               | Hoogste<br>depositie<br>(mol/ha/j) | Overschrij<br>ding KDW | Ontwikkelings<br>ruimte<br>beschikbaar |
|---------------------------|----------------------------------------------------------------------------------------------------------------------------------------------------------------------------------------------------------------------------------------------------------------------------|------------------------------------|------------------------|----------------------------------------|
|                           | Deurnsche Peel & Mariapeel                                                                                                                                                                                                                                                 | >0,05                              |                        |                                        |
|                           | Geen overschrijding<br>Wel overschrijding*<br>Ontwikkelingsruimte beschikbaar**<br>Geen ontwikkelingsruimte beschikbaar                                                                                                                                                    |                                    |                        |                                        |
|                           | *<br>Deze uitkomst wordt niet meegenomen in de toetsing aan de Nb-wet. Bij<br>de toetsing aan de NB-wet gaat het om de relevante hexagonen<br>waarvoor ontwikkelingsruimte is gereserveerd.<br>**<br>Bij beoordeling van een vergunningaanvraag in het kader van de Nb-wet |                                    |                        |                                        |
|                           | wordt vastgesteld of er voldoende ontwikkelingsruimte beschikbaar is en<br>of dat significante verslechtering uitgesloten kan worden.                                                                                                                                      |                                    |                        |                                        |

#### Depositie per habitattype Deurnsche Peel & Mariapeel

| Habitattype                                       | Hoogste<br>depositie<br>(mol/ha/j) | Overschrij<br>ding KDW | Ontwikkelings<br>ruimte<br>beschikbaar |
|---------------------------------------------------|------------------------------------|------------------------|----------------------------------------|
| H7120ah Herstellende hoogvenen, actief hoogveen   | >0,05                              |                        |                                        |
| ZGH7120ah Herstellende hoogvenen, actief hoogveen | >0,05                              |                        |                                        |
|                                                   |                                    |                        |                                        |

Geen overschrijding

Wel overschrijding*

Ontwikkelingsruimte beschikbaar**

Geen ontwikkelingsruimte beschikbaar

* Deze uitkomst wordt niet meegenomen in de toetsing aan de Nb-wet. Bij de toetsing aan de NB-wet gaat het om de relevante hexagonen waarvoor ontwikkelingsruimte is gereserveerd.

- ** Bij beoordeling van een vergunningaanvraag in het kader van de Nb-wet wordt vastgesteld of er voldoende ontwikkelingsruimte beschikbaar is en of dat significante verslechtering uitgesloten kan worden.
Disclaimer Hoewel verstrekte gegevens kunnen dienen ter onderbouwing van een vergunningaanvraag, kunnen er geen rechten aan worden verleend. De eigenaar van AERIUS aanvaardt geen aansprakelijkheid voor de inhoud van de door de gebruiker aangeboden informatie. Bovenstaande gegevens zijn enkel bruikbaar tot er een nieuwe versie van AERIUS beschikbaar is. AERIUS is een geregistreerd handelsmerk in de Benelux. Alle rechten die niet expliciet worden verleend, zijn voorbehouden.

| Rekenbasis | Deze berekening is tot stand gekomen op basis van:                          |                                 |  |
|------------|-----------------------------------------------------------------------------|---------------------------------|--|
|            | AERIUS                                                                      | versie 2015_20151211_3dec74e7e2 |  |
|            | Database                                                                    | versie 2015_20151211_3dec74e7e2 |  |
|            | Voor meer informatie over de gebruikte methodiek en data zie:               |                                 |  |
|            | https://www.aerius.nl/nl/factsheets/release/aerius-calculator-2014-handboek |                                 |  |

**Bijlage 3 Quickscan flora en fauna**

| Notitie | : Quickscan flora en fauna Wouter |
|---------|-----------------------------------|
|         | straat America                    |

Datum : 17 oktober 2015 Opdrachtgever : Projectnummer : 211x07860 Opgesteld door : Reinoud Vermoolen / Ineke Kroes

Bij ruimtelijke planvorming is een toetsing aan de natuurwetgeving verplicht. Door middel van een verkennend flora- en faunaonderzoek is een beoordeling gemaakt van de effecten die het plan zal hebben op beschermde natuurwaarden. Hierdoor wordt duidelijk of het plan in overeenstemming is met de natuurwetgeving.

#### **Natuurbescherming in Nederland**

De bescherming van de natuur is in Nederland vastgelegd in respectievelijk de Natuurbeschermingswet (NB-wet) en de Flora- en faunawet (FF-wet). Deze wetten vormen een uitwerking van de Europese Vogelrichtlijn en Habitatrichtlijn. Daarnaast vindt beleidsmatige gebiedsbescherming plaats door middel van de Ecologische Hoofdstructuur (EHS).

#### Natuurbeschermingswet

De Natuurbeschermingswet heeft betrekking op de Europees beschermde Natura 2000-gebieden en de Beschermde natuurmonumenten. De Vogelrichtlijn- en Habitatrichtlijngebieden worden in Nederland gecombineerd als Natura 2000-gebieden aangewezen. Als er naar aanleiding van projecten, plannen en activiteiten mogelijkerwijs significante effecten optreden, dienen deze vooraf in kaart gebracht en beoordeeld te worden. Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied (of Beschermd Natuurmonument) zijn vergunningsplichtig.

#### Provinciaal beleid

De provinciale groenstructuur bestaande uit beschermingszones van verschillende typen (waaronder de Goudgroene en Zilvergroene natuurzones) zijn ruimtelijk vastgelegd in het POL welke is vastgesteld op 12 december 2014. De Goudgroene natuurzone vormt het netwerk aan bestaande natuurgebieden (voormalige EHS) en nieuw aan te leggen natuur en verbindingszones tussen de gebieden. De beheergebieden voor agrarisch natuurbeheer behoren tot de Zilvergroene natuurzone. In het Provinciaal Natuurbeheerplan zijn de na te streven doelen weergegeven op het gebied van (agrarisch) natuuren landschapsbeheer.

De feitelijke beleidsmatige gebiedsbescherming vindt plaats middels de uitwerking van het provinciaal beleid in de gemeentelijke bestemmingsplannen.

#### Flora- en faunawet

De Flora- en faunawet heeft betrekking op alle in Nederland in het wild voorkomende zoogdieren, (trek)vogels, reptielen en amfibieën, op een aantal vissen, libellen en vlinders, op enkele bijzondere en min of meer zeldzame ongewervelde diersoorten (uit de groepen kevers, mieren, schelp- en schaaldieren) en op een honderdtal vaatplanten. Voor alle soorten, dus ook voor de soorten die zijn vrijgesteld van de ontheffingsplicht, geldt wel een zogenaamde 'algemene zorgplicht' (art. 2 Flora- en faunawet). Deze zorgplicht houdt in dat de initiatiefnemer passende maatregelen neemt om schade

aanwezige soorten te voorkomen of zoveel mogelijk te beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen. De zorgplicht geldt altijd en voor alle planten en dieren, of ze beschermd zijn of niet, en in het geval dat ze beschermd zijn ook als er ontheffing of vrijstelling is verleend.

Bij ruimtelijke ontwikkelingen moet naast de zorgplicht ook rekening gehouden worden met de juridisch zwaarder beschermde soorten uit 'tabel 2', de bijlage 1 soorten van het besluit vrijstelling beschermde dier- en plantensoorten, de soorten uit Bijlage IV van de Habitatrichtlijn (tezamen tabel 3) en met alle vogels. Op de 'Aangepaste lijst jaarrond beschermde vogelnesten' van het Ministerie van LNV (augustus 2009) wordt onderscheid gemaakt in verschillende categorieën vogelnesten. Van de meeste vogelsoorten zijn de nesten uitsluitend beschermd wanneer deze tijdens de broed- en nestperiode in gebruik zijn. Het gaat om soorten die jaarlijks nieuwe nesten maken. Van een aantal soorten is het nest, inclusief de functionele leefomgeving, jaarrond beschermd. Dit zijn een aantal roofvogels en uilen, koloniebroeders en gebouw bewonende vogelsoorten ('categorie 1-4 soorten').

Tenslotte is er een categorie nesten van vogelsoorten die weliswaar vaak terugkeren naar de plaats waar zij het jaar daarvoor hebben gebroed, maar die over voldoende flexibiliteit beschikken om, als die broedplaats verloren is gegaan, zich elders te vestigen ('categorie 5-soorten').

Komen soorten van de hierboven genoemde beschermingsregimes voor dan is de eerste vraag of de voorgenomen activiteit effecten heeft op de beschermde soorten. Treden er effecten op dan dient er gekeken te worden of er passende maatregelen getroffen kunnen worden om de functionaliteit van de voortplantings- en/of vaste rust- en verblijfplaats te garanderen.

#### **Werkwijze quickscan flora en fauna**

In de quickscan zijn de gevolgen van de ruimtelijke ingreep afgezet tegen de aanwezige natuurwaarden vanuit de Flora- en faunawet, Natuurbeschermingswet en planologisch beschermde natuurwaarden. Deze werkwijze vloeit voort uit de 'Wijziging beoordeling ontheffing Flora- en faunawet bij ruimtelijke ingrepen' van het Ministerie van LNV van september 2009.

Om een beeld te krijgen van de natuurwaarden is op 26 augustus 2015 door een ecoloog van BRO9 een verkennend veldbezoek gebracht aan het plangebied. Mogelijke verblijfplaatsen en sporen van dieren zijn onderzocht. Hierbij is onder andere gebruik gemaakt van de checklist aanwezigheid (inschatten mogelijke aanwezigheid vleermuizen in een Flora- en faunawet vooronderzoek) uit het Vleermuisprotocol versie 25 maart 2013. Naast een veldbezoek is er een bronnenonderzoek gedaan. Voor dit bronnenonderzoek is onder meer gebruik gemaakt van quickscanhulp (quickscanhulp.nl). De quickscanhulp geeft een overzicht van gegevens (van de afgelopen vijf jaar) uit de Nationale Databank Flora en Fauna (NDFF) de meest omvangrijke landelijke informatiebron van verspreidingsgegevens.

Aan de hand van het uitgevoerde onderzoek is vervolgens beoordeeld welke beschermde soorten daadwerkelijk voor (kunnen) komen binnen het plangebied en is vervolgens een inschatting gemaakt van de effecten van de ruimtelijke ontwikkeling op beschermde natuurwaarden.

 9 BRO is lid van het Netwerk Groene Bureaus (NGB). Het NGB is de brancheorganisatie voor groene adviesbureaus en heeft als doel kwaliteitsbevordering en belangenbehartiging. Onze werkzaamheden voeren wij dan ook uit volgens de door het NGB vastgestelde gedragscode (versie juni 2008, aangevuld in februari 2010).

De medewerkers binnen de discipline ecologie voldoen aan de door het Ministerie van EL&I genoemde voorwaarden voor ter zake deskundigen op het gebied van ecologisch onderzoek.

#### **Beschrijving van het plangebied**

#### Ligging van het plangebied

Het plangebied bestaat deels uit een kweekveld voor mais en deels uit een kweekveld met jonge sparren, aan de westrand van het dorp America, gemeente Horst aan de Maas. De Amersfoortcoördinaten van het midden van het plangebied zijn X=195.721, Y = 383.483. De ligging van het plangebied is te zien in onderstaande afbeeldingen (Fig. 1 en 2).

#### Huidige situatie

Het plangebied bestaat uit een kweekveld voor mais en voor jonge sparren. Aan de noordzijde grenst het plangebied aan de Kerkbosweg met de daaraan gelegen woonbebouwing, aan de oostzijde aan de percelen van de huizen langs de Kerkbosweg 17 en Wouterstraat 28, alsmede het bosgebiedje Kerkebosch, aan de zuidzijde aan Wouterstraat aan de westzijde aan de watergang De Woutert en het bedrijfskavel aan de Wouterstraat 36.

#### Toekomstige (geplande) situatie

De gewenste ontwikkeling betreft de ontwikkeling van een aantal woningen op de huidige agrarische gronden. Hiervoor zal een akker met mais en sparretjes verdwijnen. Er zal wellicht een ondiep slootje gedempt worden. Het terrein zal bouwrijp gemaakt worden en er zal grondverzet gepleegd worden. Fig. 3 t/m 6 geven een beeld van de huidige situatie.

Fig. 3 Overzicht plangebied. Links is het maïsveld, omringd door een strook braakliggende grond.

Fig. 4. Braakliggende strook grond rondom de maisakker, met daarnaast een ondiepe greppel.

Fig. 5. Overzicht van de maïsakker. Fig. 6.Kleine bosschage langs het plangebied.

Fig. 7. Zijstrook aan de rand van het plangebied, met wat opslag en struiken.

Fig. 8 Sloot aan de rand van het plangebied, waar het sparrenkweekveld ligt.

#### **Toetsing gebiedsbescherming**

#### Wettelijke gebiedsbescherming

Het dichtstbijzijnde wettelijk beschermde natuurgebieden, het Natura 2000-gebied Deurnsche Peel & Mariapeel ligt op 3 kilometer afstand. Gezien de afstand tot het Natura 2000-gebied en de aard van de ontwikkeling zijn effecten op voorhand uitgesloten. In de planvorming hoeft derhalve verder geen rekening gehouden te worden met de Natuurbeschermingswet.

#### Planologische gebiedsbescherming

Het plangebied ligt buiten de goudgroene, bronsgroene en zilvergroene natuurzone zoals ruimtelijk vastgelegd in het POL 2014. Gezien de ligging buiten de begrensde planologische gebiedsbescherming zal hiervoor in de planvorming verder geen rekening gehouden hoeven te worden.

#### **Toetsing Flora- en faunawet**

#### Vaatplanten

Tijdens het veldbezoek zijn geen beschermde soorten vaatplanten aangetroffen. In de omgeving komen een aantal beschermde soorten vaatplanten voor zoals steenanjer, wilde gagel en wilde marjolein etc. In het kweekveld, wat intensief onderhouden wordt zijn deze beschermde soorten niet te verwachten. Het plangebied is geen geschikte standplaats voor deze soorten. Negatieve effecten voor vaatplanten worden op voorhand uitgesloten.

#### Grondgebonden zoogdieren

Het plangebied vormt geschikt habitat voor enkele soorten algemeen beschermde (tabel 1) grondgebonden zoogdieren zoals konijn, veldmuis en egel. Van strenger beschermde grondgebonden zoogdieren zijn tijdens het veldbezoek geen verblijfplaatsen dan wel sporen aangetroffen. Uit bronnenonderzoek blijkt dat de eekhoorn en de das in de omgeving voorkomen. Het plangebied zelf leent zich echter niet voor de eekhoorn. Het plangebied is te open voor de eekhoorn. Het plangebied is mogelijk secundair foerageergebied voor de das. Echter, er is in de omgeving ruim voldoende foerageergebied voor de das aanwezig. Negatieve effecten voor zwaarder beschermde soorten grondgebonden zoogdieren zoals de eekhoorn en de das worden op voorhand uitgesloten.

#### Effectenbeoordeling

Negatieve effecten voor zwaarder beschermde soorten grondgebonden zoogdieren zoals de eekhoorn en de das worden op voorhand uitgesloten.

Voor de genoemde soorten van tabel 1 geldt een algemene vrijstelling van de Flora- en faunawet bij ruimtelijke ontwikkelingen. In het kader van de algemene zorgplicht is het echter wel noodzakelijk om voldoende zorg te dragen voor de aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. In het kader van de algemene zorgplicht zijn geen specifieke maatregelen nodig.

#### Vleermuizen

Uit het plangebied en/of omgeving zijn waarnemingen bekend van meerdere soorten vleermuizen. Tijdens het veldbezoek is gelet op de aanwezigheid van potentiële vaste verblijfplaatsen voor vleermuizen binnen het plangebied. Er staan geen gebouwen of bomen met holtes of spleten op het plangebied die mogelijk kunnen dienen als vaste rust- of verblijfplaats voor vleermuizen. Het plangebied biedt slechts in zeer geringe mate foerageermogelijkheden of vliegroutes voor vleermuizen. Negatieve effecten voor vleermuizen kunnen op voorhand worden uitgesloten.

#### Vogels

Tijdens het veldbezoek zijn binnen het plangebied geen vogels waargenomen. Er zijn geen nesten aangetroffen. In het gras kunnen algemene soorten tot broeden komen.

Nestlocaties van vogelsoorten met jaarrond beschermde nesten zijn tijdens het veldbezoek niet aangetroffen en worden daarmee uitgesloten. Het plangebied vormt mogelijk wel leefgebied van enkele vogelsoorten met jaarrond beschermde nesten (waarvan ook het leefgebied/de functionele leefomgeving beschermd is) die bekend zijn uit de omgeving en die daar tot broeden kunnen komen, zoals steenuil en huismus.

#### Effectenbeoordeling

Het plangebied is ongeschikt voor nestlocaties van vogelsoorten met jaarrond beschermde nesten. Het plangebied is mogelijk wel geschikt als leefgebied voor vogelsoorten met jaarrond beschermde nesten, zoals de steenuil en huismus. Voor de steenuil is in de omgeving ten noorden en westen van het plangebied ruim voldoende leefgebied. Er verdwijnt geen essentieel leefgebied voor de steenuil. Er verdwijnt mogelijk wel essentieel leefgebied voor de huismus. In de omgeving is in principe voldoende leefgebied aanwezig, maar door de ingreep wordt de afstand tussen vaste rust- en verblijfplaats en foerageergebied te groot. Door de toekomstige woningen geschikt te maken als vaste rusten verblijfplaats voor de huismus, kan de huismus zich naar de nieuwe woningen verplaatsen en kan deze afstand overbrugd worden.

Voor de voorgenomen ontwikkeling zal vegetatie binnen het plangebied verdwijnen. De nesten van vogelsoorten die hierin kunnen broeden zijn uitsluitend beschermd gedurende de periode dat deze nesten in gebruik zijn, dat wil zeggen de broed- en nestperiode. Het is in de praktijk niet mogelijk om een ontheffing te verkrijgen voor het verwijderen of verstoren van deze nesten in deze periode. Als broedseizoen kan de periode tussen half maart en half juli globaal worden aangehouden. Door werkzaamheden buiten deze broedperiode uit te voeren, wordt het risico op verstoring van broedsels sterk verminderd.

De broedperiode verschilt per soort en soms ook per jaar en in het kader van de Flora‐ en faunawet wordt voor het broedseizoen geen standaardperiode gehanteerd. Van belang is of een broedgeval wordt verstoord, ongeacht de datum. Indien op een locatie geen broedende of nestelende vogels aanwezig zijn, mogen ook tijdens het broedseizoen werkzaamheden worden uitgevoerd. Door inspectie voor aanvang van werkzaamheden op aanwezige legsels of nestjongen en indien deze aanwezig zijn, de werkzaamheden uit te stellen tot nadat de jongen zijn uitgevlogen, worden negatieve effecten voor vogels uitgesloten.

#### Vissen, amfibieën en reptielen

Binnen het plangebied is geen oppervlaktewater aanwezig. Er is een sloot waar momenteel een laagje water in staat. Aan de vegetatie en de waterhoogte te zien is dit geen doorvoerende watergang en staat deze sloot regelmatig droog. De aanwezigheid van vissen en van voortplantingsplaatsen van amfibieën is hiermee uitgesloten. Uit de omgeving zijn de kamsalamander en de poelkikker bekend. Het plangebied, en ook de watergang leent zich niet voor deze zwaar beschermde soorten. Deze zijn ook niet aangetroffen binnen het plangebied. De aanwezigheid van landhabitat voor de kamsalamander en de poelkikker kunnen redelijkerwijze op voorhand worden uitgesloten.

Binnen het plangebied is mogelijk een zwervend exemplaar van een algemene soort te verwachten zoals de gewone pad (tabel 1). In de omgeving komt de levendbarende hagedis voor. Hoewel het nagenoeg aangrenzende dijktalud mogelijk wel geschikt is voor de levendbarende hagedis, is het plangebied dat niet, of slechts in zeer geringe mate. Er zijn geen vaste rust- of verblijfplaatsen en in de omgeving is ruim voldoende leefgebied voor de levendbarende hagedis.

#### Effectenbeoordeling

Negatieve effecten voor de in de omgeving aanwezige kamsalamander en poelkikker worden op voorhand uitgesloten, vanwege de ongeschiktheid van het plangebied als landhabitat voor deze soorten. Voor soorten van tabel 1 geldt een algemene vrijstelling van de Flora- en faunawet bij ruimtelijke ontwikkelingen. In het kader van de algemene zorgplicht is het echter wel noodzakelijk om voldoende zorg te dragen voor de aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. In het kader van de algemene zorgplicht zijn geen specifieke maatregelen nodig.

#### Beschermde ongewervelde diersoorten

Voor beschermde ongewervelde soorten heeft het plangebied geen waarde door het ontbreken van geschikt biotoop, zoals het ontbreken van geschikte waardplanten. Het voorkomen van beschermde ongewervelde soorten binnen het plangebied is daarmee met voldoende zekerheid uit te sluiten.

#### **Conclusie en aanbevelingen**

- Voor de uit de omgeving bekende eekhoorn is het plangebied ongeschikt, voor de uit de omgeving bekende das is voldoende secundair leefgebied in de omgeving aanwezig. Negatieve effecten op de eekhoorn en de das worden op voorhand uitgesloten.
- Het plangebied is ongeschikt als landhabitat voor de kamsalamander en de poelkikker. Negatieve effecten voor de kamsalamander en de poelkikker zijn redelijkerwijze op voorhand uit te sluiten.
- Er verdwijnt mogelijk leefgebied voor de huismus doordat de afstand tussen foerageergebied en nestmogelijkheden te groot wordt. Door de toekomstige woningen geschikt te maken als vaste rust- en verblijfplaats voor de huismus, kan de huismus zich naar de nieuwe woningen verplaatsen en kan deze afstand overbrugd worden.
- Binnen het plangebied zijn enkele broedende vogels te verwachten in de opgaande vegetatie aan de rand van het plangebied De nesten van vogelsoorten zijn uitsluitend beschermd gedurende de periode dat deze nesten in gebruik zijn, dat wil zeggen de broed- en nestperiode. Het is in de praktijk niet mogelijk om een ontheffing te verkrijgen voor het verwijderen of verstoren van deze nesten in deze periode. Voor de binnen het plangebied voorkomende vogelsoorten kan de periode tussen half maart en half juli worden aangehouden als broedseizoen. Door het uitvoeren van werkzaamheden buiten de broedperiode uit te voeren en/of door inspectie voor aanvang van werkzaamheden op de aanwezigheid van broedende vogels, kunnen negatieve effecten voorkomen worden.
- Binnen het plangebied zijn geen zwaarder beschermde soorten vaatplanten, vleermuizen, vogels, vissen, amfibieën, reptielen en overige ongewervelden (zoals bijv. zeldzame dagvlinders en libellen) te verwachten. Negatieve effecten voor deze soortgroepen zijn op voorhand uitgesloten met inachtneming van de zorgplicht.
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. Er zijn in dit geval hiervoor echter geen specifieke maatregelen nodig.