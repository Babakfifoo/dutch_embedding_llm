# Bestemmingsplan

Onderdeel Regels Toelichting

De Eng II zuidzijde

Gemeente Lingewaal

## BESTEMMINGSPLAN

De Eng II zuidzijde

Gemeente Lingewaal

| Inhoud           | :<br>Regels                           |
|------------------|---------------------------------------|
| IDN-nummer       | :<br>NL.IMRO.0733.BPASPDEENGIIZZ-VA01 |
| Projectnummer    | :<br>095045                           |
| Profitmanagernr. | :<br>P154686                          |
| Opdrachtgever    | :<br>Gemeente<br>Lingewaal            |
| Opsteller        | :<br>mr.<br>Maarten<br>Koopman        |
| Status           | :<br>vastgesteld                      |
| Datum            | :<br>19<br>mei<br>2016                |

Pouderoyen Compagnons vormgevingvan stad en land is een handelsnaam van Pouderoyen BV

St.Stevenskerkhof 2 6511 VZ NIJMEGEN tel: 024-3224579 fax: 024-3241240 e-mail: info@pouderoyen.nl www.pouderoyen.nl

IBAN NL29 RABO 0154 8198 75 KVK 14 06 66 14 BTW NL 8104.81.996 B01

| 1.<br>INLEIDING<br>                                           | 3  |
|---------------------------------------------------------------|----|
| 1.1. Aanleiding en doelstelling3                              |    |
| 1.2. Ligging en begrenzing plangebied 3                       |    |
| 1.3. Bij het plan behorende stukken5                          |    |
| 1.4. Leeswijzer5                                              |    |
|                                                               |    |
| 2.<br>BESTAANDE SITUATIE<br>                                  | 7  |
| 2.1. Historische ontwikkeling 7                               |    |
| 2.2. Ruimtelijke structuur8                                   |    |
| 2.3. Functionele structuur10                                  |    |
|                                                               |    |
| 3.<br>BELEIDSKADER                                            | 11 |
| 3.1. Rijksbeleid 11                                           |    |
| 3.2. Provinciaal beleid 15                                    |    |
| 3.3. Regionaal beleid19                                       |    |
| 3.4. Gemeentelijk beleid19                                    |    |
|                                                               |    |
| 4.<br>PLANBESCHRIJVING<br>                                    | 23 |
| 4.1. Stedenbouwkundige hoofdopzet 23                          |    |
| 4.2. Programma24                                              |    |
| 4.3. Beeldkwaliteit24                                         |    |
|                                                               |    |
| 5.<br>JURIDISCHE PLANOPZET                                    | 27 |
| 5.1. Algemeen 27                                              |    |
| 5.2. Planregels27                                             |    |
| 5.3. Bestemmingen27                                           |    |
|                                                               |    |
| 6.<br>ONDERZOEK/VERANTWOORDING                                | 31 |
| 6.1. Algemeen 31                                              |    |
| 6.2. Geluid 31                                                |    |
| 6.3. Luchtkwaliteit 33                                        |    |
| 6.4. Bedrijven en milieuzonering 33                           |    |
| 6.5. Bodem 34                                                 |    |
| 6.6. Archeologie en cultuurhistorische waarden 36             |    |
| 6.7. Waterparagraaf36                                         |    |
| 6.8. Flora en Fauna 37                                        |    |
| 6.9. Externe veiligheid 43<br>6.10.<br>Kabels en leidingen 45 |    |
| 6.11.<br>Vormvrije mer-beoordeling 45                         |    |
|                                                               |    |

| 7. | ECONOMISCHE UITVOERBAARHEID | 49 |
|----|-----------------------------|----|
|    |                             |    |
|    |                             |    |

- **8. RESULTATEN ZIENSWIJZENPROCEDURE ........................... 50**
#### **BIJLAGE(N) BIJ TOELICHTING**

- Bijlage 1: Marktonderzoek 'De Eng II' te Asperen
- Bijlage 2: Watertoets
- Bijlage 3: Quickscan Flora- en Fauna
- Bijlage 4: Verkennend bodemonderzoek
- Bijlage 5: Akoestisch onderzoek wegverkeerslawaai
- Bijlage 6: Beeldkwaliteitsparagraaf
- Bijlage 7: Zienswijzen
- Bijlage 8: Omgevingsvergunning

#### **1. INLEIDING**

#### **1.1. Aanleiding en doelstelling**

Het onderhavige bestemmingsplan heeft tot doel de planologische basis te leggen voor de bouw van:

- 17 twee-aaneengebouwde en/of geschakelde woningen;
- 3 vrijstaande woningen;

ter plaatse van de Appeldreef in de woningbouwlocatie De Eng II te Asperen. Aan het noordelijk deel van het plangebied zal voor een aanzienlijk deel gelijk invulling worden gegeven middels de realisatie van aaneengeschakelde woningen vanuit een CPO project.

Asperen is één van de vijf kernen van de gemeente Lingewaal. De planlocatie ligt in de woningbouwlocatie 'De Eng II', welke onderdeel vormt van de kern Asperen. De ontwikkeling van woningen ter plaatse is op grond van het geldende bestemmingsplan 'De Eng II' (vastgesteld 9 september 2004) rechtstreeks toegestaan. Onderhavig bestemmingsplan maakt tevens uitsluitend woningbouw mogelijk en laat ten opzichte van het geldende bestemmingsplan geen afwijkende functies toe. Wel wijkt onderhavig bestemmingsplan, op hierna te benoemen onderdelen af van het geldende kader.

De afwijkingen zijn deels ingegeven door het gewijzigde Bouwbesluit (bouwhoogte), deels ingegeven vanuit de wensen van het CPO project en deels ingegeven vanuit de voor het plangebied opgestelde 'Beeldkwaliteitsparagraaf De Eng II, Fase 2' d.d. 28 augustus 2015.

Op de volgende onderdelen wordt afgeweken van de bouwregels van het geldende bestemmingsplan:

- Toegestane bouwhoogte (maximaal 11 meter in plaats van 9 meter);
- Dakhelling (voor een deel van het plangebied verplicht voorgeschreven in plaats van voor het volledige plangebied en hierbij voor het verplichte deel bepaald tussen de 30 en 60 graden in plaats van tussen de 25 en 60 graden);
- Vastleggen van de woningtypologie ten noorden van de Appeldreef.

Het doel van voorliggend bestemmingsplan is het opstellen van een eenduidige en uniforme juridische regeling voor het gewenste gebruik en de gewenste bebouwing binnen het plangebied voor wonen.

#### **1.2. Ligging en begrenzing plangebied**

Het plangebied is gelegen binnen de gemeente Lingewaal, binnen de bebouwde kom van Asperen ter plaatse van de Appeldreef. De ligging van het plangebied is weergegeven in onderstaande figuren.

Globale ligging plangebied (rood omcirkeld) in groter verband (bron: Bing maps)

Ligging plangebied (rood omcirkeld) in klein verband (bron: gemeente Lingewaal)

#### **1.3. Bij het plan behorende stukken**

Dit bestemmingsplan bestaat uit drie delen: een verbeelding waarop ondermeer de bestemmingen in het plangebied zijn aangegeven, regels waarin de bouw- en gebruiksmogelijkheden voor de op de verbeelding vermelde bestemmingen zijn opgenomen en een toelichting waarin de achtergronden van het bestemmingsplan zijn beschreven. De verbeelding vormt samen met de regels het juridisch bindende deel van het bestemmingsplan. In de toelichting worden onder andere de keuzes die in het bestemmingsplan worden gemaakt nader gemotiveerd en verantwoord. Hierin staat ook beschreven wat het vigerende beleid inhoudt en met welke (milieu-) planologische aspecten rekening is gehouden. Ten behoeve van de (milieu) planologische motivering zijn er een aantal bijlagen bij dit bestemmingsplan gevoegd.

#### **1.4. Leeswijzer**

De toelichting van dit bestemmingsplan is opgebouwd uit een zevental hoofdstukken en enkele bijlagen. Na dit inleidende hoofdstuk volgt in hoofdstuk 2 een samenvatting van het relevante nationale, provinciale en gemeentelijke beleid. Hoofdstuk 3 bevat een beschrijving van de huidige ruimtelijke structuur en functionele structuur van het plangebied. In hoofdstuk 4 wordt de planontwikkeling toegelicht. In hoofdstuk 5 worden de milieuhygiënische en planologische randvoorwaarden uiteengezet. De juridische opzet van het plan wordt toegelicht in hoofdstuk 6. In hoofdstuk 7 komt tenslotte de economische en maatschappelijke haalbaarheid aan de orde.

Pouderoyen Compagnons

#### **2. BESTAANDE SITUATIE**

#### **2.1. Historische ontwikkeling**

De kern Asperen is ontstaan in de Romeinse tijd onder de naam Caspingium. Het stadje heeft lange tijd een heerlijkheid gevormd. De heerlijkheid grensde in het westen aan de heerlijkheid Heukelum, in het noorden aan de rivier de Linge, in het oosten aan de heerlijkheid Gellicum en in het zuiden aan de heerlijkheid Herwijnen. De eerste heer van Asperen die bekend is, is Jan van Arkel (ca. 1170). Het dorp kreeg rond het jaar 1314 haar stadsrechten. In 1517 werd Asperen geplunderd door de 'Zwarte Hoop', een troep Duitse huurlingen, die tijdens de Gelderse Oorlogen na de plundering van Medemblik op de terugweg waren naar Duitsland. Hierbij kwam een groot aantal inwoners om het leven. In 1820 werd het dunbevolkte deel van de gemeente Asperen ten zuiden van de Nieuwe Zuiderlingedijk bij de Gelderse gemeente Herwijnen gevoegd. Zowel het resterende Zuid-Hollandse deel van Asperen als de gemeente Herwijnen kwamen in 1986 bij de Gelderse gemeente Vuren die in 1987 de naam Lingewaal kreeg. Het stadje dankt haar karakteristieke beeld aan de middeleeuwse ommuring, de waterpoort en de kerktoren. Daarnaast is ook het oude stratenpatroon in de kern zo goed als intact gebleven. In de vijftiger jaren is de stad naar het westen toe uitgebreid in een duidelijk van de historische stad afgescheiden planmatige woonbuurt. De Appeldreef maakt onderdeel uit van woningbouwlocatie 'De Eng II' welke ten westen van voornoemde jaren woonbuurten is gelegen. Het landelijk gebied rondom Asperen maakte deel uit van de Hollandse Waterlinie. Enkele forten die herinneren aan deze historische linie zijn fort Nieuwesteeg en fort Asperen.

Globale ligging plangebied (rood omcirkeld) op kadastrale kaart 1973, kaartnummer 528 (bron: watwaswaar.nl)

#### **2.2. Ruimtelijke structuur**

De Appeldreef maakt onderdeel uit van woningbouwlocatie 'De Eng II'. De Eng II betreft een zelfstandige woonbuurt, die een geleidelijke overgang zal bewerkstelligen tussen de bestaande bebouwde kom en het buitengebied van de gemeente Lingewaal. De locatie wordt niet gezien als een uitbreiding van de bestaande wijk De Eng, maar een zelfstandige eenheid, gescheiden door een groene buffer.

Ten behoeve van deze woningbouwlocatie is bestemmingsplan 'De Eng II' vervaardigd met bijbehorend verkavelingprogramma. In het verkavelingplan is de woonbebouwing opgesteld in stroken die van oost naar west lopen met daarin een noord-zuid oriëntatie van de woningen ten behoeve van een optimale bezonning.

Het verkavelingplan welke ten behoeve van het geldende bestemmingsplan is opgesteld is in beginsel indicatief. Voor onderhavige planlocatie is op grond van het geldende bestemmingsplan voor het deel ten noorden van de Appeldreef de vrijheid meegegeven om alle vormen van woningtypen te realiseren. In het gedeelte ten zuiden van de Appeldreef zijn op grond van het geldende bestemmingsplan enkel vrijstaande woningen mogelijk (maximaal 3 in aantal). De huidige planregeling beantwoordt niet geheel aan de huidige vraag en de gewenst na te streven beeldkwaliteit .

Globale ligging plangebied (rood omcirkeld) op verkavelingplan behorend bij geldend bestemmingsplan

In onderstaande afbeelding is de beoogde invulling van het plangebied weergegeven.

*Afbeelding: indeling plangebied volgens beeldkwaliteitsparagraaf De Eng II, d.d. 28 augustus 2015*

Het deel van het gebied dat ten noorden van de Appeldreef is gelegen (deel I en II) kent de toegestane woningtypologie 'aaneengesloten / halfvrijstaand' met aan de straatzijde (vanuit Appeldreef zichtbare deel I ) een voorgeschreven dakhelling.

Langs de Appeldreef (deelgebied 1) wordt een continu beeld van tweelaagse bebouwing met zadelkap parallel aan de straat gevraagd. In het binnengebied (deelgebied 2) is de vrijheid in massavorm van de woningen groter. Hier wordt één- of tweelaagse bebouwing met of zonder kap ook mogelijk geacht. Deelgebied 3 wordt ingevuld met vrijstaande woningen in lijn met het geldende bestemmingsplan. In ruimtelijke zin maken de kavels in deelgebied 3 onderdeel uit van het cluster vrijstaande woningen langs de Heukelumseweg en de Drostlaan. Alleen de aanpassing van de bouwhoogte in het verlengde van het gewijzigde bouwbesluit is in deelgebied 3 aan de orde.

Bij de ontsluiting van de woonbuurt is een heldere en logische structuur vooropgesteld, die het huidige woongebied van De Eng zoveel mogelijk ontziet. De ontsluitingsweg is inmiddels gerealiseerd en maakt een goede bereikbaarheid van De Schildkamp en andere voorzieningen mogelijk. De interne ring sluit aan de noordzijde aan op de Engweg / Leerdamseweg en aan de zuidzijde via de Drostlaan op de Heukelomseweg.

#### **2.3. Functionele structuur**

Op dit moment is het plangebied bestemd, maar nog niet ingevuld met woningbouw. De benodigde infrastructuur zoals wegen en watergangen zijn hierbij al aangelegd. In onderstaand enkele afbeeldingen van de feitelijke toestand.

#### **3. BELEIDSKADER**

#### **3.1. Rijksbeleid**

#### *3.1.1. Structuurvisie Infrastructuur en Ruimte*

De Structuurvisie Infrastructuur en Ruimte (SVIR) is op 13 maart 2012 vastgesteld en in werking getreden. In deze visie schetst het Rijk de ambities tot 2040 en de doelen, belangen en opgaven tot 2028. Daarmee moet Nederland concurrerend, bereikbaar en veilig worden. Anders dan in de Nota Ruimte gaat de structuurvisie uit van het adagium 'decentraal, tenzij'. Het rijk kiest voor een selectievere inzet van rijksbeleid op slechts 13 nationale belangen. Voor deze belangen is het Rijk verantwoordelijk en wil het resultaten boeken. Buiten deze 13 belangen hebben decentrale overheden beleidsvrijheid.

Afspraken over verstedelijking, groene ruimte en landschap laat het Rijk over aan de provincies en gemeenten. Gemeenten krijgen ruimte voor kleinschalige natuurlijke groei en voor het bouwen van huizen die aansluiten bij de woonwensen van mensen. Onderhavig rijksbeleid kent geen doorwerking voor dit bestemmingsplan.

#### *3.1.2. Besluit algemene regels ruimtelijke ordening*

De wetgever heeft in de Wro, ter waarborging van de nationale of provinciale belangen, de besluitmogelijkheden van lagere overheden begrensd. Indien provinciale of nationale belangen dat met het oog op een goede ruimtelijke ordening noodzakelijk maken kunnen bij of krachtens provinciale verordening respectievelijk bij of krachtens algemene maatregel van bestuur regels worden gesteld omtrent de inhoud van bestemmingsplannen.

In het Besluit algemene regels ruimtelijke ordening (Barro), beter bekend als de Algemene Maatregel van Bestuur (AMvB) Ruimte, zijn 13 nationale belangen opgenomen die juridische borging vereisen. Het Barro is gericht op doorwerking van de nationale belangen in gemeentelijke bestemmingsplannen en is deels opgebouwd uit hoofdstukken afkomstig van de 'oude' ontwerp AMvB Ruimte die in 2009 al aan inspraak is onderworpen, en deels uit nieuwe onderwerpen.

Het Barro is op 30 december 2011 deels in werking getreden en met enkele onderwerpen aangevuld per 1 oktober 2012. Het besluit is gericht op doorwerking van de nationale belangen in gemeentelijke bestemmingsplannen. Onderhavig besluit kent geen doorwerking voor deze partiële herziening. Het plangebied is buiten de contouren van de nabij gelegen Nieuwe Hollandse Waterlinie gesitueerd.

Afbeelding: plangebied rood omcirkeld, in blauw aanduiding Nieuwe Hollandse Waterlinie (bron: omgevingsverordening Gelderland)

#### *3.1.3. Natura 2000*

Om de natuur in Europa als geheel te beschermen en te ontwikkelen, werken de lidstaten van de Europese Unie (EU) samen aan Natura 2000. Natura 2000 is de benaming voor een Europees netwerk van natuurgebieden waarin belangrijke flora en fauna voorkomen, gezien vanuit een Europees perspectief.

Doel van Natura 2000 is om deze flora en fauna duurzaam te beschermen. In juridische zin komt Natura 2000 voort uit de Europese Vogel- en Habitatrichtlijnen; in Nederland vertaald in de Natuurbeschermingswet. Binnen een Natura 2000-gebied kan spanning optreden tussen economie en ecologie. In een zogenaamd beheerplan leggen Rijk en provincies vast welke activiteiten, op welke wijze mogelijk zijn. Uitgangspunt is steeds het realiseren van ecologische doelen met respect voor en in een zorgvuldige balans met wat particulieren en ondernemers willen.

Het plangebied is niet gelegen in, of grenst niet aan een natura 2000 gebied. Op ongeveer 780 meter ten westen van het plangebied ligt het Natura 2000-gebied "Lingedijk & Diefdijk". Dit gebied is tevens aangewezen als EHS ofwel het Gelders NatuurNetwerk (GNN). Ditzelfde Natura 2000-gebied en GNN-gebied ligt ten noorden, oosten en zuiden van het plangebied.

*Afbeelding: overzichtskaart met plangebied rood omcirkeld en Natura 2000 gebied geduid met blauwe arcering (bron: EU Natura 2000 viewer)* 

Het Natura 2000-gebied "Lingedijk & Diefdijk" is aangewezen als Habitatrichtlijngebied. Voor dit gebied zijn instandhoudingsdoelstellingen geformuleerd die zijn weergegeven in onderstaande afbeelding.

|                |                                                                                           | SVI Landelijk | Doelst. Opp.vl. Doelst. Kwal. Doelst. Pop. |    |   |
|----------------|-------------------------------------------------------------------------------------------|---------------|--------------------------------------------|----|---|
| Habitattypen   |                                                                                           |               |                                            |    |   |
| H6430A         | Ruigten en zomen (moerasspirea)                                                           | +             | 11                                         | =  |   |
| H7230          | Kalkmoerassen                                                                             | --            | >                                          | >  |   |
| H91E0A         | *Vochtige alluviale bossen (zachthoutooibossen)                                           | -             | = (<)                                      | =  |   |
| H91E0B         | *Vochtige alluviale bossen (essen-iepenbossen)                                            | --            | = (<)                                      | =  |   |
| H91E0C         | *Vochtige alluviale bossen (beekbegeleidende bossen) -                                    |               | = (<)                                      | >  |   |
| Habitatsoorten |                                                                                           |               |                                            |    |   |
| H1134          | Bittervoorn                                                                               |               | =                                          | II | = |
| H1145          | Grote modderkruiper                                                                       | -             | >                                          | >  | > |
| H1149          | Kleine modderkruiper                                                                      | +             | =                                          | =  | = |
| H1166          | Kamsalamander                                                                             |               | >                                          | >  | > |
| Legenda        |                                                                                           |               |                                            |    |   |
| W              | Kernopgave met wateropgave                                                                |               |                                            |    |   |
| ళ్ళా           | Sense of urgency: beheeropgave                                                            |               |                                            |    |   |
| ళ్ళ            | Sense of urgency opgave m.b.t. watercondities                                             |               |                                            |    |   |
|                | SVI landelijke Staat van Instandhouding  -- zeer ongunstig; - matig ongunstig, + gunstig) |               |                                            |    |   |
| =              | Behoudsdoelstelling                                                                       |               |                                            |    |   |
| >              | Verbeter- of uitbreidingsdoelstelling                                                     |               |                                            |    |   |
| =(<)           | Ontwerp-aanwijzingsbesluit heeft 'ten gunste van' formulering                             |               |                                            |    |   |

*Afbeelding: Instandhoudingsdoelstellingen voor de kwalificerende habitattypen en –soorten van Natura 2000-gebied "Lingedijk & Diefdijk" (bron:*

*[http://www.synbiosys.alterra.nl/natura2000/gebiedendatabase.aspx?subj=n2k&groep=6&id=](http://www.synbiosys.alterra.nl/natura2000/gebiedendatabase.aspx?subj=n2k&groep=6&id=n2k70&topic=doelstelling) [n2k70&topic=doelstelling)](http://www.synbiosys.alterra.nl/natura2000/gebiedendatabase.aspx?subj=n2k&groep=6&id=n2k70&topic=doelstelling)*

Doordat het plangebied buiten dit Natura 2000-gebied ligt kunnen mogelijke effecten alleen optreden als gevolg van externe werking. Dat betekent in dit geval dat mogelijke effecten alleen kunnen optreden als gevolg van verstoring door geluid, licht en trilling en/of als gevolg van vermesting/verzuring door stikstofdepositie.

In noordelijke, oostelijke en zuidelijke richting wordt het plangebied omgeven door bebouwing van Asperen. Het is zodoende redelijkerwijs uit te sluiten dat in die richtingen negatieve effecten als gevolg van geluid, licht en trillingen optreden op het beschermde gebied. In westelijke richting is het gezien de afstand van ongeveer 780 meter tot het beschermde gebied aannemelijk dat geluid, licht en trilling vanuit het plangebied geen dusdanige verstoring meer tot gevolg hebben dat hierdoor sprake is van negatieve effecten ten aanzien van de instandhoudingsdoelstellingen voor het Natura 2000-gebied. Binnen de voorgenomen plannen is sprake van een dusdanig laag aantal nieuwe woningen dat gesteld kan worden dat het project niet in betekenende mate bijdraagt aan de toename van stikstofdioxide. Derhalve is het redelijkerwijs uit te sluiten dat negatieve effecten zullen optreden als gevolg van vermesting/verzuring door stikstofdepositie.

#### *3.1.4. Ladder voor duurzame verstedelijking*

Het Besluit ruimtelijke ordening (Bro) is per 1 oktober 2012 op onderdelen gewijzigd. In artikel 3.1.6 van het Bro is de 'ladder voor duurzame verstedelijking' opgenomen. Deze ladder stelt eisen aan de onderbouwing in bestemmingsplannen die nieuwe stedelijke ontwikkelingen mogelijk maken. De toelichting dient te voldoen aan de volgende voorwaarden:

- er wordt beschreven dat een voorgenomen stedelijke ontwikkeling voorziet in een actuele regionale behoefte (trede 1);
- er wordt beschreven in hoeverre de behoefte zoals beschreven in trede 1 binnen bestaand stedelijk gebied kan worden opgevangen (trede 2);
- indien de stedelijke ontwikkeling niet binnen bestaand stedelijk gebied kan worden opgevangen wordt aanvullend beschreven in hoeverre locaties buiten bestaand stedelijk gebied passend ontsloten zijn of zodanig worden ontwikkeld, gebruik makend van verschillende middelen van vervoer.

Dit bestemmingsplan maakt in totaal 20 grondgebonden woningen mogelijk, op een locatie waar reeds 'bij recht' 20 of meer woningen van het diverse woningtypen zijn toegestaan.

Hierbij is het van belang om op te merken dat binnen het plangebied van het geldende bestemmingsplan 'De Eng II' maximaal 75 woningen 'bij recht' zijn toegestaan, maar het bestemmingsplan de verdeling over het plangebied vrijlaat (een en ander met uitzondering van het aantal vrijstaande woningen (max. 3) aan de zuidzijde van de Appeldreef). Dit betekent dat in theorie op grond van het geldende bestemmingsplan meer woningen op de betrokken kavels kunnen worden gesitueerd.

Gelet op het aantal beoogde woningen welke een samenhang vertonen met de realisatie van woningbouwlocatie 'De Eng II`, dient de voorgestane ontwikkeling (bestemmingsplan 'De Eng II, zuidzijde') als stedelijke ontwikkeling te worden aangemerkt.

#### *Actuele regionale behoefte (trede 1):*

Voor wat betreft de bestemde woningaantallen in bestemmingsplan 'De Eng II' wordt opgemerkt dat deze passen binnen het woningbouwprogramma van de gemeente Lingewaal 2008-2015. Woningbouwlocatie 'De Eng II' wordt gefaseerd gerealiseerd. Alvorens tot verdere uitrol van de woningbouwlocatie over te gaan is in 2012 in opdracht van het gemeentebestuur nog een actuele regionaal afgestemd woningbouw behoeftenonderzoek uitgevoerd door Companen: 'Marktonderzoek 'De Eng II' te Asperen d.d. 3 april 2012'. Het betreffende behoeftenonderzoek is als **Bijlage 1** gevoegd bij deze toelichting. Uit betreffend onderzoek vloeit voort dat woningbouwlocatie 'De Eng II' voorziet in een woningbehoefte voor 7 à 8 jaar. De in het geldend bestemmingsplan opgenomen woningaantallen sluiten hiermee aan op een actuele behoefte. Wel wordt geadviseerd voor een deel van de woningbouwlocatie uit te gaan van een ander woningtype. Specifiek wordt geadviseerd wordt om geen appartementen te realiseren. In de plaats daarvan wordt geadviseerd grondgebonden woningen te realiseren. Dit wordt ingegeven zowel vanuit de regionale afstemming als vanuit de behoefte van de doelgroep en de relatief te grote afstand tot aan de kern (minder mobiele senioren met rollators kennen een beperkt bereik). In onderhavig plan wordt het advies ter harte genomen. De mogelijkheid tot oprichting van het woningtype appartementen vervalt met dit plan. In het plan worden enkel grondgebonden woningen mogelijk gemaakt. Zowel in kwantitatieve als kwalitatieve zin wordt hiermee een actuele regionale behoefte beantwoord.

*Opvang actuele regionale behoefte in stedelijk gebied (trede 2):*  Op woningbouwlocatie 'De Eng II', waarvan de planlocatie onderdeel uitmaakt, geldt momenteel reeds een bestemming die meerder woningen op deze locatie mogelijk maakt. Het plangebied kan dan ook beschouwd worden als bestaand stedelijk gebied.

#### **3.2. Provinciaal beleid**

#### *3.2.1. Omgevingsvisie Gelderland*

De Omgevingsvisie Gelderland is door Provinciale Staten op 9 juli 2014 vastgesteld en op 17 oktober 2014 in werking getreden. In de Omgevingsvisie staan de hoofdlijnen van het provinciale beleid over onderwerpen als ruimte, water, mobiliteit, economie, natuur en landbouw.

Voor de uitvoering van de Omgevingsvisie werkt de provincie verder aan de lopende activiteiten op het terrein van onder andere ruimte, mobiliteit, natuur en water. Bovendien volgt uit de Omgevingsvisie een concrete vertaling van de visie voor vier grote opgaven in Gelderland:

- de economische kracht van de stedelijke netwerken (Arnhem-Nijmegen, Ede-Wageningen en de Stedendriehoek);
- de Gelderse corridor (de spoor-, weg en waterverbinding tussen de Rotterdamse haven en het Ruhrgebied);
- de versterking van de Veluwe als toeristisch aantrekkelijk natuurgebied;
- de krimp van de bevolking in de Achterhoek.

In de Omgevingsvisie heeft de provincie twee doelen gedefinieerd die de rol en kerntaken van de provincie benadrukken. De doelen zijn:

- een duurzame economische structuurversterking;
• het borgen van de kwaliteit en de veiligheid van onze leefomgeving. Deze doelen versterken elkaar en kunnen niet los van elkaar gezien worden. Economische structuurversterking vraagt om een aantrekkelijk vestigingsklimaat. Dat is meer dan een goede bereikbaarheid en voldoendevestigingsmogelijkheden. Het betekent ook een aantrekkelijke woon- en leefomgeving met de unieke kwaliteiten van natuur, water en landschap in Gelderland.

In deze Omgevingsvisie staat het 'fysieke' in de leefomgeving centraal. Tegelijk zit er een sterke 'sociale' component aan de opgaven voor sterke steden en een vitaal landelijk gebied.

#### *Rivierenland:*

Het Rivierenland wordt gekenmerkt door groen open gebied, omzoomd door rivieren. Er is ruimte voor dynamiek en ontwikkeling, met name logistiek, agrobusiness en vrijetijdseconomie. Van belang is daarbij de balans tussen koesteren, vernieuwen en benutten. Behouden wat de moeite waard is, de kwaliteiten van het gebied en tegelijkertijd actief en creatief werken aan het verder ontwikkelen van het gebied, met als pijlers:

- Logistiek;
- Agrobusiness;
- Vrijetijdseconomie;
- Vitaal Platteland.

#### *Wonen:*

Het principe van bundelen (stedelijke functies in stedelijk gebied en landelijke functies in landelijk gebied) wordt gemotiveerd vanuit de sterke wens om versnippering en het dichtslibben van het landelijk gebied tegen te gaan. Het principe van spreiden (stedelijke functies in landelijk gebied en landelijke functies in stedelijk gebied) is secundair en biedt kansen. De opgave is om beide principes in balans te brengen.

De provincie Gelderland streeft er naar om vraag en aanbod op de woningmarkt met elkaar in balans te brengen en te houden. In de Regionale Woonagenda agenderen alle (relevante) partijen in een regio de regionale opgaven op het gebied van wonen. Zij maken afspraken over wat zij hieraan gaan doen. De provincie is een van de partijen. De agenda gaat onder meer over hoe partijen met elkaar invulling geven aan flexibiliteit, levensloopbestendigheid, betaalbaarheid, het aandeel 'huur' en andere kwaliteiten waaraan behoefte is.

De provincie maakt op regionale schaal afspraken met gemeenten en woningbouwcorporaties over de woningvoorraad op basis van een recente huishoudenprognose. De kwantitatieve regionale afspraken worden vastgelegd in het Regionaal Programma Wonen (zie ook 3.2.2 en 3.4.2). Nieuwe woningen moeten inspelen op de toekomstige vraag. Meer flexibiliteit is nodig voor gebruik van woningen door verschillende doelgroepen.

Het plan past binnen het Regionaal Programma Wonen, is gelegen binnen het stedelijk gebied en bovendien wordt ingespeeld woningkwaliteiten die actueel zijn op de agenda. Het plan past daarmee binnen de Omgevingsvisie Gelderland.

#### *3.2.2. Omgevingsverordening Gelderland*

Provinciale Staten hebben 24 september 2014 de Omgevingsverordening vastgesteld, welke op 17 oktober 2014 in werking is getreden. In de omgevingsverordening staan de regels die horen bij de Omgevingsvisie. In de Omgevingsverordening zijn 27 regelingen op ruimtelijk gebied samengebracht in één verordening. Lang niet alle regels in de verordening zijn provinciale regels. Een groot deel van de verordening bestaat uit Rijksregels, zoals bijvoorbeeld de doorvertaling van het Barro.

Met de Omgevingsvisie en -verordening anticipeert de provincie Gelderland op de Omgevingswet van het Rijk. Deze gaat ook vergezeld van één Omgevingsverordening. De omgevingsverordening vervangt de Ruimtelijke Verordening Gelderland.

De volgende onderwerpen zijn van toepassing op het plan:

- Verstedelijking;
- Wonen;

De Omgevingsverordening Gelderland bepaalt dat stedelijke ontwikkelingen in beginsel plaats vinden in bestaande gebouwen, in bestaand stedelijk gebied of door herstructurering. Het plangebied ligt in het bestaand stedelijk gebied.

Ten aanzien van de ontwikkeling van woningen bepaalt de Omgevingsverordening Gelderland dat dit plaats mag vinden indien het past binnen een door Gedeputeerde Staten goedgekeurd Kwalitatief Woningbouw Programma (KWP). Het plan voldoet aan het Bouwprogramma gemeente Lingewaal 2008 - 2015 en beantwoord in kwantitatieve en kwalitatieve zin aan een actuele regionale woningbouwbehoefte, zoals dat blijkt uit het 'Marktonderzoek 'De Eng II' te Asperen d.d. 3 april 2012' welke is uitgevoerd door Companen (zie ook paragraaf 3.1.4.).

In de Omgevingsverordening zijn bestaande stedelijke gebieden niet opgenomen in de aanduidingen ten aanzien van nationale landschappen en de Nieuwe Hollandse Waterlinie (NHWL). De Omgevingsverordening kent in bestaande stedelijke gebieden geen regels ten aanzien van deze gebieden. Het plangebied is voorts niet gelegen in, of grenst niet aan het Gelders Natuurnetwerk (GNN). Het voorgenomen bestemmingsplan is derhalve niet in strijd met de uitgangspunten uit de Omgevingsverordening Gelderland.

#### **3.3. Regionaal beleid**

#### *3.3.1. Structuurvisie Rivierenland 2004 - 2015*

De gemeente Lingewaal maakt deel uit van de regio Rivierenland. De structuurvisie Rivierenland 2004-2015 formuleert als hoofdopgave het behouden en versterken van het karakter van de regio rond de ruimtelijke structuurdragers die het speciale karakter van het landschap bepalen. De ruimtelijke structuurdragers zijn de uiterwaarden, dijken, oeverwallen en kommen en het cultuurhistorische landschap (bijvoorbeeld de Nieuwe Hollandse Waterlinie). De ruimtelijke 8 structuurdragers geven de richting aan waarin verstedelijking, de functies van het landelijk gebied, verkeer en vervoer, recreatie en toerisme zich in het Rivierenland mogen ontwikkelen, zodat het unieke landschap met haar contrasten behouden blijft dan wel wordt versterkt. De hoofdinfrastructuur wordt door de regio mede als leidend gezien voor toekomstige ruimtelijke ontwikkelingen.

De planlocatie is als uitleglocatie gelegen binnen stedelijk gebied en derhaven buiten het onderkende cultuurhistorische landschap (Nieuwe Hollandse Waterlinie).

#### **3.4. Gemeentelijk beleid**

#### *3.4.1. Structuurvisie Plus 2030 (Manifest van Lingewaal)*

Het Manifest van Lingewaal geeft op structuurvisieniveau een doorkijk naar de gewenste ontwikkeling van Lingewaal in de periode tot 2030. De structuurvisie is op 28 januari 2010 door de gemeenteraad vastgesteld en heeft de vorm van een StructuurvisiePlus gekregen. Het document bevat meerdere concrete beleidsvoornemens. Om de structuurvisie zo concreet mogelijk te verwoorden is per kern een aantal thema's opgenomen.

Voor Asperen gaat het om de volgende thema's:

- 1. Verkeer;
- 2. Jongerenproblematiek;
- 3. Voorzieningen;
- 4. Accommodatie voetbalvereniging;
- 5. Ruimtelijke kwaliteit binnenstad.

Voor onderhavig plan is met name het thema jongerenproblematiek van belang. Dit probleem kent in Asperen zijn er twee verschillende kanten. Naast het vinden van oplossingen met betrekking tot overlast, moet worden gekeken naar mogelijkheden om Asperen aantrekkelijker voor jongeren. Het realiseren van voldoende starterwoningen is hiervan een belangrijk onderdeel.

De beoogde grondgebonden rijwoningen zijn, voor zover geschakeld, deels als starterwoning geschikt. Dit neemt niet weg dat ook andere type woningen aangeboden worden en woningen die geschikt kunnen zijn voor starters ook voor andere doelgroepen bruikbaar zijn. Alleen voor senioren (vanwege het type woning en afstand naar het centrum en de voorziening van Asperen) kunnen de woningen minder geschikt zijn. Het plan draagt derhalve bij aan het oplossen van één van de aspecten van de jongerenproblematiek.

#### *3.4.2. Woningbouwprogramma en behoeftenonderzoek*

Voor wat betreft de bestemde woningaantallen in bestemmingsplan 'De Eng II' wordt opgemerkt dat deze passen binnen het woningbouwprogramma van de gemeente Lingewaal 2008-2015. Woningbouwlocatie 'De Eng II' wordt gefaseerd gerealiseerd. Alvorens tot verdere uitrol van de woningbouwlocatie over te gaan is in 2012 in opdracht van het gemeentebestuur nog een actuele regionaal afgestemd woningbouwbehoeftenonderzoek uitgevoerd door Companen: 'Marktonderzoek 'De Eng II' te Asperen d.d. 3 april 2012'. Het betreffende behoeftenonderzoek is als **Bijlage 1** gevoegd bij deze toelichting. Uit betreffend onderzoek vloeit voort dat woningbouwlocatie 'De Eng II' voorziet in een woningbehoefte voor 7 à 8 jaar. De in het geldend bestemmingsplan opgenomen woningaantallen sluiten hiermee aan op een actuele behoefte. Daarentegen wordt wel geadviseerd voor een deel van de woningbouwlocatie uit te gaan van een ander woningtype. Specifiek wordt geadviseerd wordt om de bestemde appartementen te laten vervallen en in de plaats daarvan grondgebonden woningen te realiseren. Dit wordt ingegeven zowel vanuit de regionale afstemming als vanuit de behoefte van de doelgroep en de relatief te grote afstand tot aan de kern (minder mobiele senioren met rollators kennen een beperkt bereik). In onderhavig plan wordt het advies ter harte genomen. Er worden uitsluitend grondgebonden woningen mogelijk gemaakt. Zowel in kwantitatieve als kwalitatieve zin wordt hiermee een actuele regionale behoefte beantwoord.

#### *3.4.3. Nota ruimtelijke kwaliteit*

De gemeente Lingewaal heeft sinds 2004 een welstandsnota zoals aangegeven in de wet. Met de herziening van 2015 in de vorm van een Nota ruimtelijke kwaliteit (d.d. 5 maart 2015) wil de gemeente het ruimtelijke kwaliteitsbeleid actualiseren, waar mogelijk vereenvoudigen en meer afstemmen op de beleving van de burger.

Het kwaliteitsbeleid geeft de gemeente de mogelijkheid om cultuurhistorische, stedenbouwkundige en architectonische waarden een rol te geven bij de ontwikkeling en beoordeling van bouwplannen.

Lingewaal zoekt naar een evenwicht tussen de bouwmogelijkheden voor burgers en bedrijven enerzijds en het aanzien van de gemeente anderzijds. Langs beeldbepalende linten en in de historische kernen is een hoge beeldkwaliteit uitgangspunt en moet toetsing van bouwplannen bijdragen aan de ruimtelijke kwaliteit. Voor de meeste woongebieden en bedrijventerreinen wil de gemeente zich wat betreft de ruimtelijke kwaliteit terughoudend opstellen en waar mogelijk ruimte laten voor particulier initiatief. Voor het vergunningvrij bouwen wordt aangesloten op de mogelijkheden die het Rijk biedt.

De nota maakt onderscheid in gebieden en objecten. Met de nieuwe nota is het aantal gebieden en objecten sterk gereduceerd. De gebieden vormen de kern van het beleid. De gemeente is verdeeld in gebieden met een eigen identiteit zoals linten, woonwijken en bedrijventerreinen. Van deze gebieden is het ruimtelijk en architectonisch beeld beschreven gevolgd door een waardering en een verwachting over eventuele veranderingen. Deze bepalen de uitgangspunten voor de kwaliteitstoets. De gebiedscriteria zijn te zien als een uitwerking van de algemene criteria, die de voor een bouwplan gewenste eigenschappen beschrijven. Net als te onderscheiden gebieden zijn er bescheiden objecten, die zich lenen voor vereenvoudigde toetsing. Voorbeelden daarvan zijn bijgebouwen bij en dakkapellen op een woning. Voor dit soort plannen zijn zo eenduidig en meetbaar mogelijke criteria opgenomen, die de planindiener vooraf een grote mate van duidelijkheid geven over de uitkomst van de toetsing.

Onderhavig plangebied maakt onderdeel uit van het gebied 'woongebied', met ter plaatse een soepele welstandstoets. Een en ander is omschreven op pagina 43 van de nota ruimtelijke kwaliteit. Dit betekent concreet dat enkel voor dakkapellen en dakopbouwen een welstandstoets geldt.

Om een eenduidige uitstraling van het woongebied te realiseren is voor onderhavige plan wel een beeldkwaliteitsparagraaf uitgewerkt, welke een doorwerking kent naar dit bestemmingsplan. Een en ander is nader geduid in hoofdstuk 4.

Pouderoyen Compagnons

#### **4. PLANBESCHRIJVING**

#### **4.1. Stedenbouwkundige hoofdopzet**

Aan de westzijde van Asperen is de woonwijk De Eng II in ontwikkeling. Het plangebied is als woningbouwlocatie opgenomen in het Manifest van Lingewaal. Van de 43 te realiseren woningen in fase 1 zijn er inmiddels 32 gebouwd. Met de geplande bouw van 13 rijwoningen aan de Notendreef wordt fase 1 afgerond.

In fase II wordt in stedenbouwkundige zin voortgeborduurd op de eerste fase. Het gewenste woningbouwprogramma is echter gedifferentieerder dan in fase I. Nadrukkelijk wil de gemeente bijzondere initiatieven zoals cpo (collectief particulier opdrachtgeverschap) faciliteren.

Het plangebied is gesitueerd langs de Appeldreef en vormt de overgang van de bestaande, veelal eenvoudig vormgegeven, projectmatige woningbouw uit begin jaren 90 en de op de jaren 30 geïnspireerde woningbouw van fase I. De locatie wordt aan de noordzijde begrensd door de watergang die de scheiding vormt met fase I.

Aan de oostzijde vormt een groenzone achter de woningen aan de Drostlaan de grens. De tuinen van de vrijstaande woningen aan Heukelumseweg en het begin van de Drostlaan vormen de zuidelijke begrenzing, terwijl het plangebied aan de westzijde grenst aan een akker. Door de haakse bocht in de Appeldreef wordt het plangebied in tweeën geknipt. Hierdoor blijft aan de noordzijde een uitgeefbaar gebied over van circa 7.700 m2 en aan de zuidzijde van een kleine 2.400 m2.

Op basis van de verkavelingsschetsen van het geldende bestemmingsplan 'De Eng II' als weergegeven in paragraaf 2.2 zijn de volgende stedenbouwkundige randvoorwaarden voor 'De Eng II, zuidzijde' in de beeldkwaliteitsparagraaf uitgewerkt (**Bijlage 6**)::

- De invulling heeft een dorps karakter met een gemengde woningtypologie.
- De verkaveling volgt de richtingen van de oorspronkelijke verkavelingsstroken en de landschappelijke structuren.
- Er kan onderscheid gemaakt worden tussen de bebouwing langs de Appeldreef en de bebouwing haaks erop (aan de Bessendreef).
- De maat en schaal zijn aangesloten op die van de bebouwing in de omgeving.

In onderstaande afbeelding is een mogelijke verkaveling op basis van genoemde randvoorwaarden weergegeven.

*Afbeelding: mogelijke verkaveling volgens beeldkwaliteitparagraaf bron: Dorp Stad & Land*

#### **4.2. Programma**

In totaal zullen 17 grondgebonden woningen in het woningtype 'geschakeld / halfvrijstaand' mogelijk worden gemaakt. Daarnaast wordt voorzien in 3 grondgebonden woningen van het type vrijstaand voor het deel ten zuiden van de Appeldreef.

Ten behoeve van de woningen zal worden voorzien in parkeren op eigen terrein. Daarnaast is in het openbaar gebied rekening gehouden met de realisatie van parkeerstroken voor haaks parkeren aan de westzijde van het plangebied Voor de eerste fase van realisatie (het cpo project) is thans voorzien in 2 parkeerstroken van 8 haakse parkeerplaatsen ofwel in totaal 16 haakse parkeerplaatsen (uitgaande van NEN-norm 2443:2000 bij een parkeerstrook van minimaal 20 meter breedte en een minimale breedte van 2,4 meter per parkeervak). Dit levert voor het plangebied afdoende ruimte voor parkeren op.

De gemeentelijke parkeernorm is in dit bestemmingsplan van toepassing verklaard en geborgd in de planregels.

#### **4.3. Beeldkwaliteit**

Met de stedenbouwkundige opzet en randvoorwaarden zijn de samenhang met de omgeving ten aanzien van plaatsing en hoofdvorm van de bouwmassa's gewaarborgd. In de architectuur zal op een vergelijkbare wijze aansluiting gevonden moeten worden. Basis is een zorgvuldige en verzorgde architectuur. In aanvulling op de nota ruimtelijke kwaliteit gelden voor deze locatie daarom de volgende richtlijnen voor architectuur.

#### *Ligging*

- De architectonische uitwerking en detaillering zijn dorps en verzorgd, waarbij er sprake is van één hoofdbeeld met daarbinnen ruimte voor variatie.
- De hoofdgebouwen oriënteren zich op de belangrijkste openbare ruimte.
- De vrijstaande woningen (in het zuidelijke plandeel) kunnen individueler vormgegeven worden, waarbij een relatie met de gerealiseerde woningen aan de Heukelumseweg en de Drostlaan wordt gelegd.

#### *Bouwmassa*

De bouwmassa en gevelopbouw harmoniëren met elkaar.

#### *Architectonische uitwerking*

- De gevelelementen zoals ramen en deuren zijn in een logische verhouding tot elkaar en tot de gevel als geheel geplaatst.
- Uitbreidingen waaronder op- en aanbouwen zoals dakkapellen zijn vormgeven als toegevoegd ondergeschikt element dan wel zijn opgenomen in de hoofdmassa.
- Bijgebouwen zijn ondergeschikt aan het hoofdvolume.

#### *Kleur- en materiaalgebruik*

- De materialen en kleuren zijn met zorg gekozen en detoneren niet met de bebouwing in de omgeving.
- De materialen zijn overwegend traditioneel en duurzaam en hebben een textuur; baksteen, houten delen, (keramische) pannen en zink.
- Het kleurgebruik is terughoudend; aarde- en roodtinten voor baksteen, rode of grijze keramische pannen en geschilderd houtwerk. Delen van gevels kunnen gekeimd / geschilderd worden in een lichte kleur.

Pouderoyen Compagnons

### **5. JURIDISCHE PLANOPZET**

#### **5.1. Algemeen**

Het centrale onderdeel van een bestemmingsplan is de bestemming. Ten behoeve van een goede ruimtelijke ordening worden aan de in het plan begrepen grond bestemmingen toegewezen met bijbehorende doeleinden. Aan de bestemmingen zijn regels verbonden over het gebruik van de in het plan begrepen gronden en van hierop bevindende bouwwerken. In dit hoofdstuk wordt het juridische deel van het bestemmingsplan nader toegelicht. Het bestemmingsplan is opgesteld conform de Wet ruimtelijke ordening en de Standaard Vergelijkbare BestemmingsPlannen SVBP2012).

### **5.2. Planregels**

De planregels zijn opgebouwd volgens de systematiek van de SVBP2012. Om de leesbaarheid te bevorderen is in de SVBP2012 gekozen voor een vaste volgorde in indeling van planregels. Onderhavig bestemmingsplan is hierop afgestemd en kent de volgende indeling in planregels:

- Hoofdstuk 1 Inleidende regels Dit hoofdstuk bestaat uit twee artikelen. In artikel 1 zijn de begrippen opgenomen en in artikel 2 wordt de wijze van meten verwoord.
- Hoofdstuk 2 Bestemmingsregels Dit hoofdstuk kent aan elke bestemming een artikel toe met planregels. In de bestemmingsregel wordt aangegeven waarvoor en hoe de betreffende gronden mogen worden gebruikt en bebouwd.
- Hoofdstuk 3 Algemene regels De algemene regels bestaan in dit bestemmingsplan uit een antidubbeltelregel, algemene bouw- en gebruiksregels, algemene aanduidings- en afwijkingsregels en overige regels.
- Hoofdstuk 4 Overgangs- en slotregels In dit hoofdstuk zijn de standaardregels opgenomen aangaande overgangsrecht en de slotregel zoals verwoord in het Besluit ruimtelijke ordening.

#### **5.3. Bestemmingen**

#### *Groen*

Structurele groengebieden krijgen de bestemming 'Groen'. Het doel van het beleid is het behoud en bescherming van bestaande groene gebieden. Binnen de bestemming 'groen' worden dan ook beperkte mogelijkheden voor bebouwing (van openbaar nut) geboden.

Naast groenvoorzieningen, bermen en beplanting zijn tevens paden, speelvoorzieningen en water toegestaan, met daaraan ondergeschikt evenementen en waterhuishoudkundige voorzieningen. Ter plaatse van de aanduiding "ontsluiting" is een erftoegangspad ten behoeve van Drostlaan 54a te Asperen toegestaan. De erftoegangsweg mag een maximale breedte van 2,5m hebben en uitsluitend bestaan uit een halfopen verharding. In de begripsbepalingen is met het begrip 'halfopen verharding' nader geduid wat hieronder wordt verstaan. Dit is overeenkomstig het geldende bestemmingsplan.

#### *Verkeer – verblijfsgebied*

Binnen de bestemming 'Verkeer – verblijfsgebied' is sprake van een mengeling van functies in hoofdzaak bestaande uit ontsluiting, parkeren, groen en waterhuishoudkundige voorzieningen. De bestemmingsomschrijving van deze bestemming geeft het palet aan gebruiksmogelijkheden van de bestemming weer. Deze bestemming biedt specifiek de mogelijkheid om te voorzien in de beoogde parkeerplaatsen ten behoeve van de bestemming 'Wonen – 1' en 'Wonen – 2', voor zover noodzakelijk'.

#### *Water*

A-watergangen worden bestemd tot 'Water'. De onderhoudszone van de betreffende watergangen wordt echter niet in de regels geregeld door middel van een dubbelbestemming. Deze wordt reeds in voldoende mate beschermd door de Keur. Voorkomen moet worden dat dubbele procedures moeten worden doorlopen om onderhoudszones te gebruiken/te bebouwen. Het bestemmingsplan en de verbeelding hebben geen signaleringsfunctie. Alleen dat moet geregeld worden wat ruimtelijk relevant is en niet op een andere wijze al is veilig gesteld. Sloten e.d., die geen Awatergangen' zijn, worden niet als water bestemd, maar krijgen de algemene bestemming 'Groen', 'Bos', 'Natuur', 'Verkeer' of 'Verkeer - Verblijfsgebied'.Zo behoudt de gemeente de flexibiliteit om zonder wijziging van de bestemmingen tot herinrichting over te gaan van (openbare) gebieden.

#### *Wonen – 1 en 2*

Deze gronden zijn bestemd voor wonen in:

- Vrijstaande woningen (wonen 1);
 Geschakelde en/of halfvrijstaande woningen (wonen – 2); al dan niet in combinatie met de uitoefening van een beroep aan huis of bedrijf aan huis zoals opgenomen in milieucategorie 1 van de Lijst van bedrijven.

Op de verbeelding is een bouwvlak opgenomen dat volledig mag worden bebouwd. Hoofdgebouwen mogen uitsluitend binnen dat bouwvlak worden gebouwd. Daarnaast is op de verbeelding de maximale goot- en bouwhoogte opgenomen voor hoofdgebouwen, evenals het maximum aantal woningen dat mag worden gebouwd binnen het bouwvlak. De dakhelling van de woningen mag niet minder bedragen dan 30° en niet meer dan 60° ter plaatse van de aanduiding 'minimum dakhelling (graden), maximum dakhelling (graden)'.

Bijgebouwen zijn toegestaan binnen het bouwvlak en ter plaatse van de aanduiding 'erf'. In de regels is de maximale gezamenlijke oppervlakte opgenomen, evenals de maximale goot- en bouwhoogte. Aan de voorgevel mag een erker worden gebouwd, waarvoor maatvoeringseisen zijn opgenomen.

Pouderoyen Compagnons

#### **6. ONDERZOEK/VERANTWOORDING**

#### **6.1. Algemeen**

In dit hoofdstuk worden alle relevante milieu- en omgevingsaspecten voor het plangebied behandeld. Indien er beperkingen uit het plan voortvloeien naar aanleiding van één van de aspecten, dan is hier in dit plan als randvoorwaarde rekening mee gehouden. Een en ander betekent dat het bestemmingsplan in overeenstemming is met het criterium van een 'een goede ruimtelijke ordening'.

#### **6.2. Geluid**

Bij het opstellen van een bestemmingsplan moet inzichtelijk worden gemaakt welke geluidsbronnen in of in de nabije omgeving van het plangebied aanwezig zijn en wat de geluidbelasting is voor woningen en andere geluidgevoelige gebouwen. Op basis van de Wet geluidhinder zijn er drie geluidsbronnen waarmee bij het opstellen van bestemmingsplannen rekening mee moet worden gehouden:

- wegverkeerslawaai;
- spoorweglawaai en
- industrielawaai.

#### *6.2.1. Spoorweglawaai*

Onderhavige planlocatie bevindt zich niet in de onderzoekszone van een spoorlijn. Het aspect spoorweglawaai hoeft derhalve voor onderhavig plangebied niet nader onderzocht te worden en vormt geen belemmering voor het bestemmingsplan.

#### *6.2.2. Wegverkeerslawaai*

Wanneer in een plan nieuwe geluidsgevoelige objecten, zoals woningen worden gerealiseerd, stelt de Wet geluidhinder de verplichting akoestisch onderzoek uit te voeren naar de geluidsbelasting op de nieuwe woningen binnen de onderzoekszones van omliggende wegen.

De planlocatie is gelegen binnen de wettelijk vastgestelde zone van de Heukelumseweg en de Leerdamseweg. In dit verband is het 'Akoestisch onderzoek wegverkeerslawaai plangebied, De Eng II te Asperen in de gemeente Lingewaal' d.d. 28 oktober 2015 in opdracht van Pouderoyen Compagnons door Windmill uitgevoerd. Het onderzoek is als separate **bijlage 5** bij deze toelichting gevoegd.

De geluidbelasting is getoetst aan het stelsel van voorkeursgrenswaarden en maximale ontheffingswaarden uit de Wet geluidhinder. Eveneens is in het kader van een goede ruimtelijke ordening de relevante 30 km/uur-wegen in de directe nabijheid van het plangebied meegenomen. Het onderzoek is uitgevoerd volgens de regels van het Reken- en meetvoorschrift geluid 2012. In betreffende rapportage zijn de uitgangspunten, rekenresultaten en conclusies van het onderzoek beschreven.

.

De rapportage leidt tot de volgende conclusies. De geluidbelasting ten gevolge van het wegverkeer op de Heukelumseweg bedraagt na aftrek artikel 110g Wet geluidhinder 40 dB. De voorkeurgrenswaarde (48 dB) uit de Wet geluidhinder wordt gerespecteerd. De geluidsbelasting ten gevolge van het verkeer op de Leerdamseweg bedraagt ten hoogste 24 dB na aftrek van de correctie zoals bedoeld in artikel 110g van de Wet geluidhinder. Hiermee wordt de voorkeursgrenswaarde (48 dB) uit de Wet geluidhinder gerespecteerd.

De cumulatieve geluidbelasting, exclusief aftrek overeenkomstig artikel 110g van de Wet geluidhinder, ten gevolge van alle wegen (zoneplichtig en niet zoneplichtig) in de directe omgeving van het plangebied, bedraagt ten hoogste 52 dB. Hiermee is het woon- en leefklimaat te classificeren als "redelijk" overeenkomstige de methode Miedema. Het aspect geluid vanwege de omliggende wegen geen belemmering voor de realisatie van het plan.

#### *6.2.3. Industrielawaai*

Niet alle industrieterreinen zijn een industrieterrein in de zin van de Wet geluidhinder. Pas als daarop inrichtingen zijn toegestaan die als 'grote lawaaimaker' worden aangemerkt als bedoeld in artikel 2.1, lid 3 juncto Bijlage I, onderdeel D van het Besluit omgevingsrecht (Bor) is daarvan sprake. In het plangebied zijn geen inrichtingen toegestaan die in belangrijke mate geluidhinder kunnen veroorzaken. Daarnaast zijn er geen geluidscontouren vanwege industrielawaai in de omgeving aanwezig welke een overlap met het plangebied hebben.

#### **6.3. Luchtkwaliteit**

Op 15 november 2007 is de Wet van 11 oktober 2007 tot wijziging van de Wet milieubeheer (luchtkwaliteitseisen) in werking getreden. Hierbij zijn tevens op 15 november 2007 het Besluit niet in betekenende mate bijdragen (luchtkwaliteitseisen) (hierna: het Besluit) en de Regeling niet in betekenende mate bijdragen (luchtkwaliteitseisen) (hierna: de Regeling) in werking getreden. Uit artikel 2, eerste lid van het Besluit volgt dat een project na de vaststelling van het Nationaal Samenwerkingsprogramma Luchtkwaliteit (NSL) niet in betekenende mate bijdraagt aan de toename van de concentratie fijn stof of stikstofdioxide, indien deze maximaal 3% van de grenswaarde voor de jaargemiddelde concentratie van zwevende deeltjes of stikstofdioxide bedraagt. Als aangetoond wordt dat een project niet meer bedraagt dan 3% aan de jaargemiddelde concentratie, behoeft het het project niet te worden getoetst aan de grenswaarden en is het inpasbaar vanuit het oogpunt van luchtkwaliteit. De grens van de bouw van woningen ligt bij 1500 woningen. Omdat het bestemmingsplan de bouw van 20 woningen mogelijk maakt, wordt op grond van het voornoemde geconcludeerd dat het bestemmingsplan niet in betekenende mate bijdraagt. Nader onderzoek naar luchtkwaliteit kan derhalve achterwege blijven. Het bestemmingsplan is voor wat betreft het aspect luchtkwaliteit in overeenstemming met een goede ruimtelijke ordening.

#### **6.4. Bedrijven en milieuzonering**

In het geldende bestemmingsplan 'De Eng II' is ingegaan op milieuhinder van omliggende bedrijvigheid. De hierin beschreven vormen van bedrijvigheid is voor onderhavig plan niet veranderd.

Aan de Engweg nummer 5 is sprake van een bedrijf dat handelt in lichtreclame. Dit bedrijf is aan te merken als een milieucategorie 2 bedrijf als bedoeld in de VNG bedrijvenlijst en kent een indicatieve hinderafstand van 30 meter. Onderhavig plangebied bevindt zich op een veel ruimere afstand, te weten circa 270 meter. De bedrijvigheid aan de Engweg vormt derhalve geen beletsel.

Aan de Heukelomseweg is een tankstation met LPG installatie aanwezig. De hindercontour bedraagt 110 meter vanaf het vulpunt en opstelplaats. Uit onderstaande afbeelding blijkt dat de planlocatie buiten betreffende hindercontour is gelegen.

*Afbeelding: LPG hindercontour en plangebied in blauw kader (bron: bestemmingsplan 'De Eng II)*

De agrarische gronden nabij de planlocatie zijn voorts op grond van het bestemmingsplan 'De Eng II' uitgesloten van de mogelijkheid van fruitteelt (en daarbij behorende spuitzone).

Vanuit het oogpunt van bedrijven en milieuzonering zijn er geen belemmeringen voor de planvorming.

#### **6.5. Bodem**

Bij het toekennen van een bestemming aan de grond is het van belang om te weten wat de kwaliteit van de bodem is. Het is bijvoorbeeld in strijd met een goede ruimtelijke ordening om gevoelige bestemmingen zoals woondoeleinden te plannen op gronden die verontreinigd zijn. In dit verband is voor het onderhavig plangebied, waarin een bestemming voor 20 woningen is voorzien, verkennend bodem- en asbestonderzoek uitgevoerd 'Verkennend bodem- en asbestonderzoek

Appeldreef ong. te Asperen gemeente Lingewaal', rapportnummer: E154794.001/GHA d.d. 12 november 2015. Het rapport is als **bijlage 4** bij deze toelichting gevoegd en bevat de volgende bevindingen.

#### *Algemeen:*

Zintuiglijk zijn er tijdens het verrichten van de veldwerkzaamheden geen noemenswaardige bodemvreemde materialen aangetroffen.

#### *Bovengrond:*

De bovengrond is analytisch onderzocht in de grondmengmonsters 1 en 2. Uit de analyseresultaten van voornoemde grondmengmonsters blijkt, dat geen van de onderzochte parameters de achtergrondwaarden (AW 2000) overschrijden. Op basis van een indicatieve toetsing aan het Besluit bodemkwaliteit kan de bovengrond als klasse AW 2000 grond bestempeld worden.

#### *Ondergrond:*

De ondergrond, vanaf 0,7 m-mv is analytisch onderzocht in de grondmengmonsters 3 en 4. Uit de analyseresultaten van grondmengmonster 4 blijkt, dat de concentratie nikkel de achtergrondwaarde overschrijdt, doch niet de maximale waarde voor de klasse wonen. Uit de analyseresultaten van grondmengmonster 3 blijkt, dat geen van de onderzochte parameters de achtergrondwaarden(AW 2000) overschrijden. Ondanks voornoemd licht verhoogde concentratie nikkel kan de ondergrond op basis van een indicatieve toetsing aan het Besluit bodemkwaliteit alsnog als klasse AW 2000 grond bestempeld worden.

#### *Grondwater:*

Uit de analyseresultaten van het grondwater blijkt, dat een licht verhoogde concentratie barium wordt aangetroffen. Voornoemde concentratie is van dien aard dat deze vanuit milieuhygiënisch oogpunt geen directe belemmeringen en/of beperkingen oplevert voor het toekomstig gebruik als ten behoeve van woondoeleinden.

#### *Asbest:*

Tijdens het verrichten van het bodemonderzoek zijn zintuiglijk geen asbestverdachte materialen aangetoond. Op basis van de bevindingen van voornoemd zintuiglijk bodemonderzoek en het historisch bodemonderzoek is geen verder onderzoek naar asbest verricht.Op basis van vorenstaande kan de hypothese "onverdacht" met betrekking tot asbest worden bevestigd.

#### *Toetsing hypothese:*

De hypothese "onverdacht" wordt op basis van de onderzoeksresultaten bevestigd.

#### *Nader bodemonderzoek:*

Voor wat betreft de onderzoekslocatie zijn er geen aanleidingen om over te gaan tot het uitvoeren van een nader onderzoek.

#### *Resumé:*

Resumerend kan gesteld worden dat ondanks de licht verhoogde concentraties nikkel en/of barium in respectievelijk de ondergrond en/of het grondwater, deze vanuit milieuhygiënisch oogpunt geen belemmeringen vormen voor het voorgenomen gebruik ten behoeve van woondoeleinden.

#### **6.6. Archeologie en cultuurhistorische waarden**

Ten behoeve van de planontwikkeling is de Archeologiebeleidskaart van de gemeente Lingewaal geraadpleegd. Hieruit blijkt dat het gebied waarin de planlocatie is gelegen de aanduiding heeft 'archeologisch afdoende onderzochte gebieden en waterpartijen'. In betreffende gebied gelden voor ingrepen in de bodem geen belemmeringen.

*Afbeelding: archeologiebeleidskaart Lingewaal (planlocatie: rood omcirkeld)*

Voorts is de planlocatie gelegen buiten gebieden met onderkende cultuurhistorische waarden (Nieuwe Hollandse Waterlinie). Het aspect archeologie en cultuurhistorie vormen derhalve geen beletsel voor de planontwikkeling.

#### **6.7. Waterparagraaf**

Een watertoets is een essentieel onderdeel van ieder ruimtelijk plan en is een instrument dat waterhuishoudkundige belangen expliciet en op evenwichtige wijze laat meewegen bij het opstellen van ruimtelijke plannen en besluiten. Uitgangspunt bij de watertoets is het zoveel mogelijk voorkomen van negatieve gevolgen voor het watersysteem door ruimtelijke plannen en besluiten.

Het plangebied valt binnen het beheersgebied van Waterschap Rivierenland. Het beleid van het waterschap en het Waterplan van de gemeente en het waterschap is vastgelegd in het Waterbeheerplan 2010-2015. Dit plan omvat alle watertaken van het waterschap: waterkwantiteit, waterkwaliteit, waterkering en waterketen. Het plan bouwt voort op bestaand beleid, waaronder het Nationaal Bestuursakkoord Water en de Kaderrichtlijn Water.

Het waterschap zorgt voor het beheer van de waterkwaliteit, de vaarwegen, primaire en secundaire waterkeringen en de rioolwaterzuiveringsinstallaties. In het kader van duurzaam waterbeheer hanteert het waterschap de uitgangspunten 'vasthouden-bergen en afvoeren' en 'schoonhouden, scheiden en zuiveren'. Uitgangspunt is dat schoon hemelwater niet thuishoort in het riool, maar moet worden afgekoppeld. De waterveiligheid, de waterkwaliteit en de waterkwantiteit mogen door de plannen niet achteruitgaan. Als dit redelijkerwijs niet mogelijk is, dienen de negatieve gevolgen te worden gecompenseerd.

Voor onderhavig plan is een watertoets ingevuld op de website www.dewatertoets.nl. Het resultaat van deze digitale watertoets is in **Bijlage 2** bij deze toelichting opgenomen. Hieruit vloeien geen bijzondere aandachtspunten voort behoudens de algemene opmerking dat de toename van verhardingen voldoende moeten worden gecompenseerd in het kader van hydrologisch neutraal bouwen.

In dit kader wordt opgemerkt dat de planlocatie onderdeel uitmaakt van de totale woningbouwlocatie 'De Eng II' en als zodanig is ingepast in de daarin voorziene ruimtelijke structuur. In het kader van bestemmingsplan 'De Eng II' is reeds voorzien is in de nodige waterbergende maatregelen in het plangebied in verband met de toename van verhardingen. Hieronder zijn begrepen een vergroting van de aanwezige singel aan de oostzijde van het plangebied, gecombineerd met sloten en greppels in het gebied. Deze waterbergende voorzieningen zijn reeds aangelegd. Ten behoeve van onderhavige ontwikkeling zijn derhalve geen nieuwe compenserende maatregelen aan de orde.

#### **6.8. Flora en Fauna**

In verband met de voorgenomen ontwikkeling van de bouw van 20 woningen is een quickscan flora- en fauna uitgevoerd door Staro b.v. Het rapport is als **bijlage 3** gevoegd bij dit bestemmingsplan. Onderzocht is of er beschermde planten en/of dieren op de locatie aanwezig zijn en op welke wijze de ontwikkeling hierop effect heeft. In onderstaande worden hiervan de conclusies vermeld.

#### **Flora**

Uit het bronnenonderzoek blijkt dat in de omgeving van het plangebied (tot een kilometer afstand) de volgende beschermde plantensoorten (alle FFtabel 2) voorkomen: gele helmbloem, grote keverorchis, klein glaskruid, moeraswespenorchis, rietorchis, steenanjer, tongvaren, veldsalie, vleeskleurige orchis en wilde marjolein.

Tijdens het veldbezoek zijn alleen algemene plantensoorten van voedselrijk grasland aangetroffen. Gezien het gebruik en de kenmerken van het plangebied kan worden uitgesloten dat beschermde plantensoorten in het gebied voorkomen.

tabel zijn de conclusies uit het rapport samengevat.

#### **Vissen**

Uit het bronnenonderzoek blijkt dat binnen een straal van vijf kilometer de volgende beschermde vissoorten voorkomen; kleine modderkruiper, Europese meerval (beide FFtabel 2), grote modderkruiper en bittervoorn (beide FFtabel 3). De sloot binnen het plangebied kan deel uitmaken van het leefgebied van deze vissoorten. De sloot valt echter buiten de invloedssfeer van de werkzaamheden. De werkzaamheden hebben daarom geen effect op mogelijk in de sloot voorkomende beschermde vissoorten.

#### **Amfibieën**

Volgens gegevens van RAVON, NDFF en de verspreidingskaarten in het boek 'De amfibieën en reptielen van Nederland' (Creemers et al., 2009) komen kleine watersalamander, gewone pad en bruine kikker (alle FFtabel 1) voor in de omgeving van het plangebied. Daarnaast komen op een afstand van nul tot een kilometer van het plangebied de amfibiesoorten rugstreeppad, heikikker en kamsalamander (alle FFtabel 3) voor. Op een afstand van vijf tot tien kilometer van het plangebied is poelkikker (FFtabel 3) waargenomen. In (de omgeving van) het plangebied is oppervlaktewater aanwezig in de vorm van sloten. Het gaat hierbij om sloten die gebruikt worden als afwateringssloot. Deze sloten zijn geschikt als voortplantingshabitat voor algemene amfibieënsoorten zoals kleine watersalamander, bruine kikker en gewone pad. Daarnaast kan het plangebied door de soorten van FFtabel 1 gebruikt worden als (onderdeel van het) landhabitat.

- Voor rugstreeppad ontbreekt een geschikt habitat. De rugstreeppad is namelijk een soort van dynamische milieus (Creemers et al., 2009). Het voorkomen van rugstreeppad binnen het plangebied is daarom uit te sluiten.
- Het landschap waarin de kamsalamander wordt aangetroffen is bosrijk, bevat houtwallen of struweel. Kamsalamanders komen zelden voor in akkerbouwgebieden (Creemers et al., 2009) en de soort mijdt stedelijk gebied. Voor de kamsalamander ontbreekt derhalve geschikt leefgebied binnen het plangebied. Het voorkomen van kamsalamander in het plangebied is uit te sluiten.

- De heikikker is een cultuurvliedende soort die nauwelijks wordt aangetroffen in intensief gebruikt agrarisch landschap, rond infrastructuur en bebouwing (Creemers et al., 2009). Het is gezien de ligging van het plangebied derhalve niet aannemelijk dat heikikker in het plangebied voorkomt. Het voorkomen van de heikikker in het plangebied is uitgesloten.
- In voedselrijkere wateren komt de poelkikker meestal slechts voor indien er sprake is van een hoge waterkwaliteit en rijke begroeiing van oever- en waterplanten. Gezien de kenmerken van de sloot in het plangebied, voornamelijk het ontbreken van rijke begroeiing van oeveren waterplanten, is het voorkomen van poelkikker in het plangebied uitgesloten.

De voorgenomen ontwikkeling kan negatief effect hebben op de mogelijk voorkomende beschermde soorten amfibieën van FFtabel 1. Voor de soorten van FFtabel 1 geldt een algehele vrijstelling van de verbodsbepalingen van de Flora- en faunawet. Er hoeven zodoende voor de soorten amfibieën van FFtabel 1 geen mitigerende maatregelen te worden getroffen.

#### **Reptielen**

Uit de gegevens van de NDFF blijkt dat binnen een straal van een tot vijf kilometer ringslang (FFtabel 3) is waargenomen. Vanwege het ontbreken van structuurvariatie binnen het plangebied en de afwezigheid van vegetatie op de oevers van de sloot is in het plangebied geen geschikt leefgebied voor ringslangen aanwezig. Het voorkomen van deze soort binnen het plangebied kan worden uitgesloten.

#### **Vogels**

Algemeen voorkomende vogelsoorten kunnen broedgelegenheid vinden in de bomen en struiken aan de rand van het plangebied. Voor deze soorten is het plangebied geschikt als foerageergebied.

Tijdens het veldbezoek zijn enkele algemene vogelsoorten waargenomen, waaronder merel, spreeuw, kauw, kraai, zanglijster en meerkoet. Daarnaast zijn in het plangebied foeragerende roeken waargenomen. Het nest van de roek en de functionele leefomgeving ervan zijn jaarrond beschermd. De voorgenomen ontwikkeling zal geen negatief effect hebben ten aanzien van broedgelegenheid en foerageergebied in het plangebied van algemene soorten en van de roeken. Het plangebied vormt geen essentieel foerageergebied en in de directe omgeving van het plangebied blijft voldoende foerageergebied aanwezig.

Voor de algemeen voorkomende vogelsoorten geldt dat, indien exemplaren aan het broeden zijn, het verwijderen van begroeiing niet kan plaatsvinden zonder deze dieren te verstoren.

Door struiken en bomen buiten het broedseizoen van vogels te verwijderen/snoeien en slootkanten in het broedseizoen niet te maaien, wordt voorkomen dat er negatieve effecten zullen optreden ten aanzien van algemeen voorkomende vogelsoorten. Het broedseizoen loopt globaal van half maart tot en met juli.

Uit het bronnenonderzoek blijkt dat binnen een straal van vijf kilometer van het plangebied kerkuil en steenuil zijn waargenomen. In het plangebied en de directe omgeving daarvan zijn geen (sporen van) vaste rusten verblijfplaatsen aangetroffen van vogels waarvan het nest jaarrond beschermd is, waaronder steenuil of kerkuil. Het plangebied maakt mogelijk deel uit van het grotere foerageergebied van de steen- en/of kerkuil. Doordat in het plangebied en direct daar omheen geen vaste rust- en verblijfplaatsen van steen- en/of kerkuil aanwezig zijn, vormt het plangebied geen essentieel foerageergebied voor steen- of kerkuil. Doordat het plangebied geen essentieel foerageergebied vormt en in de omgeving van het plangebied voldoende alternatief foerageergebied voor deze soorten aanwezig is, hebben de voorgenomen plannen geen negatief effect op het grotere foerageergebied van de steen- en kerkuil.

#### **Zoogdieren**

Het plangebied kan functioneren als (onderdeel van het) leefgebied van algemeen voorkomende grondgebonden zoogdieren van FFtabel 1, zoals mol, konijn, egel en algemene muizensoorten. De voorgenomen ontwikkeling kan voor deze soorten mogelijk negatieve effecten tot gevolg hebben. Voor de soorten van FFtabel 1 geldt echter een algehele vrijstelling van de verbodsbepalingen van de Flora- en faunawet. Er hoeven zodoende voor deze soorten zoogdieren geen mitigerende maatregelen te worden getroffen. Uit de NDFF blijkt dat binnen nul tot een kilometer van het plangebied de waterspitsmuis (FFtabel 3) voorkomt. Op een afstand van één tot vijf kilometer zijn steenmarter (FFtabel 2) en das (FFtabel 3) waargenomen. Vijf tot tien kilometer van het plangebied is bever (FFtabel 3) waargenomen.

- De waterspitsmuis komt voor in en langs schoon, niet te voedselrijk, vrij snel stromend tot stilstaand water met een behoorlijk ontwikkelde watervegetatie en ruig begroeide oevers (zoogdiervereniging.nl). Deze soort is waarschijnlijk waargenomen langs de Linge. De sloot binnen het plangebied vormt geen geschikt leefgebied voor de waterspitsmuis.
- In het plangebied zijn geen sporen aangetroffen van steenmarter. Het is mogelijk dat het plangebied onderdeel uitmaakt van het grotere leefgebied van een steenmarter. De voorgenomen plannen hebben geen negatief effect op het mogelijke leefgebied van de steenmarter, in de omgeving is en blijft voldoende geschikt leefgebied aanwezig voor deze soort.

- In het plangebied zijn geen sporen van de das aangetroffen. Het plangebied vormt vanwege de ligging en de kenmerken van het plangebied geen geschikt leefgebied voor de das.
- In het plangebied is geen geschikt leefgebied aanwezig voor bevers. Het voorkomen van bever in het plangebied kan worden uitgesloten.

#### **Vleermuizen**

Uit de Atlas van de Nederlandse vleermuizen (Limpens et al., 1997) en Korsten en Regelink (2010) blijkt dat de soorten baardvleermuis, Brandts vleermuis, gewone dwergvleermuis, gewone grootoorvleermuis, ruige dwergvleermuis, watervleermuis, laatvlieger, meervleermuis, rosse vleermuis en franjestaart (alle FFtabel 3) voorkomen in de wijdere omgeving van het plangebied. Uit het veldbezoek blijkt dat het gehele plangebied geschikt is als foerageergebied voor vleermuizen.

Ondanks de voorgenomen ontwikkeling blijft het plangebied geschikt als foerageergebied. Ten aanzien van deze functie zijn zodoende geen negatieve effecten te verwachten. De woningen in de omgeving van het plangebied bieden mogelijk vaste rust- en verblijfplaatsen voor vleermuizen. De voorgenomen plannen hebben geen effect hierop. Aan de rand van het plangebied staan enkele bomen. Er zijn in deze bomen geen holten aanwezig, waardoor deze bomen geen mogelijkheden bieden voor vaste rust- en verblijfplaatsen van vleermuizen. Het verwijderen van deze bomen geeft geen negatief effect op vleermuizen.

#### **Overige soortgroepen**

Bevindingen van het veldbezoek tonen aan dat in het plangebied en de directe omgeving daarvan geschikte biotopen ontbreken voor beschermde soorten dagvlinders, libellen, mieren, slakken en kevers. Het voorkomen van beschermde soorten uit deze soortgroepen kan daarom worden uitgesloten.

| Soort(groep)                           | Bescherming                            | Functie plangebied                  | Mogelijk effect | Ontheffing                                    | Maatregelen                                                                                    |
|----------------------------------------|----------------------------------------|-------------------------------------|-----------------|-----------------------------------------------|------------------------------------------------------------------------------------------------|
| Amfibieën                              | FFtabel 1                              | Landhabitat                         | Ja              | Nee, algehele<br>vrijstelling                 |                                                                                                |
| Grondgebonden<br>zoogdieren            | FFtabel 1                              | Leefgebied                          | Ja              | Nee, algehele<br>vrijstelling                 |                                                                                                |
| Steenmarter                            | FFtabel 2                              | Mogelijk deel van<br>het leefgebied | Nee             | Nee                                           |                                                                                                |
| Vleermuizen                            | FFtabel 3                              | Foerageergebied                     | Nee             | Nee                                           |                                                                                                |
| Vogels<br>(niet jaarrond<br>beschermd) | Vogels                                 | Broedgebied                         | Ja              | Nee, mits<br>maatregelen<br>worden<br>gevolgd | Bomen en struiken<br>rooien/snoeien en<br>oevers van de sloot<br>maaien buiten<br>broedseizoen |
| Kerk- en steenuil                      | Vogels (nest<br>jaarrond<br>beschermd) | Mogelijk<br>foerageergebied         | Nee             | Nee                                           |                                                                                                |

#### **Schematisch overzicht conclusies ten aanzien van soorten:**

#### **Conclusies gebiedsbescherming:**

Op ongeveer 780 meter ten westen van het plangebied ligt het Natura 2000-gebied "Lingedijk & Diefdijk". Dit gebied is tevens aangewezen als EHS. Gezien deze afstand tot het beschermde gebied is het aannemelijk dat geluid, licht en trilling vanuit het plangebied geen negatieve effecten veroorzaken. Doordat het project niet in betekenende mate bijdraagt aan de toename van stikstofdioxide is het redelijkerwijs uit te sluiten dat negatieve effecten zullen optreden als gevolg van vermesting/verzuring door stikstofdepositie. Het is redelijkerwijs uit te sluiten dat de voorgenomen plannen negatieve effecten tot gevolg hebben ten aanzien van het Natura 2000-gebied "Lingedijk & Diefdijk" wat tevens is aangewezen als EHS.

#### **6.9. Externe veiligheid**

Het rijksbeleid voor externe veiligheid is gericht op het beperken en beheersen van risico's voor de omgeving vanwege het gebruik, de opslag en de productie van gevaarlijke stoffen (inrichting), het transport van gevaarlijke stoffen (openbare wegen, water- en spoorwegen, buisleidingen) en het gebruik van luchthavens.

Externe veiligheid heeft betrekking op de veiligheid van degenen die niet bij de risicovolle activiteit zelf zijn betrokken, maar als gevolg van die activiteit wel risico's kunnen lopen, zoals omwonenden.

#### *Externe veiligheid inrichtingen*

Het beleid is onder meer verankerd in het Besluit externe veiligheid inrichtingen (Bevi). In het Bevi zijn richtlijnen opgenomen voor het bouwen en handhaven van gevoelige bestemmingen zoals woningen in de buurt van inrichtingen waar gevaarlijke stoffen worden opgeslagen of geproduceerd. Ingevolge artikel 5, eerste en tweede lid van het Bevi neemt het bevoegd gezag bij de vaststelling van een bestemmingsplan, de de hierin genoemde grenswaarden in acht en wordt rekening gehouden met de richtwaarde, zoals genoemd in artikel 8, tweede lid. Het dient te gaan om plannen die de bouw of vestiging van kwetsbare objecten toelaten.

Uit onderstaande afbeelding blijkt dat het plangebied zich niet binnen het invloedsgebied van risicobronnen van inrichtingen begeeft.

Afbeelding risicokaart.nl (met globale ligging plangebied in rode cirkel)

#### *Externe veiligheid transportroutes*

Het Besluit externe veiligheid transportroutes (Bevt), de Regeling Basisnet, de Handleiding Risicoanalyse Transport (HART) en de gemeentelijke beleidsvisie externe veiligheid zijn de relevante toetsingskaders voor de beoordeling van de veiligheidsrisico's vanwege het vervoer van gevaarlijke stoffen over wegen, spoor en water.

Uit de gemeentelijke signaleringskaart externe veiligheid blijkt dat het aspect externe veiligheid relevant is vanwege het vervoer van gevaarlijke stoffen over de Betuweroute (spoorlijn). Het plangebied ligt namelijk binnen het invloedsgebied van 4000 meter van deze transportroute. Wanneer de feitelijke afstand van het plangebied tot betreffende spoorlijn (meer dan 460 meter) wordt bezien in het licht van de Regeling Basisnet en daarbij behorende bijlage 2, dan kan het volgende worden geconcludeerd. Het plangebied ligt buiten de meest relevante zones voor het groepsrisico. Zo is het plangebied gelegen buiten het van toepassing zijnde Plasbrandaandachtsgebied (PAG) van 30 meter, alsmede buiten het toepasselijke GR-risicoplafond (PR 10-7 ) welke op 280 meter is gelegen.

In dit verband hoeft alleen ingegaan te worden op de mogelijkheden voor: - de bestrijdbaarheid van een zwaar ongeval op deze transportroute(s) en - de zelfredzaamheid met betrekking tot nog niet aanwezige (beperkt) kwetsbare objecten binnen het plangebied.

De Veiligheidsregio moet in de gelegenheid worden gesteld om hierover een advies uit te brengen. Op 2 december 2015 is door de veiligheidsregio terzake advies uitgebracht. Hieronder is ingegaan op de genoemde aspecten.

Het ruimtelijke besluit heeft geen betrekking op het mogelijk maken van (nog niet aanwezige) "bijzonder kwetsbare objecten", bestemd voor verminderd zelfredzame personen, binnen het invloedsgebied van de transportroute(s). Ook worden (beperkt) kwetsbare objecten niet toegelaten binnen het 1% letaliteitsgebied vanwege een calamiteit met brandbare gassen.

In dat geval is sprake van een standaardsituatie, waarvoor met onderstaande verantwoordingstekst kan worden volstaan.

*Bestrijdbaarheid van de omvang van een ramp of zwaar ongeval* Bij een calamiteit, waarbij toxische vloeistoffen of gassen (kunnen) vrijkomen, zal de brandweer inzetten op het beperken of voorkomen van effecten. Deze inzet zal voornamelijk plaatsvinden bij de bron. De brandweer richt zich dan niet op het bestrijden van effecten in of nabij het plangebied. De mogelijkheden voor bestrijdbaarheid worden daarom niet verder in beschouwing genomen.

#### *Mogelijkheden tot zelfredzaamheid*

Bij een calamiteit, waarbij toxische stoffen (kunnen) vrijkomen, is het belangrijk dat de aanwezigen in het plangebied worden geïnformeerd hoe te handelen bij dat incident. Hiervoor wordt gebruik gemaakt van de zogenaamde waarschuwings- en alarmeringspalen (WAS-palen) of NLalert. Bij het genoemde incidentscenario is het advies om te schuilen in een gebouw en de ramen, deuren en ventilatieopeningen te sluiten. In het plangebied zijn voldoende mogelijkheden aanwezig om dit advies tijdig op te volgen.

#### Conclusie

Het aspect externe veiligheid is relevant vanwege het vervoer van gevaarlijke stoffen over de Betuweroute. Gelet op de hiervoor genoemde overwegingen zijn er voldoende mogelijkheden voor de zelfredzaamheid en bestrijdbaarheid bij een zwaar ongeval op deze transportroutes. Dit betekent dat geen nadere eisen aan het plan gesteld hoeven te worden in het kader van het aspect externe veiligheid.

#### **6.10. Kabels en leidingen**

Binnen het plangebied zijn geen kabels of leidingen die vanuit planologisch opzicht van invloed kunnen zijn op de ontwikkeling.

#### **6.11. Vormvrije mer-beoordeling**

Op 21 februari 2011 heeft de wetgever het Besluit milieueffectrapportage en het Besluit omgevingsrecht gewijzigd. De belangrijkste wijziging is onder andere: het meer in overeenstemming brengen van het Besluit m.e.r. met de Europese richtlijn m.e.r. Hierbij hebben onder andere de zogenaamde drempelwaarde voor activiteiten een indicatief karakter gekregen. Met deze wijziging is bepaald dat voor activiteiten die op de bij het besluit m.e.r. behorende C- en D lijst zijn opgenomen, áltijd aandacht aan m.e.r. geschonken dient te worden. Hierbij dient te worden bepaald of een m.e.r. of m.e.r.-beoordeling noodzakelijk is. In algemene zin komt het erop neer dat voor activiteiten die behoren tot de C-lijst een m.e.r. plicht volgt en voor activiteiten op die op de D-lijst zijn vermeld volgt óf een m.e.r.-beoordelingsplicht óf een motivering dat een m.e.r.(beoordeling) niet noodzakelijk is. Hierbij is de bij de activiteit behorende drempelwaarde onder andere van belang. Om te bepalen of een activiteit m.e.r.-plichtig of m.e.r.-beoordelingsplichtig is, conform het aangepaste Besluit m.e.r., is het type plan en het soort ontwikkeling van het plan van belang, zoals opgenomen in de Structuurvisie Ruimte (SVIR).

Onderhavig bestemmingsplan betreft een ontwikkelingsplan.De activiteiten die door dit bestemmingsplan mogelijk wordt gemaakt behoren niet tot de C-lijst, waardoor er geen directe m.e.r.-plicht is.

De voorgenomen ontwikkeling, behoort echter wel tot de D-lijst, namelijk onder nummer 11.2 'de aanleg, wijziging of uitbreiding van een stedelijk ontwikkelingsproject met inbegrip van de bouw van een winkelcentra of parkeerterrein'. Met onderhavig bestemmingsplan wordt woningbouw mogelijk gemaakt.

De drempelwaarde voor een m.e.r.-beoordeling is opgenomen in lijst D van het besluit m.e.r. Voor projecten groter dan 100 hectare en meer dan 2000 woningen dient altijd een m.e.r.- beoordeling plaats te vinden. De omvang van de woningbouw (20 woningen) is zodanig beperkt dat er geen sprake is van overschrijding van de drempelwaarden is. Dit betekent dat er een vormvrije m.e.r.-beoordeling uitgevoerd kan worden.

In bijlage III van de EEG-richtlijn milieueffectenbeoordeling zijn een aantal beoordelingscriteria opgenomen.

Beoordeling (conform bijlage III EEG-richtlijn):

#### *Kenmerken van het project:*

De bouw van 20 woningen is een project van beperkte omvang. Er is in onderhavig plan sprake van een gebiedsontwikkeling met woningbouw. Er is overeenkomstig informatie uit de ontwerp vergunningaanvragen geen sprake van gebruik van natuurlijke grondstoffen, productie van afvalstoffen, verontreiniging en hinder of risico op ongevallen. Voor de goede orde moet worden opgemerkt dat voor het bestemmingsplan en de vergunningen een gecoördineerde procedure zal worden doorlopen. Het ontwerpbestemmingsplan en de ontwerpvergunningen zijn gelijktijdig in het kader van de zienswijzeprocedure ter inzage gelegd.

#### *Plaats van het project:*

De gronden zijn momenteel niet meer actief in gebruik in afwachting van woningbouw op het terrein. Relatieve rijkdom aan kwaliteit en het regeneratievermogen van natuurlijke hulpbronnen van het

gebied is niet aan de orde. Realisatie van het plan heeft geen relevante / significante effecten op waterhuishouding, verkeersaantrekkende werking luchtkwaliteit, bedrijfshinder en externe veiligheid. Dit blijkt uit de vorenstaande verantwoording die in dit bestemmingsplan s vervat.

Het plangebied is niet gelegen in, of grenst niet aan een natura 2000 gebied. Op ongeveer 780 meter ten westen van het plangebied ligt het Natura 2000-gebied "Lingedijk & Diefdijk". Dit gebied is tevens aangewezen als EHS ofwel het Gelders NatuurNetwerk (GNN). Ditzelfde Natura 2000-gebied en GNN-gebied ligt ten noorden, oosten en zuiden van het plangebied.

Doordat het plangebied buiten dit Natura 2000-gebied ligt kunnen mogelijke effecten alleen optreden als gevolg van externe werking. Dat betekent in dit geval dat mogelijke effecten alleen kunnen optreden als gevolg van verstoring door geluid, licht en trilling en/of als gevolg van vermesting/verzuring door stikstofdepositie.

In noordelijke, oostelijke en zuidelijke richting wordt het plangebied omgeven door bebouwing van Asperen. Het is zodoende redelijkerwijs uit te sluiten dat in die richtingen negatieve effecten als gevolg van geluid, licht en trillingen optreden op het beschermde gebied. In westelijke richting is het gezien de afstand van ongeveer 780 meter tot het beschermde gebied aannemelijk dat geluid, licht en trilling vanuit het plangebied geen dusdanige verstoring meer tot gevolg hebben dat hierdoor sprake is van negatieve effecten ten aanzien van de instandhoudingsdoelstellingen voor het Natura 2000-gebied. Binnen de voorgenomen plannen is sprake van een dusdanig laag aantal nieuwe woningen dat gesteld kan worden dat het project niet in betekenende mate bijdraagt aan de toename van stikstofdioxide. Derhalve is het redelijkerwijs uit te sluiten dat negatieve effecten zullen optreden als gevolg van vermesting/verzuring door stikstofdepositie.

De projectlocatie is op grond van de geldende bestemming in het bestemmingsplan 'De Eng II' al geschikt voor woningbouw. Ten behoeve van het project is een actualiserend verkennend bodemonderzoek uitgevoerd. De resultaten leveren geen belemmering op voor de beoogde woningbouw. Het terrein is voor wat betreft het aspect archeologie op grond van de archeologiebeleidskaart vrijgegeven. Archeolologie vormt derhalve geen beletsel voor de ontwikkeling.

#### *Conclusie:*

De impact van de toevoeging van 20 woningen binnen bestaand stedelijk gebied is zeer gering. Een voortoets als bedoeld in de natuurbeschermingswet wordt daarmee niet noodzakelijk geacht. Tevens wordt op grond van de voor dit bestemmingsplan uitgevoerde analyses en onderzoeken én het verschil tussen de daadwerkelijke activiteit in relatie tot de drempelwaarden waaruit een m.e.r. beoordelingsplicht voortvloeit (vanaf 75 ha.), geconcludeerd dat bij de vaststelling van dit bestemmingsplan geen onevenredige nadelige milieueffecten voortkomen die het uitvoeren van een m.e.r.-beoordeling dan wel het doorlopen van de m.e.r.-procedure noodzakelijk maken.

Pouderoyen Compagnons

### **7. ECONOMISCHE UITVOERBAARHEID**

Ingevolge artikel 6.12 van de Wet ruimtelijke ordening dient de gemeenteraad in beginsel een exploitatieplan vast te stellen voor gronden waarop een bouwplan is voorgenomen met bepaalde afmetingen, tenzij de kosten anderszins verzekerd zijn. In artikel 6.2.1 van het Besluit ruimtelijke ordening staan de gevallen opgesomd. Voor één of meerdere woningen dient in voorkomende gevallen een exploitatieplan te worden opgesteld. Voor onderhavig plangebied zijn de kosten anderszins verzekerd. De onderhavige gronden zijn eigendom van de gemeente Lingewaal en worden aan de initiatiefnemers verkocht. In de grondprijs zijn de te maken kosten voor de planontwikkeling reeds opgenomen, c.q. verrekend. Een exploitatieplan is derhalve niet vereist.

#### **8. RESULTATEN ZIENSWIJZENPROCEDURE**

Het bestemmingsplan heeft als ontwerp van 4 februari t/m 17 maart 2016 ter inzage gelegd ten behoeve van de zienswijzenprocedure. In verband met de toepassing van de wettelijke coördinatieregeling heeft gelijktijdig de bijbehorende ontwerpbeschikking omgevingsvergunning 'Bessendreef 1 t/m 11 (oneven) en 2 t/m 12 (even) 4147 HH Asperen' ter inzage gelegen.

Gedurende deze periode is aan iedereen de mogelijkheid geboden een zienswijze naar voren te brengen. Er zijn 2 zienswijzen binnengekomen. De zienswijzen hebben niet tot planaanpassingen geleid. Voor de inhoud van de zienswijzen en de beantwoording hiervan wordt verwezen naar de zienswijzennota welke als separate bijlage bij deze toelichting is gevoegd.