Kapelle

bestemmingsplan

'Wemeldinge 5e herziening (Brouwerijweg 20)'

Locatie: perceel Brouwerijweg 20 te Wemeldinge

| Opdrachtgever:             | Adviseur:          | Identificatiecode:                |
|----------------------------|--------------------|-----------------------------------|
| De heer en mevrouw Basting | Butijn Bouw Advies | NL.IMRO.0678.WemeldingeHZ005-VAST |
| Risseeuw                   | Kerkweg 29         | Planstatus: vastgesteld           |
| Dorpsstraat 65             | 4414 AA Waarde     | Datum: 13 maart 2018              |
| 4424 CW<br>Wemeldinge      |                    |                                   |
|                            |                    |                                   |

# Toelichting

## Inhoudsopgave

| 1. | Inleiding           |                                  |    |
|----|---------------------|----------------------------------|----|
|    | 1.1.                | Aanleiding en doel               | 4  |
|    | 1.2.                | Begrenzing plangebied            | 4  |
|    | 1.3.                | Leeswijzer                       | 5  |
| 2. | Plangebied          |                                  |    |
|    | 2.1.                | Historie plangebied              | 6  |
|    | 2.2.                | Geldende bestemmingsregeling     | 7  |
| 3. | Beleidskaders       |                                  |    |
|    | 3.1.                | Rijksbeleid                      | 8  |
|    | 3.2.                | Provinciaal beleid               | 9  |
|    | 3.3.                | Regionaal en gemeentelijk beleid | 10 |
| 4. |                     | Ontwikkeling en inrichting       |    |
|    | 4.1.                | Stedenbouwkundige aspecten       | 13 |
|    | 4.2.                | Beeldkwaliteit                   | 13 |
|    | 4.3.                | Verkeer                          | 13 |
|    | 4.4.                | Conclusie                        | 14 |
| 5. | Sectorale toetsen   |                                  |    |
|    | 5.1.                | Bodem                            | 15 |
|    | 5.2.                | Archeologie                      | 16 |
|    | 5.3.                | Water                            | 17 |
|    | 5.4.                | Ecologie                         | 19 |
|    | 5.5.                | Luchtkwaliteit                   | 21 |
|    | 5.6.                | Wegverkeerslawaai                | 22 |
|    | 5.7.                | Milieuzonering                   | 23 |
|    | 5.8.                | Externe veiligheid               | 23 |
|    | 5.9.                | Leidingen                        | 26 |
|    | 5.10.               | Financiële haalbaarheid          | 26 |
| 6. | Bestemmingsregeling |                                  |    |
|    | 6.1.                | Planvorm                         | 27 |
|    | 6.2.                | Toelichting op de bestemmingen   | 27 |
| 7. |                     | Maatschappelijke verantwoording  |    |
|    | 7.1.                | Inspraakprocedure                | 28 |
|    | 7.2.                | Vaststelling                     | 28 |
|    |                     |                                  |    |

### Bijlagen

- Bodemonderzoekrapportages
- Akoestisch onderzoeksrapport

## 1. Inleiding

### **1.1. Aanleiding en doel**

Aan de Brouwerijweg 20 te Wemeldinge is een perceel gelegen, kadastraal bekend R 317, welke onbebouwd is.

De initiatiefnemer, eigenaar van het betreffend stuk grond, is voornemens om de mogelijkheid te realiseren voor de bouw van een nieuwe woning op dit perceel. In het bestemmingsplan is reeds een woonbestemming aan dit perceel toegekend met een bouwvlak voor een nieuwe woning.

De initiatiefnemer wenst de woning op een ruime afstand van de Brouwerijweg te bouwen. De woning komt hierdoor echter buiten het bouwvlak (ten dienste van het hoofdgebouw) te staan. Dit is in strijd met het geldend bestemmingsplan.

Omdat beoogd initiatief in strijd is met het vigerend bestemmingsplan kan er door de gemeente alleen medewerking verleend worden door middel van een nieuw of herzien bestemmingsplan hiervoor op te stellen of een (uitgebreide) omgevingsvergunning hiervoor te verlenen.

Het college wenst medewerking te verlenen aan een nieuw postzegelbestemmingsplan voor deze planlocatie.

Het betreffende perceel heeft een oppervlakte van 7630 m². Het voorste deel van het perceel waar de woonbestemming op rust is gelegen binnen het bestemmingsplan "Kom Wemeldinge" het achterste deel is gesitueerd binnen het bestemmingsplan "Buitengebied, 2e herziening" en heeft een tuinbestemming.

Figuur 01, Kadastraal perceel Brouwerijweg 20 Wemeldinge, bron: Geoweb

### **1.2. Begrenzing plangebied**

Het plangebied betreft het voorste deel van het langwerpige perceel. Het is aan de voorzijde en zijkanten begrensd door de erfgrenzen. Op onderstaande luchtfoto 01 is dit aangegeven door middel van een geel vlak met rood kader.

Luchtfoto 01, plangebied bron: Geoweb

### **1.3. Leeswijzer**

In hoofdstuk 2 wordt kort ingegaan op de historie van het plangebied. Waarna verder ingegaan wordt op de huidige functies en het gebruik in de directe omgeving en het plangebied zelf. Ook wordt ingegaan op de vigerende bestemmingsregeling van het plangebied. In hoofdstuk 3 wordt ingegaan op de verschillende beleidkaders die relevant zijn voor het plangebied. In hoofdstuk 4 wordt verder de stedenbouwkundige opzet van het plangebied nader toegelicht. In hoofdstuk 5 komen onder andere de milieuaspecten aan de orde die van belang zijn voor het plangebied en tevens wordt ingegaan op de financiële haalbaarheid van het plan. In hoofdstuk 6 wordt de juridische vormgeving van het plan toegelicht. In hoofdstuk 7 komen de resultaten van de inspraak aan de orde.

## 2. Plangebied

### **2.1. Historie plangebied**

Het plangebied is gelegen aan de Brouwerijweg op het punt waar deze straat aansluit op de Wemeldingse Zandweg aan de rand van het dorp. Het hoekperceel is een langgerekt perceel wat over een lengte van ca. 170 meter parallel meebuigt met de Wemeldingse Zandweg.

Het perceel is altijd in gebruik geweest als agrarische grond. Op dit moment is het perceel in gebruik als fruitboomgaard.

### **2.2. Geldende bestemmingsregeling**

Het plangebied is gelegen binnen het bestemmingsplan "Kom Wemeldinge" en "Buitengebied 2 e herziening". Deze bestemmingsplannen zijn respectievelijk op 1 november 2011 en 24 februari 2015 vastgesteld. Op de gronden rust de bestemming "Wonen" en "Tuin". Voor het deel gelegen in het buitengebied is tevens een dubbelbestemming "Waarde-Archeologie-4" van toepassing. Hieronder is een fragment van beide bestemmingsplanverbeeldingen opgenomen.

Figuur 02, fragment bestemmingsplankaart "Kom Wemeldinge", bron: ruimtelijkeplannen.nl

Figuur 03, fragment bestemmingsplankaart "Buitengebied, 2e herziening", bron: ruimtelijkeplannen.nl

Op betreffend perceel is in het geldend bestemmingsplan een bouwvlak voor een vrijstaande woning opgenomen met een maximaal toelaatbare goothoogte van 4 meter.

## 3. Beleidskaders

### **3.1. Rijksbeleid**

#### Structuurvisie Infrastructuur en Ruimte (SVIR), 2012

Op 13 maart 2012 is de Structuurvisie Infrastructuur en Ruimte (SVIR) in werking getreden. De aanleiding voor het opstellen van deze structuurvisie is gelegen in het feit dat er nieuwe politieke accenten zijn gelegd door veranderende omstandigheden, zoals de economische crisis, klimaatverandering en toenemende regionale verschillen. Dit laatste onder andere omdat groei, stagnatie en krimp gelijktijdig plaatsvinden. Deze structuurvisie geeft een integraal kader voor het ruimtelijk- en mobiliteitsbeleid op rijksniveau. In de visie worden ruimtelijke ontwikkelingen en infrastructuur sterker dan voorheen met elkaar verbonden. De structuurvisie vervangt alle voorgaande rijksnota's ten aanzien van ruimte en mobiliteit (waaronder de Nota Ruimte), behalve de Structuurvisie Nationaal Waterplan.

De hoofdlijn van de SVIR is dat het Rijk op het gebied van de ruimtelijke ordening terugtreedt en dat gemeenten en provincies op dit taakveld een meer prominente rol krijgen. In het SVIR staat centraal dat alleen nog een taak voor het Rijk is weggelegd wanneer sprake is van:

- een onderwerp dat nationale baten en / of lasten heeft en de doorzettingsmacht van gemeenten overstijgt (bv. mainports);
- een onderwerp waarvoor internationale verplichtingen zijn aangegaan (bv. werelderfgoederen);
- een onderwerp dat (provincie-) of landsgrens overschrijdend is, of een hoog afwentelingrisico kent of reeds in beheer bij het rijk is (bv. infrastructuur).

Het Rijk heeft 13 onderwerpen benoemd waar het, aan de hand van de bovenstaande criteria, een taak voor zichzelf ziet weggelegd. Door het nemen van verantwoordelijkheid ten aanzien van deze onderwerpen stelt het Rijk zich voor de middellange termijn (2028) en lange termijn (2040) tot doel Nederland concurrerend, veilig en leefbaar te houden. De onderwerpen die een nationaal belang betreffen, zijn het realiseren van een internationaal bereikbaar vestigingsklimaat, ruimte bieden voor het hoofdnetwerk van (duurzame) energievoorziening en het vervoer van stoffen via buisleidingen en een efficiënt gebruik van de ondergrond. Daarnaast zijn ook het creëren van een robuust hoofdnetwerk van weg, spoor- en vaarwegen, het beter benutten en in stand houden van het bestaande mobiliteitssysteem met bijbehorende hoofdinfrastructuur, het verbeteren van de milieukwaliteit, ruimte voor waterveiligheid en klimaatbestendige ontwikkeling, ruimte voor behoud en versterking van (inter)nationaal unieke cultuurhistorische en natuurlijke kwaliteiten, ruimte voor een nationaal netwerk van natuur voor het overleven en ontwikkelen van flora- en faunasoorten en ruimte voor militaire terreinen en activiteiten van nationaal belang. Tenslotte vindt het Rijk zorgvuldige afwegingen en transparante besluitvorming bij ruimtelijke plannen belangrijk.

De onderhavige ontwikkeling raakt geen van deze onderwerpen.

Het beleid van het Rijk wordt geëffectueerd door het Besluit en ministeriële regeling algemene regels ruimtelijke ordening (Barro en Rarro).

#### Besluit en ministeriële regeling algemene regels ruimtelijke ordening (Barro, Rarro), 2011

Het Besluit algemene regels ruimtelijke ordening, eerste tranche (Barro) is vastgesteld op 22 augustus 2011 en is op 30 december 2011 in werking getreden. Het Barro vloeit voort uit de ontwerp Structuurvisie Infrastructuur en Ruimte (SVIR). Het kabinet heeft in de genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen moet worden ingezet. Het gaat daarbij om het beschermen van de nationale belangen.

Deze algemene regels, vastgelegd in het Barro, werken zoveel mogelijk direct door op het niveau van de lokale besluitvorming. Slechts daar waar een directe doorwerking niet mogelijk is, is gekozen voor indirecte doorwerking via provinciaal medebewind.

In het wetsvoorstel tot wijziging van de Wro (Spoedwet Wro; TK 32 821) wordt, naar aanleiding van het Raad van State-advies over het Barro, eerste tranche, de wettelijke grondslag voor het provinciaal medebewind en ontheffingen verbeterd. Naar aanleiding van het advies van de Raad van State voorziet het Barro thans ook in een bij dit besluit behorende ministeriële regeling (Rarro). In deze regeling is de begrenzing opgenomen van de gebieden uit een aantal titels uit het Barro waarvoor een reservering of een vrijwaring geldt. De aanduiding van deze gebieden is opgenomen in het Barro.

#### Conclusie

Ten aanzien van het onderhavige plangebied zijn er geen regels uit het Barro van toepassing, aangezien er bij de onderhavige ontwikkeling geen nationale belangen zijn gemoeid.

### **3.2. Provinciaal beleid**

### Omgevingsplan Zeeland

Op 28 september 2012 hebben Provinciale Staten een nieuw omgevingsplan vastgesteld. Het Omgevingsplan Zeeland 2012 – 2018 is met bijbehorende regels, die zijn opgenomen in de verordening ruimte provincie Zeeland, van kracht.

In het omgevingsbeleid is een nieuwe taakverdeling tussen Rijk, Provincie Zeeland, waterschap en gemeenten geïntroduceerd. In die taakverdeling liggen meer taken en verantwoordelijkheden bij de gemeenten en beperkt de Provincie zich tot de kerntaken. Daarbij geeft de Provincie kaders aan en maken de gemeenten afspraken over hoe die kaders in de eigen regio worden ingevuld. Onderwerpen opgenomen in de nieuwe verordening ruimte en voor onze provincie van groot belang, zijn bijvoorbeeld woningbouw, bedrijventerreinen, windmolens, natuurgebieden en intensieve veehouderij.

### Nota Ruimte voor verbetering

Halverwege de looptijd van het Omgevingsplan Zeeland was het nodig het plan te actualiseren en aan te vullen. Op 11 maart 2016 hebben Provinciale Staten daarom een herziening van het Omgevingsplan Zeeland 2012-2018 en een eerste wijziging van de Verordening Ruimte Provincie Zeeland (VRPZ) vastgesteld. In de nota 'Ruimte voor verbetering' is de nodige informatie, achtergronden en overzicht van de wijzigingen te vinden. Er zijn onder andere wijzigingen aangebracht in het beleid voor zonneparken, kustbebouwing, landbouw en bedrijventerreinen.

In de VRPZ wordt onder andere nader ingegaan op de vertaling van het woningbouwbeleid m.b.t. kleinschalige woningbouwlocaties in het landelijk gebied. Dit betreft het gebied gelegen buiten de grenzen van bestaand bebouwd gebied. Tevens is er in de recente eerste wijziging onder andere een tekstwijziging doorgevoerd aangaande de duurzaamheidladder.

#### Grens bestaand bebouwd gebied:

Voor iedere kern is een grens van het bestaand bebouwd gebied vastgesteld. Woningbouwplannen gelegen binnen deze grens worden beschouwd als inbreiding- of herstructureringsplannen. De grenzen worden door het college van Gedeputeerde Staten vastgesteld. Ook voor Wemeldinge zijn die grenzen vastgesteld. Beoogde locatie valt buiten voornoemde grenzen.

figuur 04, fragment kaart bestaande bebouwd gebied, bron: Geoweb Zeeland

#### Woningbouw en herstructurering

De provinciale doelstelling is: Een goed woonklimaat en een goed werkende woningmarkt in steden, dorpen en op het platteland en met voldoende omvang, kwaliteit en differentiatie van de woningvoorraad. Ruimtelijk staan bundeling en zorgvuldig ruimtegebruik voorop.

Realisatie van nieuwbouwwoningen dient in principe plaats te vinden binnen de grenzen van bestaand bebouwd gebied.

In de recente eerste wijziging van de VRPZ is opgenomen dat ook voor kleinschalige ontwikkelingen, zowel binnen het bestaand bebouwd gebied als in het landelijk gebied, in lijn met de duurzaamheidladder de behoefte moet worden aangetoond. In het kader van de woningmarktafspraken moet dit worden opgenomen, bijvoorbeeld door te putten uit een restpost.

#### Duurzaamheidladder

Voor succesvol ruimtelijk beleid is het van belang dat in Zeeland in iedere regio vraag en aanbod van stedelijke functies goed op elkaar zijn afgestemd. Dit draagt bij aan economische dynamiek, zorgvuldig gebruik van ruimte en infrastructuur en behoud van de leefbaarheid van stedelijk en landelijk gebied. De ladder voor duurzame verstedelijking is het centrale ruimtelijk instrument om dit beleid te realiseren.

De duurzaamheidladder gaat uit van drie stappen.

- 1. Behoefte aantonen Evenwicht in vraag en aanbod door beleidsneutrale marktverkenning (extern), regionale planning en onderbouwing in bestemmingsplannen.
- 2. Inbreiden eerst Bundeling van nieuwe terreinen binnen begrenzing bestaand bebouwd gebied. Herstructurering en verbetering bestaande terreinen.
- 3. Goede ontsluiting Bereikbaarheid en ontsluiting zijn onderbouwd in bestemmingsplan.

a. Aansluiting op regionaal kwaliteitsnetwerk goederenvervoer.

De gemeente zal bij nieuwe ontwikkelingen moeten onderbouwen hoe met die voorwaarden rekening is gehouden en waarom voor een bepaalde ontwikkeling op de voorgestelde locatie is gekozen.

### Cultuurhistorische kwaliteit

In het kader van de ruimtelijke kwaliteit is cultuurhistorie één van de omgevingskwaliteiten en van groot belang voor het duurzaam in stand houden van de identiteit en herkenbaarheid van de dagelijkse leefomgeving.

Om cultuurhistorie een belangrijke rol te laten spelen bij ruimtelijke ontwikkelingen is het nodig voldoende informatie hierover te hebben. Hiervoor heeft de provincie een instrument ontwikkeld, namelijk de Cultuurhistorische Hoofdstructuur (CHS). De Cultuurhistorische Hoofdstructuur (CHS) zet karakteristieke landschappelijke kenmerken letterlijk 'op de kaart'. Het bevordert de beleving van het landschap door aan te geven waar cultuurhistorische waardevolle aspecten van het landschap binnen en buiten de bebouwde kom gevonden kunnen worden

De CHS biedt een geordend overzicht van de voornaamste, nog aanwezige, (inter)nationale, regionale en bovenlokale cultuurhistorische kenmerken en waarden in Zeeland. Hiervoor zijn (steden)bouwkundige, archeologische en historisch geografische elementen en structuren op een eenduidige wijze gewaardeerd en in kaart gebracht. De kaart is te raadplegen via de website van de provincie.

Voor wat betreft het aspect Archeologie wordt verwezen naar paragraaf 5.2

#### Toetsing:

De planlocatie is gesitueerd buiten de grenzen van het bestaand bebouwd gebied. Echter is de bouwlocatie reeds in een eerdere bestemmingsplanwijziging doorgevoerd. Het aantal woningen wijzigt niet, alleen de locatie van deze woning wordt gewijzigd maar blijft binnen het plangebied van het bestemmingsplan Wemeldinge, derhalve is verdere toetsing hieraan niet noodzakelijk.

De planlocatie is niet gelegen in de nabijheid van (agrarische) bedrijven.

In de directe omgeving van de planlocatie zijn verder geen cultuurhistorisch waardevolle objecten of gebieden aanwezig.

Betreffende planwijziging houdt geen vermeerdering van het aantal toelaatbare woningen in, derhalve is een uitgebreide toetsing aan de duurzaamheidladder niet noodzakelijk.

In de Verordening Ruimte zijn verder geen zaken opgenomen van direct belang voor beoogde planlocatie in de bebouwde kom van Wemeldinge.

### Conclusie:

Geconcludeerd kan worden dat het beoogd initiatief in overeenstemming is met het provinciaal beleid.

### **3.3. Regionaal en gemeentelijk beleid**

Door de gemeente zijn er in de loop van de tijd verschillende beleidsstukken en programma's vastgesteld. De belangrijkste die van toepassing zijn op betreffende planwijziging zijn:

- Regionale agenda "Wonen in De Bevelanden 2025"
- Structuurvisie 2012-2030, Woonvisie (2017+)
- Bestemmingsplannen

Hierin komen vele zaken aan de orde die van belang zijn voor een goed woonklimaat maar ook ingaan op een evenredige verdeling van het woningbouwprogramma.

### Regionale agenda "Wonen in De Bevelanden 2025"

#### Regionale woningmarktafspraken

De regionale agenda "Wonen in De Bevelanden 2025' is vastgesteld door de gemeenteraden van de 5 deelnemende gemeenten: Borsele, Goes, Kapelle, Noord-Beveland en Reimerswaal. De agenda vormt de basis voor gezamenlijke aanpak van de woningmarkt.

#### Kwaliteit

De kwaliteit van de bestaande woningvoorraad staat onder druk. Dit komt onder andere door financieel-economische en demografische veranderingen. De economische- en kredietcrisis hebben gezorgd voor strengere hypotheekeisen, woningwaardedaling en stagnatie in bouw en verkoop van nieuwe woningen. Demografische veranderingen hebben zeker op lange termijn grote invloed op een verandering in de leeftijdsopbouw van de bevolking en samenstelling van de huishoudens. Dit komt door de vergrijzing, ontgroening en verdunning van de inwoners en huishoudens. Deze veranderingen hebben invloed op de leefbaarheid in dorpen en wijken.

#### Regionaal

Niet alleen in de gemeente Kapelle is dit proces gaande maar ook in de omliggende gemeenten in de regio De Bevelanden doen deze ontwikkelingen zich voor. Aangezien er relaties bestaan tussen de lokale woningmarkten in de regio zijn er gezamenlijk afspraken gemaakt over hoe de toekomstige woningvoorraad er uit moet gaan zien en hoe dit aangepakt gaat worden. De provincie Zeeland vraagt dat ook van de regio.

#### Verkenning woningmarkt

Belangrijke input voor de regionale woningmarktafspraken is de regionale woningmarktverkenning van eind 2012. Dit marktonderzoek geeft een beeld van de toekomstige bewoners van de regio en de behoefte aan woningen die daaraan gekoppeld is. Daarnaast zijn er gesprekken gevoerd met belangenorganisaties van gebruikers, bouwers, verkopers en ontwikkelaars van woningen.

#### Agenda Wonen

Het resultaat is de vastgestelde agenda "Wonen in De Bevelanden 2025". De gemaakte afspraken vormen de basis voor gezamenlijke aanpak van de woningmarkt. De aanpak van de (met name particuliere) bestaande woningvoorraad is een belangrijk speerpunt in het beleid.

#### Kaders

De woningmarktafspraken bieden de kaders voor ontwikkelingen in de woningvoorraad. Voor gemeente Kapelle houdt dit in dat de afspraken worden ingezet om te sturen op nieuwbouw van de juiste typen woningen op de juiste locaties, zodat er een meerwaarde aan de bestaande woningvoorraad wordt toegevoegd. Daarnaast wordt in de regio gewerkt aan projecten om de verbetering van de particuliere woningvoorraad te stimuleren en te kunnen anticiperen op de scheiding van wonen en zorg.

#### Woningbouwprogramma

De betreffende woning op de onderhavige kavel is opgenomen in het woningbouwprogramma en de regionale agenda.

### Woonvisie (2017+)

De Woonvisie gaat uit van vergrijzing en individualisering van het toenemend aantal huishoudens, dat leidt tot een daling van de gemiddelde woningbezetting. Hierdoor zijn in de toekomst extra zorgwoningen of levensloopbestendige woningen nodig.

### Structuurvisie 2012-2030

De Structuurvisie bevat de gemeentelijke visie op de ruimtelijke ontwikkeling van de gemeente. Met als hoofddoel behoud en verdere ontwikkeling van een aantrekkelijke gemeente Kapelle.

Kapelle is een bloeiende gemeente en dit wil het gemeentebestuur zo houden. Kapelle is aantrekkelijk om te wonen, te werken en te recreëren.

De opgaven en kansen liggen daarom vooral in het onderhouden en versterken van bestaande kwaliteiten. Daarnaast verdienen de ruimtelijke kwaliteit, het functioneren van de bedrijventerreinen en de voorzieningen en de kansen in de recreatie nadrukkelijk de aandacht om deze toekomstgericht te maken en te behouden.

In de structuurvisie is aangegeven dat de gemeente het volgende voor wat betreft het woon- en leefklimaat wil bereiken.

Het uitstekende woon‐ en leefklimaat moet behouden blijven en versterkt worden, door:

- Voldoende geschikte woningen voor de bevolkingsontwikkeling in de gemeente.
- De bestaande kernen en woningbouwlocaties benutten voor woningbouw, met behoud van het dorps karakter.
- Kwaliteit vóór kwantiteit! In kleine aantallen bouwen voor de behoefte en de bestaande voorraad aanpassen aan de wensen van de tijd.
- Waar nodig verbeteren van de kwaliteit van de bestaande woningvoorraad en woonomgeving: planmatige aanpak, met oog voor samenhang verschillende aspecten leefomgeving.
- Inzetten op levensloopbestendig en energiezuinig bouwen.
- Bieden van beperkte mogelijkheden voor bijzondere woonmilieus voor (boven)lokale behoefte in de vorm van landgoedwonen.

### Bestemmingsplan:

Zie hiervoor par. 2.2.

### Conclusie

Geconcludeerd kan worden dat het beoogd initiatief wel past binnen het gemeentelijk beleid maar niet binnen het bestemmingsplan vanwege de situering.

## 4. Ontwikkeling en inrichting

### **4.1. Stedenbouwkundige aspecten**

De beoogde locatie is gelegen in de bebouwde kom van Wemeldinge, in de zuidelijke oksel van de Tsplitsing van de Brouwerijweg met de Wemeldingse Zandweg.

De planlocatie bestaat uit een onbebouwd perceel dat nu in gebruik is als fruitboomgaard.

Het langgerekte perceel heeft een oppervlakte van 7630 m². Op de betreffende gronden rust reeds een woonbestemming met een bouwvlak. Dit bouwvlak is op een vrij korte afstand ten opzichte van de straat gesitueerd, te weten 5 meter.

De woning tegenover de planlocatie is gelegen op een afstand van ruim 16 meter tot de straat.

Door de nieuwe woning ook op een ruimere afstand tot de weggrens te projecteren ontstaat er meer symmetrie en beter overzicht op de kruising.

Figuur 05, bestaand bouwvlak en voorstel situering nieuw bouwvlak

### **4.2. Beeldkwaliteit**

Op de locatie is een vrijstaande woning beoogd. Vrijstaand houdt in dat het hoofdgebouw minimaal 3 meter uit de perceelsgrens gesitueerd is. Het toetsingskader voor het ontwerp van de nieuwe woning is het vigerend welstandsbeleid. De overige voorschriften wat hoogte en oppervlakte bouwvlak betreft blijven ongewijzigd.

### **4.3. Verkeer**

Naast of achter de woning is ruimte voor het realiseren van een garage. Doordat de voorgevelrooilijn op een redelijke afstand gelegen is ten opzichte van de straat ontstaat er voldoende parkeergelegenheid op eigen terrein en is het niet nodig om rekening te houden met parkeergelegenheid op de straat. Aansluitend aan de oprit naar de garage zullen 3 parkeerplaatsen op eigen terrein worden gerealiseerd.

### **4.4. Conclusie**

Het verder naar achter verplaatsen van het bouwvlak op deze locatie komt ten goede aan het overzicht op de kruising en vormt gelet op de ligging van de nieuwe voorgevelrooilijn meer symmetrie met de tegenoverliggende woning. De uitstraling van de nieuwe woning zal mede bepalend zijn voor de ruimtelijke kwaliteit van deze omgeving. Derhalve vormt dit geen belemmering voor de uitvoering/voortgang van het planinitiatief.

## 5. Sectorale Toetsen

### **5.1. Bodem**

Het beleid van de overheid gaat uit van het principe dat de bodem geschikt dient te zijn voor de beoogde functie. De gewenste functie bepaalt als het ware de gewenste bodemkwaliteit. Voor alle bestemmingen waar een functiewijziging of herinrichting wordt voorzien, dient tenminste het eerste deel van het verkennend bodemonderzoek (historisch onderzoek) te worden verricht. Indien op grond van historische informatie blijkt dat in het verleden activiteiten hebben plaatsgevonden met een verhoogd risico op bodemverontreiniging, dan dient een volledig verkennend bodemonderzoek te worden uitgevoerd. Op basis van geconstateerde belemmeringen uit dit onderzoek, kan vervolgens worden nagegaan welke maatregelen moeten worden genomen om die belemmeringen weg te nemen (functiegericht saneren).

Tevens is wettelijk bepaald dat een vergunningplichtig bouwwerk niet mag worden gebouwd op een zodanig verontreinigd terrein dat schade of gevaar is te verwachten voor de gezondheid van de gebruikers of voor het milieu.

### Onderzoeken

Door De Klerk Milieuadvies is in juli 2011 een verkennend bodemonderzoek en in december 2011 een indicatief bodemonderzoek uitgevoerd. Zie hiervoor de bijlagen.

Uit het eerste rapport blijkt dat er een lichte verontreiniging is met bestrijdingsmiddelen, maar dat er geen risico's zijn voor mens, milieu en verspreiding van de verontreiniging.

Uit het tweede rapport (van het achterste/zuidelijke deel van het perceel) blijkt dat er sprake is van sterke verontreiniging met DDT en DDE.

Er is herhaaldelijk gesproken over een mogelijke verklaring tussen de beide verschillende onderzoeksresultaten, maar zoals in het tweede rapport vermeld: er is geen directe verklaring voor het verschil in resultaten.

Op verzoek van de gemeente Kapelle is in januari 2012 opnieuw de rapportage van het verkennend onderzoek van het noordelijke deel van het perceel beoordeeld. Hieruit is gebleken dat in de eerste rapportage helaas een fout geslopen is en dat in de grond sprake is van een overschrijding van de interventiewaarden voor bestrijdingsmiddelen. Dat betekent dat de gemeente op basis van de nieuwe resultaten niet zondermeer medewerking kan verlenen om hier een woning op te bouwen.

Tijdens het overleg tussen betrokken partijen is de volgende optie besproken: Bovenste laag grond (30 cm) wordt afgegraven, het betreft het noordelijk deel van het perceel (tuin en bouwblok, ca 1000m2). Gemeente en provincie zijn akkoord met het voorstel afgegraven grond te herschikken op eigen grond in een nuttige toepassing, een geluidswal. Deze geluidswal wordt dan geplaatst aan de westzijde van het perceel, aan de Wemeldingse Zandweg. Er zal dan wel aanvulling met een laag van 30 centimeter moeten plaatsvinden.

Voor het uitvoeren van de werkzaamheden dient rekening te worden gehouden met de uitvoering door erkende bodemintermediairs. Dat betekent dat zowel de uitvoering als de begeleiding door erkende bedrijven moet plaatsvinden. Tevens dient voorafgaand aan de werkzaamheden een BUS melding bij de provincie te worden gedaan.

### Conclusie:

Uit de resultaten van het bodemonderzoek blijkt dat er noodzakelijke sanering plaats dient te vinden zoals hiervoor nader is omschreven. Na sanering zijn er geen bijkomende risico's voor de volksgezondheid en het milieu te verwachten met betrekking tot het voorgenomen initiatief.

### **5.2. Archeologie**

In 1992 is het Verdrag van Valetta (Malta) door de landen van de EU, waaronder Nederland, ondertekend. Dit verdrag verplicht de Europese overheden tot het beschermen van archeologisch erfgoed. Hierbij wordt als uitgangspunt gehanteerd dat archeologische waarden in principe in situ (in de bodem) bewaard zullen moeten blijven. Dat wil zeggen dat er naar gestreefd moet worden om de waarde te laten zitten waar het zit. Indien dit niet mogelijk blijkt, bijvoorbeeld bij bouwplannen, dan moeten de waarden worden opgegraven en ex situ (elders) worden bewaard.

Op 20 december 2011 heeft de gemeenteraad van Kapelle de 'beleidsnota archeologie gemeente Kapelle' vastgesteld. De aanleiding van deze beleidsnota is de invoering van de Wet op de archeologische monumentenzorg (opgenomen in de Monumentenwet 1988).

Op basis van deze wet moet de gemeente bij de vaststelling van bestemmingsplannen rekening houden met bekende en te verwachten archeologische waarden. In de praktijk betekent dit dat voor bodemverstorende activiteiten, zoals bouwen of slopen, in sommige gevallen er archeologisch onderzoek moet worden uitgevoerd. Op grond van Artikel 41a van de Monumentenwet kan de gemeenteraad afwijkende oppervlakten vaststellen voor de plicht tot het doen van archeologisch onderzoek bij bodemverstorende activiteiten. Met de vaststelling van de beleidsnota geeft de gemeenteraad invulling aan deze bevoegdheid. Deze beleidsnota werkt door in de gemeentelijke bestemmingsplannen en bij het verlenen van omgevingsvergunningen.

Voor het deel gelegen in het bestemmingsplan "Buitengebied" is de dubbelbestemming 'Waarde-Archeolgie-4" van toepassing. Dit houdt kort gezegd in dat er bij een ingreep groter dan 250 m² een nader archeologisch onderzoek nodig is. Deze dubbelbestemming blijft ongewijzigd van toepassing.

In het deel dat valt binnen de bebouwde kom is geen archeologische waarde in het bestemmingsplan hiervoor opgenomen. In de nieuwe situatie wordt voor het gehele perceel de voornoemde dubbelbestemming toegekend.

De afgraving met betrekking tot de bodemsanering is niet dieper dan 30 cm en derhalve is dit niet van invloed op de archeologische waarden.

### Conclusie:

Met dit bestemmingsplan wordt aan het gehele perceel de bestemming 'Waarde archeologie' toegekend. Het belang van eventuele archeologische waarden is daarmee voldoende gewaarborgd.

### **5.3. Water**

### Waterhuishouding

Met ingang van 14 februari 2001 moet voor alle nieuwe plannen en ruimtelijke besluiten een watertoets worden uitgevoerd. Op genoemde datum is namelijk de "Startovereenkomst Waterbeleid 21e eeuw" getekend tussen rijk, de provincies, de unie van waterschappen en de Vereniging van Nederlandse Gemeenten. Tevens is per 1 november 2003 door wijziging van de Bro een watertoets in ruimtelijke plannen verplicht geworden.

De watertoets omvat het vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen en besluiten, geconcretiseerd in termen van vasthouden, bergen en afvoeren van water. Belangrijk is de vraag of het project consequenties heeft voor de waterhuishouding in het (plan)gebied.

### Grootte van het plan:

Op dit moment is er op het perceel een bouwvlak gesitueerd. Dit bouwvlak blijft qua omvang gelijk, het wordt alleen verder naar achter geschoven. Er treedt hierdoor geen wijziging op met betrekking tot de waterhuishouding.

### Waterkeringen:

Niet van toepassing om reden dat er geen sprake is van een waterkeringbelang.

#### Waterschapswegen:

Niet van toepassing om reden dat de locatie gelegen is binnen de bebouwde kom.

### Waterbeheer (incl. grondwater):

### Waterbeheer:

De provincie Zeeland streeft samen met het waterschap naar duurzame 'watersystemen' in Zeeland. Eén van de middelen hiervoor zijn de (provinciale) waterkansenkaarten. De kaarten geven aan waar functies vanuit het watersysteem/beheer optimaal bediend kunnen worden (kleine risico's voor wateroverlast en vochttekort) en het waterbeheer in beginsel tegen de laagste kosten kan worden uitgevoerd.

De planlocatie is gelegen op 'schor-lichte' grond, zettinggevoelig, met geringe belvorming en geen infiltratiemogelijkheden. In dit gebied zijn geen grondwaterproblemen bekend. De planlocatie is niet gelegen in een kwetsbaar/beschermingsgebied.

#### Oppervlaktewater

De hemelwaterriolering van de daken en verhardingen zullen gescheiden aangelegd worden tot aan de voorste erfgrens waarna ze aangesloten worden op de gemeentelijke riolering.

#### Grondwater

Betreffend gebied is niet gelegen in een kwetsbaar gebied. Er zijn geen grondwaterproblemen bekend op en rond deze planlocatie

#### Riolering

De riolering zal gescheiden aangelegd worden, de vuilwaterriolering zal vanaf de erfgrens van gemeentewege aangesloten worden op de in de straat aanwezige riolering.

#### Waterkwaliteit

Realisering van betreffend plan geeft, mede gelet op de geringe ingreep in het plangebied, geen consequenties voor de grond- en oppervlaktewaterkwaliteit.

### Duurzaamheid

Bij het kiezen van de materialen wordt in overweging genomen om materialen toe te passen die geen nadelige gevolgen hebben voor het milieu (niet "uitlogende" materialen).

### Conclusie:

Realisering van het initiatief geeft geen consequenties voor de waterhuishouding in de (directe) omgeving van de planlocatie.

| Thema en water(beheer)doelstelling                                                                                                                                                                                                                                                                                                                                            | Uitwerking                                                                                                                                                                                                                                                                                                                           |
|-------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| Veiligheid waterkeringen<br>Waarborgen van het veiligheidsniveau en rekening<br>houden met de daarvoor benodigde ruimte.                                                                                                                                                                                                                                                      | De bouwlocatie is niet gesitueerd nabij een waterkering.                                                                                                                                                                                                                                                                             |
| Voorkomen overlast door oppervlaktewater<br>Het plan biedt voldoende ruimte voor het<br>vasthouden, bergen en afvoeren van water.<br>Waarborgen van voldoende bouwpeil om<br>inundatie vanuit oppervlaktewater in<br>maatgevende situaties te voorkomen. Rekening<br>houden met de gevolgen van klimaatverandering en<br>de kans op extreme weersituaties.                    | Het plan bestaat alleen uit het verleggen van een<br>bestaand bouwvlak met enkele meters naar achteren. Dit<br>geeft geen nadelige consequentie ten opzichte van de<br>bestaande situatie wat de waterhuishouding betreft.                                                                                                           |
| Voorkomen overlast door hemel- en afvalwater<br>(inclusief water op straat / overlast)<br>Waarborgen optimale werking van de zuiveringen/<br>RWZI's en van de (gemeentelijke) rioleringen.<br>Afkoppelen van (schone) verharde oppervlakken in<br>verband met de reductie van hydraulische belasting<br>van de RWZI, het transportsysteem en het beperken<br>van overstorten. | Er wordt een gescheiden stelsel aangelegd, waarbij de<br>hemelwater-afvoeren van daken, opritten, en terrassen<br>zullen lozen op de gemeentelijke schoonwaterriolering in<br>de straat of direct op de naastgelegen sloot. De<br>vuilwaterriolering zal aangesloten worden op de<br>gemeentelijke vuilwater riolering in de straat. |
| Thema en water(beheer)doelstelling                                                                                                                                                                                                                                                                                                                                            | Uitwerking                                                                                                                                                                                                                                                                                                                           |
| Grondwaterkwantiteit en verdroging<br>Tegengaan / verhelpen van grondwateroverlast<br>en -tekort. Rekening houden met de gevolgen<br>van klimaatverandering. Beschermen van<br>infiltratiegebieden en –mogelijkheden.                                                                                                                                                         | Er wordt geen grondwater onttrokken.<br>Grondwateroverlast is er in de huidige situatie niet en<br>wordt ook in de nieuwe situatie niet verwacht. Vloerpeil<br>woning wordt afgestemd op dezelfde hoogte als de<br>omliggende woningen.                                                                                              |
| Grondwaterkwaliteit<br>Behoud / realisatie van een goede grondwater<br>kwaliteit. Denk aan<br>grondwaterbeschermingsgebieden.                                                                                                                                                                                                                                                 | Er wordt niet gebouwd in een infiltratiegebied,<br>natuurgebied of gebied voor drinkwatervoorziening.                                                                                                                                                                                                                                |
| Oppervlaktewaterkwaliteit<br>Behoud / realisatie van goede oppervlaktewater<br>kwaliteit. Vergroten van de veerkracht van het<br>watersysteem. Toepassing van de trits<br>schoonhouden, scheiden en zuiveren.                                                                                                                                                                 | Er zijn geen nadelige gevolgen voor de waterkwaliteit.                                                                                                                                                                                                                                                                               |
| Volksgezondheid (water gerelateerd)<br>Minimaliseren risico watergerelateerde ziekten en<br>plagen. Voorkomen van verdrinkingsgevaar/-risico's<br>via o.a. de daarvoor benodigde ruimte.                                                                                                                                                                                      | Er zijn geen overstorten die uitkomen op het<br>oppervlaktewater in het plangebied.                                                                                                                                                                                                                                                  |
| Bodemdaling<br>Voorkomen van maatregelen die (extra)<br>maaiveldsdalingen in zettinggevoelige gebieden<br>kunnen veroorzaken.                                                                                                                                                                                                                                                 | De polderpeilen worden niet aangepast. Bodemdaling zal<br>niet optreden                                                                                                                                                                                                                                                              |
| Natte natuur<br>Ontwikkeling/bescherming van een rijke gevarieerde<br>en natuurlijk karakteristieke aquatische natuur.                                                                                                                                                                                                                                                        | De natuurwaarden worden niet aangetast                                                                                                                                                                                                                                                                                               |
| Onderhoud oppervlaktewater<br>Oppervlaktewater moet adequaat onderhouden<br>worden. Rekening houden met obstakelvrije<br>onderhoudsstroken vrij van bebouwing en opgaande<br>(hout)beplanting.                                                                                                                                                                                | De nieuwe woning blijft op ruime afstand van de sloot (><br>10 meter)                                                                                                                                                                                                                                                                |

| Andere belangen waterbeheer                                                                                                                                                                |                                                                                       |
|--------------------------------------------------------------------------------------------------------------------------------------------------------------------------------------------|---------------------------------------------------------------------------------------|
| Relatie met eigendom waterbeheerder<br>Ruimtelijke ontwikkelingen mogen de<br>werking van objecten (terreinen, milieuzonering)<br>van de waterbeheerder niet belemmeren.                   | Niet van toepassing                                                                   |
| Scheepvaart en/of wegbeheer<br>Goede bereikbaarheid en in stand houden van veilige<br>vaarwegen en wegen in beheer en onderhoud bij<br>Rijkswaterstaat, de provincie en/of het waterschap. | Er vind geen wijziging in sloten of vaarwater plaats.<br>Toename van verkeer is nihil |

### **5.4. Ecologie**

#### Wet natuurbescherming

Vanaf 1 januari 2017 is de nieuwe Wet natuurbescherming ingegaan. Deze wet vervangt 3 wetten: de Natuurbeschermingswet 1998, de Boswet en de Flora- en faunawet. Met 1 wet en minder regels wordt het makkelijker om de wet toe te passen. Met deze wet worden de Europese natuurbeschermingsrichtlijnen (de Vogel- en Habitatrichtlijn) zo helder mogelijk geïmplementeerd. Bovendien sluit het instrumentarium van de Wet natuurbescherming aan op het huidige omgevingsrecht en de toekomstige Omgevingswet.

Met de Wet natuurbescherming wordt ook de bevoegdheid tot het verlenen van ontheffing van de soortenbeschermingsbepalingen gedecentraliseerd naar provincies. Deze bevoegdheid lag voorheen bij het Rijk en werd in de praktijk uitgevoerd door de Rijksdienst voor Ondernemend Nederland (RVO.nl).

De doelstelling van de Wet natuurbescherming is de bescherming en het behoud van de gunstige staat van instandhouding van in het wild levende planten- en diersoorten.

In deze wet is een zorgplicht opgenomen. De zorgplicht geldt altijd en voor alle planten en dieren, of ze nu beschermd zijn of niet, en in het geval dat ze beschermd zijn ook als er ontheffing of vrijstelling is verleend. De zorgplicht betekent niet dat er geen dieren mogen worden gedood, maar wel dat dit, indien noodzakelijk, op zodanige wijze gebeurt dat het lijden zo beperkt mogelijk is.

### Provinciaal beleid

In het Omgevingsplan Zeeland is het Natuurnetwerk Zeeland (NNZ) vastgelegd. Deze is ook nader uitgewerkt in het Natuurgebiedsplan.

Daarnaast geldt dat in de PRV Zeeland in artikel 2.12 de Afwegingszone natuurgebieden is opgenomen. Dit betekent dat in de toelichting bij een bestemmingsplan waarin bestemmingen worden aangewezen dan wel regels worden gegeven voor gronden die zijn gelegen binnen 100 meter rond natuurgebieden, niet zijnde binnendijken inzicht wordt gegeven in de afweging van de bescherming van de natuurbelangen. Tenminste wordt aandacht besteed aan het belang van het behoud van openheid van het gebied en de verstoringsgevoeligheid van het natuurgebied.

#### Stikstofdepositie

Om de stikstofdepositie op Natura2000 gebieden terug te dringen heeft het ministerie van l&M samen met o.a. het ministerie van EL&I het PAS ontwikkeld. PAS staat voor Programmatische Aanpak Stikstof. In het PAS worden maatregelen opgenomen om de stikstofdepositie terug te brengen en hiermee de biodiversiteit in de Natura2000 gebieden te beschermen. Als een bestemmingsplan een mogelijke toename van de stikstofemissie toestaat, moet in het plan gemotiveerd worden hoe de depositie eruit ziet en hoe zich dat verhoudt tot de kritische depositiewaarde en de achtergrondwaarde. Voorgestane ontwikkeling zal geen grotere verkeersaantrekkende werking hebben dan in de huidige situatie te verwachten is. De waarde van stikstofdepositie zal om die reden naar verwachting niet toenemen.

#### Beschrijving projectlocatie:

De projectlocatie bestaat uit een onbebouwd perceel met daarop fruitbomen. Deze fruitboomgaard wordt nog actief gebruikt door een fruitkweker zolang de woning nog niet gebouwd is. Daarna zal deze boomgaard voor zover noodzakelijk gerooid worden.

#### Broedvogels

In de bomen en struiken in het plangebied zullen zeker enkele algemene vogels (zoals huismus of merel) tot broeden komen. Het is verboden broedende vogels te verstoren. Bij verwijdering van deze structuren, dient hiermee in de werkzaamheden (alle kap- en rooiwerkzaamheden buiten het broedseizoen) rekening te worden gehouden (broedseizoen globaal tussen 15 maart en 15 juli. Bron:www.vogelbescherming.nl).

Streng beschermde vogels zoals roofvogels, uilen of spechten worden door het ontbreken van geschikte permanente broedstructuren niet verwacht.

#### Zoogdieren

Er zijn in september 2017 geen strikt beschermde zoogdieren of sporen hiervan aangetroffen. Toch is het mogelijk dat er een enkel individu van een beschermde soort op de locatie kan worden aangetroffen, zoals egel (Erinaceus europaeus), bunzing (Mustela putorius), mol (Talpa europea), konijn (Oryctolagus cuniculus), veldmuis (Microtus arvalis) en spitsmuizen.

Deze soorten zijn weliswaar beschermd middels de Wet natuurbescherming, maar worden aangeduid als algemene soorten, waarvoor in het kader van ruimtelijke ontwikkelingen geen ontheffing meer hoeft te worden aangevraagd.

Foeragerende vleermuizen rondom het plangebied zijn niet ongewoon. In de omgeving zullen vooral algemene soorten zoals gewone- en ruige dwergvleermuis (Pipistrellus nathusii en Pipistrellus pipistrellus) en laatvlieger (Eptesicus serotinus) voorkomen. Deze dieren zijn cultuurvolgers en maken vaak gebruik van lijnvormige groen- en bebouwingsstructuren en straatverlichting.

Overwinterende vleermuizen worden voornamelijk gevonden in mergelgroeven, kelders, oude forten, bunkers en bruggen. Allemaal locaties met een hoge luchtvochtigheid, constante lage temperatuur en ontbreken van tocht.

Boom-bewonende vleermuizen worden op de locatie niet verwacht door het ontbreken van bomen met de juiste omvang, leeftijd en toestand. Het beoogd initiatief zal geen nadelige gevolgen opleveren voor betreffend soort. Het plangebied zelf is niet van belang voor de instandhouding van lokale populaties van een beschermde soort onder andere omdat er geen vaste verblijfslocaties zoals winterkolonies of kraamkamers aanwezig zijn op de locatie. Hiervan zijn geen sporen aangetroffen.

Beoogde locatie valt niet in een aangewezen Natura 2000-gebied en is ook niet in de directe nabijheid daarvan gelegen. Gebiedsbescherming is derhalve niet aan de orde.

Het kavel biedt geen mogelijkheden/gelegenheden tot het voorkomen van bijzondere plant- en diersoorten. Om het bouwplan te kunnen realiseren is er een noodzaak de bestaande fruitbomen te verwijderen. Het kappen van de fruitbomen zal plaats vinden buiten de broedtijd (15 maart - 15 juli).

#### Effecten op beschermde plant- en diersoorten

Het voorkomen van de soorten wordt door uitvoering van beoogd bouwplan niet in gevaar gebracht, om reden dat door de voorgestelde plannen de aanwezige diersoorten in de directe omgeving van het bouwterrein voldoende gelegenheid hebben om zich te verplaatsen naar de in de directe omgeving bestaande vegetatie en/of leefomgeving.

#### Zorgvuldig handelen

Het rooien van de fruitbomen kan worden uitgevoerd buiten de broedtijd. Er hoeft geen ontheffing te worden gevraagd van regels van de wet Natuurbescherming als met het broeden van de vogels wordt rekening gehouden.

### Conclusie

Geconcludeerd wordt dat voor de beoogde ontwikkeling geen ontheffing in het kader van de Wet natuurbescherming vereist is. Hierbij dient wel gewerkt te worden volgens de principes van zorgvuldig handelen en mogen broedvogels niet verstoord worden. Wat de gebiedsbescherming betreft mag worden geconcludeerd dat de Wet natuurbescherming geen beletsel vormt voor de ontwikkeling.

### **5.5. Luchtkwaliteit**

Op 15 november 2007 (Stb. 2007, 434) is de Wet luchtkwaliteit in werking getreden en vervangt dit het Besluit luchtkwaliteit 2005. De aanleiding daartoe is de maatschappelijke discussie die ontstond als gevolg van de directe koppeling tussen ruimtelijke ordeningsprojecten en luchtkwaliteit. De directe koppeling had tot gevolg dat veel geplande (en als noodzakelijk of gewenst ervaren) projecten geen doorgang konden vinden in overschrijdingsgebieden.

In de algemene maatregel van bestuur 'Niet in betekenende mate bijdragen' (Besluit NIBM) en de ministeriële regeling NIBM (Regeling NIBM) zijn de uitvoeringsregels vastgelegd die betrekking hebben op het begrip NIBM. Voor de periode tussen het in werking treden van de 'Wet luchtkwaliteit' en het verlenen van derogatie door de EU was het begrip 'niet in betekenende mate' gedefinieerd als 1% van de grenswaarde voor NO2 en PM10. Na verlening van derogatie en de inwerkingtreding van het NSL per 1 augustus 2009 is de definitie van NIBM verschoven naar 3% van de grenswaarde. In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ook als het bevoegd gezag op een andere wijze, bijvoorbeeld door berekeningen, aannemelijk kan maken dat het geplande project NIBM bijdraagt, kan toetsing aan de grenswaarden voor luchtkwaliteit achterwege blijven.

Voor kleinere ruimtelijke en verkeersplannen die effect kunnen hebben op de luchtkwaliteit heeft VROM in samenwerking met InfoMil een specifieke rekentool ontwikkeld. Daarmee kan op een eenvoudige en snelle manier worden bepaald of een plan niet in betekenende mate bijdraagt (NIBM) aan luchtverontreiniging.

Het grote voordeel van deze NIBM rekentool is dat slechts een beperkt aantal invoergegevens nodig is. Alleen het extra aantal voertuigbewegingen en het aandeel vrachtverkeer worden ingevoerd. Voor de overige invoergegevens is in de tool uitgegaan van worst-case. Met beperkte invoergegevens kan dus worden vastgesteld of een plan NIBM is. De onderzoekslasten voor een gemeente kunnen daardoor bij kleinere plannen zeer beperkt blijven.

Hieronder zijn de invoergegevens en uitkomst weergegeven.

| Acroid yan your piair ay an taontainanten                      |               |      |
|----------------------------------------------------------------|---------------|------|
| Extra verkeer als gevolg van het plan                          |               |      |
| Extra voertuigen (weekdaggemiddelde)                           |               | 5    |
| Aandeel vrachtverkeer                                          |               | 1%   |
| Maximale bijdrage extra verkeer                                | NO2 in µg/m3  | 0.01 |
|                                                                | PM10 in µg/m3 | 0,00 |
| Grens voor "Niet In Betekenende Mate" in µg/m³                 |               | 1.2  |
| Conclusie                                                      |               |      |
| De bijdrage van het extra verkeer is niet in betekenende mate; |               |      |
| geen nader onderzoek nodig                                     |               |      |

### Conclusie:

De Wet luchtkwaliteit staat de uitvoering van het initiatief niet in de weg. Het plan bestaat uit het verleggen van een bestaand bouwvlak enkele meters naar achteren. De bestaande bouwmogelijkheid voor een woning wijzigt niet. Daardoor zal dit initiatief, in de praktijk, in niet betekende mate bijdragen aan de verslechtering van de luchtkwaliteit en voldoet derhalve uit het oogpunt van luchtkwaliteit aan de eisen van een goede ruimtelijke ordening.

### **5.6. Wegverkeerslawaai**

Ingevolge artikel 74 van de Wet geluidhinder (Wgh) zijn in principe alle wegen gezoneerd. Uitgezonderd op deze regel zijn wegen waarvoor een maximum snelheid van 30 km/uur geldt. De wegen in en om het plangebied vallen binnen de 30 km zone.

Als een geluidszone geheel of gedeeltelijk binnen het plangebied valt, moet bij de voorbereiding van een bestemmingsplan onderbouwd worden of de aanwezige geluidsbelasting van het autoverkeer op de nieuwe gevel onder de genormeerde waarden blijft. Om reden dat binnen een korte afstand de Wemeldingse Zandweg van een 30 km-zone overgaat naar een toegestane snelheid van 60 km valt deze zone gedeeltelijk over de planlocatie.

Om die reden is er door Akoestisch Adviesburo Van Lienden een akoestisch onderzoek uitgevoerd.

Uit het onderzoek blijkt het volgende:

Met de gehanteerde verkeersgegevens, ten tijde van het maatgevend jaar 2028, bedraagt het hoogst berekende gecumuleerde geluidniveau, ten gevolge van het verkeer op alle omringende wegen, op de rechtergevel van de nieuwbouwwoning Lden=53,4 dB (toetspunt 6_B op h1=4,5m1 P+). De rekenwaarde geldt exclusief een correctieaftrek voor verkeersgeluid (LVL) van 5 dB vanwege art. 110 lid g Wgh. De geluidbelasting op de rechter- en achtergevel ten gevolge van het verkeer op de Wemeldingse Zandweg komt uit op Lden=38,6 afgerond 39 dB. Het indienen van een verzoek om een hogere waarde (HW) aan het college van B&W van de gemeente Kapelle is NIET noodzakelijk.

Binnen het kader van de Wet geluidhinder (Wgh) zijn er GEEN geluidreducerende bron- e/o overdrachtsmaatregelen noodzakelijk. De hoogste geluidbelasting (Lden in dB) vanwege de verkeersintensiteit op de Wemeldingse Zandweg (50 km/uur) op de gevels van de geplande nieuwbouwwoning ligt met Lden = 39 dB ruim onder de voorkeursgrenswaarde van Lden=48 dB, en is binnen het kader van de Wet geluidhinder (Wgh) te vergunnen.

### Conclusie:

Geconcludeerd kan worden dat het aanwezige wegverkeerslawaai geen belemmering oplevert voor de realisering van beoogd initiatief.

### **5.7. Milieuzonering**

Beoogde locatie is gelegen binnen de bebouwde kom van Wemeldinge in een omgeving bestaande uit een concentratie van meerdere woningen. In de directe omgeving van de planlocatie zijn geen (agrarische) bedrijven gevestigd. Het dichtst bij gelegen agrarische bedrijf (fruitkweker)is gesitueerd aan de Wemeldingse Zandweg op een afstand van ruim 200 meter ten opzichte van de locatie van de nieuwe woning/bouwvlak.

Verder zijn er in de directe omgeving geen bedrijven gevestigd waarvoor een aan te houden richtafstand geldt.

Aan de zuidzijde van het lange perceel grenst de begraafplaats. Gelet op de afstand van het woonvlak tot de grens van de begraafplaats geeft dit geen nadelige consequenties voor het woongenot noch voor het gebruik als begraafplaats.

### Conclusie:

Geconcludeerd kan worden dat er geen bedrijven in de omgeving zijn gelegen die milieuhinder zullen veroorzaken op de planlocatie en dat de nieuwe woonbestemming niet beperkend zal werken voor bedrijven in de (wijdere)omgeving en overige (maatschappelijke) functies.

### **5.8. Externe Veiligheid**

#### Wet en regelgeving

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi), de richtlijnen voor vervoer gevaarlijke stoffen en het Besluit externe veiligheid buisleidingen vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op 2 maatstaven, te weten het plaatsgebonden risico en het groepsrisico.

#### Plaatsgebonden risico

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn, buisleiding etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

#### Groepsrisico

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, waarin de kans op overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als ijkpunt in de verantwoording (géén norm).

Voor elke verandering van het groepsrisico (af- of toename) in het invloedsgebied moet verantwoording worden afgelegd, over de wijze waarop de toelaatbaarheid van deze verandering in de besluitvorming is betrokken. Samen met de hoogte van het groepsrisico moeten andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Onderdeel van deze verantwoording is overleg met (advies vragen aan) de regionale brandweer.

#### (Beperkt) kwetsbare objecten

Er moet getoetst worden aan het Bevi, de richtlijnen voor vervoer gevaarlijke stoffen en het Besluit externe veiligheid buisleidingen wanneer bij een ontwikkeling (beperkt) kwetsbare objecten worden toegestaan. (Beperkt) kwetsbare objecten zijn o.a. woningen, scholen, ziekenhuizen, hotels, restaurants.

De beoogde woning in het plangebied betreft derhalve een kwetsbaar object.

#### Risicovolle activiteiten

In het kader van het plan moet bekeken worden of er in of in de nabijheid van het plan sprake is van risicovolle activiteiten (zoals Bevi-bedrijven, BRZO-bedrijven en transportroutes) of dat risicovolle activiteiten worden toegestaan. Hieronder zijn enkele kaartjes met gegevens overgenomen uit de landelijke risicokaart.

|                                                                                                                                                                                                                                                                                                                                                                                                                     |                                                                            | Landelijk                                                                           |                                                                   |
|---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|----------------------------------------------------------------------------|-------------------------------------------------------------------------------------|-------------------------------------------------------------------|
|                                                                                                                                                                                                                                                                                                                                                                                                                     |                                                                            |                                                                                     |                                                                   |
| 11755 - C.Z.A.V.                                                                                                                                                                                                                                                                                                                                                                                                    |                                                                            |                                                                                     |                                                                   |
| Kaartje                                                                                                                                                                                                                                                                                                                                                                                                             |                                                                            |                                                                                     |                                                                   |
|                                                                                                                                                                                                                                                                                                                                                                                                                     |                                                                            |                                                                                     |                                                                   |
|                                                                                                                                                                                                                                                                                                                                                                                                                     |                                                                            | Kanaal door Zuid-E                                                                  |                                                                   |
|                                                                                                                                                                                                                                                                                                                                                                                                                     | al door Zuid-Beveland                                                      |                                                                                     |                                                                   |
| 11755 - C.Z.A.V.                                                                                                                                                                                                                                                                                                                                                                                                    |                                                                            |                                                                                     |                                                                   |
| Type Opslag (Categorie C)<br>Specifieke informatie bij het type                                                                                                                                                                                                                                                                                                                                                     |                                                                            |                                                                                     |                                                                   |
| Gem. hoev. gevaarlijke stoffen [kg]<br>Richtlijn<br>Opslag in containers<br>Gasflessen, -partonen of spuitbussen<br>Opslag ADR klass 4<br>Opslag ADR klass 5.2                                                                                                                                                                                                                                                      | 20000000<br>PGS15<br>N<br>N<br>N<br>N                                      |                                                                                     |                                                                   |
| Specifieke informatie installatie                                                                                                                                                                                                                                                                                                                                                                                   |                                                                            |                                                                                     |                                                                   |
| Volgnummer<br>Type installatie<br>Naam van de installatie<br>Oppervlakte opslagplaats [m²]<br>Beschermingsniveau<br>Worden zeer giftige stoffen of<br>preparaten meer dan 100 keer per jaar                                                                                                                                                                                                                         | OPSLAG BINNEN<br>Opslag bestrijdingsmiddelen<br>300 - 400<br>1 - Hoog<br>N |                                                                                     |                                                                   |
| in de open lucht gelost en geladen?<br>Molecuulformule bekend                                                                                                                                                                                                                                                                                                                                                       | N                                                                          | 11755 - C.Z.A.V.                                                                    |                                                                   |
| Risicoafstanden                                                                                                                                                                                                                                                                                                                                                                                                     |                                                                            | lype Overig                                                                         |                                                                   |
| Bepaling plaatsgebonden risico (PR)<br>Risicoafstand (PR 10-6) [m]<br>Groepsrisico                                                                                                                                                                                                                                                                                                                                  | GENERIEK<br>20                                                             | Specifieke informatie installatie                                                   |                                                                   |
| Groepsrisico overschrijding<br>Afstand tot grens invloedsgebied<br>verantwoording groepsrisico [m]                                                                                                                                                                                                                                                                                                                  | N<br>90                                                                    | Categorie installatie<br>Volgnummer<br>Naam van de installatie<br>Soort installatie | Zeer licht ontvlambare vloeistoffen<br>1<br>Tank 2<br>bovengronds |
| Type Overig                                                                                                                                                                                                                                                                                                                                                                                                         |                                                                            | Hoeveelheid stoffen in het reservoir [1]<br>Risicoafstanden                         | 250000                                                            |
| Specifieke informatie installatie                                                                                                                                                                                                                                                                                                                                                                                   |                                                                            | Bepaling plaatsgebonden risico (PR)<br>Risicoafstand (PR 10-6) [m]                  | GENERIEK<br>D                                                     |
| Categorie installatie                                                                                                                                                                                                                                                                                                                                                                                               | Brandbare vloeistoffen                                                     | Specifieke informatie installatie                                                   |                                                                   |
| Volgnummer                                                                                                                                                                                                                                                                                                                                                                                                          |                                                                            |                                                                                     |                                                                   |
|                                                                                                                                                                                                                                                                                                                                                                                                                     | 1<br>Tank 4                                                                | Categorie installatie                                                               | Zeer licht ontvlambare vloeistoffen                               |
|                                                                                                                                                                                                                                                                                                                                                                                                                     | bovengronds                                                                | Volgnummer<br>Naam van de installatie                                               | 2<br>Tank 3                                                       |
|                                                                                                                                                                                                                                                                                                                                                                                                                     | 10000000                                                                   | Soort installatie                                                                   | bovengronds                                                       |
|                                                                                                                                                                                                                                                                                                                                                                                                                     | SPECIFIEK<br>0                                                             | Hoeveelheid stoffen in het reservoir [1]<br>Risicoafstanden                         | 350000                                                            |
|                                                                                                                                                                                                                                                                                                                                                                                                                     |                                                                            | Bepaling plaatsgebonden risico (PR)<br>Risicoafstand (PR 10-6) [m]                  | GENERIEK<br>0                                                     |
|                                                                                                                                                                                                                                                                                                                                                                                                                     | Brandbare vloeistoffen                                                     |                                                                                     |                                                                   |
|                                                                                                                                                                                                                                                                                                                                                                                                                     | 2<br>Tank 1                                                                |                                                                                     |                                                                   |
|                                                                                                                                                                                                                                                                                                                                                                                                                     | bovengronds                                                                |                                                                                     |                                                                   |
| Naam van de installatie<br>Soort installatie<br>Hoeveelheid stoffen in het reservoir [1]<br>Risicoafstanden<br>Bepaling plaatsgebonden risico (PR)<br>Risicoafstand (PR 10-6) [m]<br>Specifieke informatie installatie<br>Categorie installatie<br>Volgnummer<br>Naam van de installatie<br>Soort installatie<br>Hoeveelheid stoffen in het reservoir [1]<br>Risicoafstanden<br>Bepaling plaatsgebonden risico (PR) | 5000000<br>SPECIFIEK                                                       |                                                                                     |                                                                   |

#### Inrichtingen

Volgens de risicokaart worden er binnen een straal van 1 km geen risicovolle activiteiten uitgevoerd die van invloed kunnen zijn op de woon- en leefomgeving van de planlocatie.

#### Transport

De planlocatie is gelegen op een afstand van circa 1500 meter van het Kanaal door Zuid Beveland. Dit houdt in dat de planlocatie niet gelegen is in de risicozone van het kanaal. Wel is hij gelegen in de invloedsfeer hiervan. Echter betreft het hier een locatie waar reeds een woning realiseerbaar is op grond van het geldende bestemmingsplan, de locatie hiervan wordt alleen enkele meters naar achteren gesitueerd.

Conclusie:

In de directe nabijheid van de planlocatie zijn geen bedrijven gevestigd die vallen onder het BEVI. De propaantanks op de twee campings liggen op ruim 1 km van de planlocatie. De CZAV is een BEVIbedrijf, echter ook dit bedrijf ligt op ruim 1 km vanaf de planlocatie.

Het aspect externe veiligheid vormt derhalve geen belemmering voor het voorgestane initiatief.

### **5.9. Leidingen**

In de nabijheid van de beoogde locatie zijn geen planologisch relevante ondergrondse leidingen gelegen.

Voordat met de bouw begonnen wordt zal er een Klic-melding gedaan worden om eventuele overige leidingen te traceren.

Conclusie:

Het aspect leidingen vormt derhalve geen belemmering voor de voorgestane nieuwbouw van de woning.

### **5.10. Financiële haalbaarheid**

De financiële uitvoerbaarheid van het plan is aangetoond. Voor het plan is een overeenkomst gesloten tussen de gemeente en de initiatiefnemer. Hierdoor is het vaststellen van een exploitatieplan niet verplicht.

Conclusie:

Gelet op de inhoud van de overeenkomst is realisering van het project met betrekking tot de financiële aspecten voldoende gewaarborgd.

## 6. Bestemmingsregeling

### **6.1. Planvorm**

Het onderhavige postzegelbestemmingsplan betreft een gedetailleerd bestemmingsplan. Dit betekent dat de gronden in dit plan nauw omschreven bebouwing- en gebruiksmogelijkheden zijn toegekend. Alle nieuwe ruimtelijke plannen moeten op grond van de nieuwe Wet ruimtelijke ordening (Wro) en het Besluit ruimtelijke ordening (Bro), die op 1 juli 2008 zijn ingegaan, digitaal worden vervaardigd. De volledige verplichting van digitalisering en standaardisering van de bestemmingsplannen is op 1 januari 2010 ingegaan.

Het voorliggende postzegelbestemmingsplan is geheel op de nieuwe eisen toegespitst.

### **6.2. Toelichting op de bestemmingen**

De bestemmingen op zich blijven ongewijzigd, te weten Wonen en Tuin.

Zowel voor de bestemming "Wonen" als "Tuin" zijn de bestaande regels die gelden voor het bestemmingsplan "Kom Wemeldinge" onverminderd van kracht. Voor de dubbelbestemming "Waarde-Archeologie-4" zijn de meest recente regels die hiervoor gehanteerd worden van toepassing. Voor de verdere toelichting op deze bestemmingen wordt verwezen naar het bestemmingsplan "Kom Wemeldinge" en "Buitengebied, 2e herziening".

## 7. Maatschappelijke verantwoording

### **7.1. Inspraakprocedure**

Op grond van het bepaalde in artikel 3.8, lid 1, van de Wet op de ruimtelijke ordening (Wro) in samenhang met afdeling 3:12 van de Algemene Wet Bestuursrecht heeft het bestemmingsplan "Wemeldinge 5e herziening (Brouwerijweg 20)", vanaf 21 december 2017 zes weken ter inzage gelegen.

Hierop zijn geen zienswijzen ingediend.

### **7.2. Vaststelling**

Op 13 maart 2018 heeft de gemeenteraad het onderhavig bestemmingsplan "Wemeldinge 5 e herziening (Brouwerijweg 20)" ongewijzigd vastgesteld.

## Bijlagen

- Bodemonderzoekrapportages
- Akoestisch onderzoeksrapport