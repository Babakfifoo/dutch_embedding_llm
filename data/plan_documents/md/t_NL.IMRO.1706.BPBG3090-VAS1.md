# **BESTEMMINGSPLAN**

Gemeente Cranendonck

# **Bosch ong. (tussen 60 en 62) te Budel**

Identificatienr. NL.IMRO.1706.BPBG3090.VAS1 DATUM: 13 juli 2023 STATUS: VASTGESTELD

1

Toelichting

Gemeente Cranendonck

**Bosch ong. (tussen 60 en 62) te Budel**

auteur: ir. B. van Doormaal

Van Doormaal Advies Meiraap 2B 5087 CS Diessen

M: 06 22 35 78 62 E: bas@vandoormaaladvies.nl

# **Toelichting**

| 1 INLEIDING7                                                                                 |  |
|----------------------------------------------------------------------------------------------|--|
| 1.1 Aanleiding en doel 7                                                                     |  |
| 1.2 Ligging en begrenzing plangebied 9                                                       |  |
| 1.3 Leeswijzer 9                                                                             |  |
| 2 PLANBESCHRIJVING10                                                                         |  |
| 2.1 Functionele beschrijving omgeving plangebied 10                                          |  |
| 2.2 Beschrijving huidige situatie11                                                          |  |
| 2.3 Beschrijving beoogde situatie12                                                          |  |
| 2.3.1 Beoogde opzet12                                                                        |  |
| 2.3.2 Beoogde beeldkwaliteit12                                                               |  |
| 2.5 Verkeer 14                                                                               |  |
| 3 BELEIDSKADER16                                                                             |  |
| 3.1 Inleiding 16                                                                             |  |
| 3.2 Rijksbeleid16                                                                            |  |
| 3.2.1 Structuurvisie Infrastructuur en Ruimte (SVIR)16                                       |  |
| 3.2.2 Besluit en ministeriële regeling algemene regels ruimtelijke ordening (Barro, Rarro)17 |  |
| 3.2.3 Ladder voor duurzame verstedelijking (art. 3.1.6 lid 2 Bro)18                          |  |
| 3.3 Provinciaal beleid19                                                                     |  |
| 3.3.1 Omgevingsvisie Noord-Brabant19                                                         |  |
| 3.3.2 Interim omgevingsverordening Noord-Brabant20                                           |  |
| 3.3.3 Kwaliteitsverbetering landschap22                                                      |  |
| 3.3.4 Landschapsinvestering 22                                                               |  |
| 3.3.5 Ruimte-voor-ruimte kavel (artikel 3.79)22                                              |  |
| 3.4 Gemeentelijk beleid23                                                                    |  |
| 3.4.1 Ontwikkelperspectief buitengebied Cranendonck23                                        |  |
| 3.4.2 Visie Bebouwingsconcentraties25                                                        |  |
| 3.4.3 Bestemmingsplan Buitengebied26                                                         |  |
| 4 PLANOLOGISCH RELEVANTE (MILIEU)ASPECTEN28                                                  |  |
| 4.1 Inleiding 28                                                                             |  |
| 4.2 Bodem28                                                                                  |  |
| 4.3 Cultuurhistorie29                                                                        |  |
| 4.4 Archeologie30                                                                            |  |
| 4.5 Natuur31                                                                                 |  |
| 4.5.1 Relevante emissies en Wet Stikstofreductie en Natuurverbetering31                      |  |

|    | 4.6 Flora en fauna33                                          |  |
|----|---------------------------------------------------------------|--|
|    | 4.7 Wegverkeerslawaai33                                       |  |
|    | 4.8 Bedrijven en milieuzonering35                             |  |
|    | 4.8.1 Bedrijven en milieuzonering35                           |  |
|    | 4.8.2 Wet geurhinder en veehouderij36                         |  |
|    | 4.9 Externe veiligheid 40                                     |  |
|    | 4.10 Luchtkwaliteit 41                                        |  |
|    | 4.10.1 Effect op de luchtkwaliteit (NIBM)41                   |  |
|    | 4.10.2 Blootstelling aan verontreiniging 43                   |  |
|    | 4.11 Gezondheid44                                             |  |
|    | 4.11.1 Endotoxinen (varkens- en pluimveehouderijen)44         |  |
|    | 4.11.2 Geitenhouderijen 46                                    |  |
|    | 4.12 Kabels en leidingen46                                    |  |
|    | 4.13 Waterhuishouding 46                                      |  |
|    | 4.13.1 Keur 47                                                |  |
|    | 4.13.2 Beleid47                                               |  |
|    | 4.13.3 Waterschap de Dommel48                                 |  |
|    | 4.13.4 gemeentelijk beleid Cranendonck49                      |  |
|    | 4.13.5 Huishoudelijk afvalwater in nieuwe situatie 51         |  |
|    | 4.13.6 Kwaliteit van te lozen en infiltreren hemelwater51     |  |
|    | 4.14 Milieueffectrapportage en vormvrije m.e.r.-beoordeling51 |  |
|    | 5 JURIDISCHE PLANTOELICHTING 53                               |  |
|    | 5.1 Inleiding 53                                              |  |
|    | 5.2 Opbouw bestemmingsplan53                                  |  |
|    | 6 ECONOMISCHE UITVOERBAARHEID54                               |  |
|    | 6.1 Inleiding 54                                              |  |
|    | 6.2 Economische uitvoerbaarheid54                             |  |
|    | 7 MAATSCHAPPELIJKE UITVOERBAARHEID55                          |  |
|    | 7.1 Vooroverleg 55                                            |  |
|    | 7.2 Zienswijzen 55                                            |  |
|    | 8 BIJLAGEN56                                                  |  |
| 1. | Erfinrichtingsplan en Beeldkwaliteit56                        |  |
| 2. | Landschappelijk inpassingsplan 56                             |  |
| 3. | AERIUS-Berekening 56                                          |  |
| 4. | Verkennend bodemonderzoek 56                                  |  |
| 5. | Onderzoek flora en fauna 56                                   |  |

| 6. | Archeologisch onderzoek56 |  |
|----|---------------------------|--|
| 7. | Certificaat Bouwtitel 56  |  |

# <span id="page-6-0"></span>**1 INLEIDING**

#### <span id="page-6-1"></span>**1.1 Aanleiding en doel**

Nabij de brink Bosch-Boschdijk ligt het perceel dat oorspronkelijk hoorde bij de woning Bosch 60. Op het beoogde ruimte-voor-ruimteperceel, kadastraal bekend als perceel 1384 en 1513 (gedeeltelijk) binnen sectie K van gemeente Budel, wordt ten zuiden van de woning Bosch nummer 60 één Ruimtevoor-Ruimte kavel beoogd. Initiatiefnemer heeft een bouwtitel verworven bij de Ontwikkelmaatschappij Ruimte-voor-Ruimte. Op de locatie geldt het vigerende bestemmingsplan 'Buitengebied' (vastgesteld op 8-12-2009) alsmede het bestemmingsplan 'Herziening Buitengebied' (vastgesteld op 13-9-2011). De beoogde Ruimte-voor-Ruimte kavel is in het huidige planologisch kader grotendeels in de woonbestemming behorend bij de woningen op Bosch 58 en 60 gelegen en gedeeltelijk in een agrarische bestemming. Het huidige bestemmingsplan laat geen extra woning toe op het bestaande kavel.

In het bestemmingsplan is geen passende wijzigingsbevoegdheid opgenomen om een extra woning toe te voegen. Voor de beoogde ontwikkeling is derhalve een herziening van het bestemmingsplan nodig.

*Figuur: Huidige situatie perceel Bosch ongenummerd*

*Figuur: Beoogde situatie*

*Figuur: Huidige planologische situatie, plangebied rood omkaderd*

#### <span id="page-8-0"></span>**1.2 Ligging en begrenzing plangebied**

De ontwikkeling wordt beoogd aan de Bosch, ten zuiden van de woning aan Bosch 60. De planlocatie is daarmee gelegen in de bebouwingsconcentratie "Bosch-Boschdijk-Boschdijkdwarsstraat" ten oosten van de kern van Budel. De begrenzing van het plangebied is aangegeven op de verbeelding behorende bij dit bestemmingsplan.

#### <span id="page-8-1"></span>**1.3 Leeswijzer**

Na dit inleidende hoofdstuk wordt in hoofdstuk 2 van deze toelichting ingegaan op de huidige en beoogde situatie in het plangebied. Hoofdstuk 3 bevat een toetsing aan de geldende beleidskaders, waarbij wordt getoetst aan zowel nationaal, provinciaal als gemeentelijk beleid. Hoofdstuk 4 bevat een verantwoording over de wijze waarop rekening is gehouden met de milieuplanologische uitvoeringsaspecten alsmede met de in het plangebied en omgeving voorkomende waarden. Hoofdstuk 5 bevat een beschrijving van de juridische planopzet. In hoofdstuk 6 wordt ingegaan op de economische uitvoerbaarheid en tot slot wordt in hoofdstuk 7 de maatschappelijke uitvoerbaarheid behandeld.

## <span id="page-9-0"></span>**2 PLANBESCHRIJVING**

#### <span id="page-9-1"></span>**2.1 Functionele beschrijving omgeving plangebied**

De directe omgeving van het plangebied wordt gekenmerkt door voornamelijk burgerwoningen. Daarnaast zijn in de nabijheid een niet-agrarisch bedrijf gelegen op het adres Bosch 51 en een agrarisch bedrijf aan Boschdijk 2 en op de hoek Boschdijk 1c en Bosch 29a.

*Figuur: Kaart met omliggende functies. Bron: ruimtelijkeplannen.nl*

#### <span id="page-10-0"></span>**2.2 Beschrijving huidige situatie**

De beoogde planlocatie voor de Ruimte voor Ruimte woning is thans in gebruik als weiland bij de woning Bosch 54. Op het perceel bevindt zich nog een vervallen bijgebouw dat door initiatiefnemer verwijderd zal worden na wijziging van het bestemmingsplan voordat met de bouw van de woning gestart wordt.

De planlocatie is gelegen in de bebouwingsconcentratie "Bosch-Boschdijk-Boschdijkdwarsstraat" in het buitengebied van Budel. De enkelbestemmingen 'Agrarisch' en 'Wonen' zijn van toepassing op het plangebied.

*Figuur: Ligging plangebied in bestemmingsplan Buitengebied*

#### <span id="page-11-0"></span>**2.3 Beschrijving beoogde situatie**

#### <span id="page-11-1"></span>*2.3.1 Beoogde opzet*

In de beoogde situatie wordt één Ruimte voor Ruimte woning gerealiseerd binnen de planlocatie. De architectuur zal worden geïnspireerd op het landelijke karakter van de omliggende bebouwing waarbij een eigentijdse vertaling mogelijk is. De bebouwing bestaat uit 1 bouwlaag en wordt voorzien van een 'grote kap'. De woning ligt uit het midden van het perceel, meer aan de zijde van huisnummer 60, met de kap haaks op de weg. Hierdoor ligt de nadruk meer op het zijaanzicht van de woning en blijft er voldoende zicht op het achterliggende landschap.

De woning wordt levensloopbestendig uitgevoerd en heeft daarmee een langgerekte uitstraling.

*Figuur: Uitsnede Erfinrichtingsplan en beeldkwaliteit*

#### <span id="page-11-2"></span>*2.3.2 Beoogde beeldkwaliteit*

De Visie Bebouwingsconcentraties Cranendonck stelt eisen aan het perceel waarop de ruimte-voorruimte woning wordt gerealiseerd. De voorgeschreven frontbreedte van de kavel bedraagt minimaal 25 meter. Bij het plangebied is dit, op gelijke hoogte met de woning Bosch 60, slechts ca 22 meter. De kadastrale grens loopt echter schuin, in de breedte weg. De visuele frontbreedte is daarmee breder (zie bovenstaande figuur). Aangezien de toevoeging van de ruimte-voor-ruimte woning en de daarbij behorende landschappelijke inpassing de Brink versterkt heeft de raad van de gemeente Cranendonck aangegeven positief te staan tegenover het plan en besloten dat het in procedure gebracht kan worden. De visuele versterking van de Brink welke met het initiatief gerealiseerd wordt, is namelijk een genoemde en gewenste ruimtelijke ontwikkeling in de Visie Bebouwingsconcentraties Cranendonck. Verder wordt stedenbouwkundig het zijaanzicht zwaarder aangezet, waardoor de visuele frontbreedte van het perceel wordt vergroot. Daarnaast zal de nokrichting van het hoofdgebouw haaks op de weg liggen, waardoor zijdelings voldoende zicht naar het achterliggende landschap is. Dit is opgenomen in het Erfinrichting- en beeldkwaliteitsplan Bosch ong. als opgenomen als bijlage bij dit bestemmingsplan.

De beoogde bebouwing dient zich te voegen naar de bestaande bebouwing aan het lint, ondanks dat er een grote verscheidenheid is. Initiatiefnemer heeft een schuurwoning voor ogen hetgeen goed aansluit bij bouwwerken die passen in het buitengebied. Zij het met een moderne twist. Het uiterlijk van een dergelijke woning vraagt om bepaalde verhouding tussen dakhelling, kapgrootte en goothoogte. De combinatie van een goothoogte van 5 meter met een bouwhoogte van 8 meter conform het beleid van de gemeente Cranendonck past echter niet bij een schuurvorm. Bij een schuurvorm is het dakvlak in verhouding tot de hoogte van de gevels een stuk groter. Stedenbouwkundig gezien voegt een groter dakvlak gecombineerd met een lagere zijgevel zich beter naar het landschap. Door een maximale goot- en bouwhoogte op te nemen van respectievelijk 4 en 9 meter wordt het mogelijk een woning te ontwerpen die stedenbouwkundig en landschappelijk gezien past binnen de hiervoor geschetste randvoorwaarden. In onderstaande drie figuren is dit verschil gevisualiseerd. De op de afbeeldingen links weergegeven woning heeft een goot- en bouwhoogte van respectievelijk 5 en 8 meter. De rechts afgebeelde woning heeft een goot- en bouwhoogte van respectievelijk 4 en 9 meter.

Opvallend aan het straatbeeld is verder de kleine afstand tussen de weg en de naastgelegen woningen, dit geld vooral voor de langgevelboerderijen parallel aan de weg. Om het groene karakter van deze plek te behouden en rekening houdend met de privacy van de buren wordt (mede op verzoek van de bewoners van Bosch 60) de rooilijn van de nieuwe woning verder naar achter gelegd. De rooilijn komt daarmee in lijn te liggen met de voorgevel van de woning aan Bosch 62. Eventueel zicht op de tuin van Bosch nr. 60 wordt zo door de garage van de buren afgeschermd.

#### 2.4 Parkeren

#### *Toetsingskader*

Met de inwerkingtreding van de "Reparatiewet BZK" op 29 november 2014 is het verplicht om het parkeren te reguleren middels de bestemmingsregeling. In de bestemmingsregeling kan worden opgenomen dat bij aanvraag om omgevingsvergunning (voor het bouwen en / of afwijken) dient te worden aangetoond dat wordt voldaan aan de van toepassing zijnde parkeernormen. In het kader van 'een goede ruimtelijke ordening' dient echter al bij vaststelling van een bestemmingsplan inzichtelijk te worden gemaakt dat redelijkerwijs in de aldus benodigde parkeerplaatsen feitelijk duurzaam kan worden voorzien (ECLI:NL:RVS:2017:1036, r.o. 5.3). Het aantal benodigde parkeerplaatsen wordt bepaald door het geldende parkeerbeleid.

#### *Beoordeling*

Door het planvoornemen neemt de parkeerbehoefte toe. Overeenkomstig de CROW-publicatie 381, Kencijfers parkeren en verkeersgeneratie, zijn bij een vrijstaande koopwoning in het buitengebied 2,4 parkeerplaatsen benodigd. Afgerond zijn dit drie parkeerplaatsen. Het beoogde bestemmingsvlak biedt voldoende ruimte voor deze parkeerplaatsen. Ten aanzien van het aspect parkeren kan worden vastgesteld dat parkeren op eigen terrein kan plaatsvinden. In de regels van het bestemmingsplan zal een voorwaardelijke verplichting worden opgenomen welke ziet op de aanleg van 3 parkeerplaatsen.

#### <span id="page-13-0"></span>**2.5 Verkeer**

Als gevolg van voorliggende planontwikkeling blijft de huidige verkeerssituatie min of meer gelijk. Omdat het gaat om slechts één woning zal de verkeersintensiteit niet merkbaar toenemen.

De ontsluiting van de woning betreft middels een in/uitrit waar enkel lichtverkeer gebruik van zal maken. De locatie wordt ontsloten aan de weg Bosch voor autoverkeer. De Bosch betreft een weg die het buitengebied verbind met de kern van Budel. Om verkeersonveilige situaties te voorkomen wordt de nieuw te realiseren woning op een afstand van minimaal 12 meter van de as van de weg gesitueerd. Dit is op een grotere afstand dan de woning aan Bosch 62 maar op vergelijkebare afstand als de woningen aan bijvoorbeeld Bosch 54, 62, 62a en 53. Hierdoor blijft het overzicht op naderend verkeer geborgd en zijn verkeersonveilige situaties door het planvoornemen niet te verwachten.

De aspecten verkeer en parkeren vormt geen belemmering voor onderhavige planontwikkeling.

# <span id="page-15-0"></span>**3 BELEIDSKADER**

#### <span id="page-15-1"></span>**3.1 Inleiding**

De beleidscontext voor het plangebied wordt gevormd door landelijke, provinciale, en gemeentelijke beleidsrapportages. In dit hoofdstuk is het relevante beleid samengevat en wordt het initiatief hieraan getoetst.

#### <span id="page-15-2"></span>**3.2 Rijksbeleid**

#### <span id="page-15-3"></span>*3.2.1 Structuurvisie Infrastructuur en Ruimte (SVIR)*

#### *Toetsingskader*

Op 13 maart 2012 is de Structuurvisie Infrastructuur en Ruimte (SVIR) van kracht geworden. Deze structuurvisie vormt de uitwerking van de ambities van het Rijk, op basis van haar verantwoordelijkheden, in Rijksdoelen en daarmee samenhangende nationale belangen op het gebied van een samenhangend ruimtelijk en mobiliteitsbeleid. Het Rijk heeft tot doel Nederland concurrerend, bereikbaar, leefbaar en veilig te maken in een periode van economische conjunctuurschommelingen, klimaatverandering en toenemende regionale verschillen. Aanleiding voor het vaststellen van de visie is de constatering dat het voorheen geldende ruimtelijke Rijksbeleid onvoldoende bijdroeg aan het behalen van deze doelen, onder meer door het veroorzaken van bestuurlijke drukte, ingewikkelde regelgeving en een te sectorale blik op vraagstukken. Om dit te keren brengt het Rijk de ruimtelijke ordening zo dicht mogelijk bij diegene die het aangaat en laat het meer over aan gemeenten en provincies.

Het Rijk onderscheidt thans nog dertien nationale belangen; uitsluitend op basis van deze belangen intervenieert het Rijk in de ruimtelijke ordening. Een groot deel van deze belangen leidt tot het reserveren van ruimte voor functies. Dit betreft dan bijvoorbeeld het reserveren van ruimte voor waterberging, militaire activiteiten en de uitbreiding van het hoofdwegennet. Deze belangen zijn vastgelegd in het Besluit algemene regels ruimtelijke ordening (Barro) en de Regeling algemene regels ruimtelijke ordening (Rarro). Eén van de belangen die niet leidt tot een ruimtereservering is het belang van een 'zorgvuldige afweging en transparante besluitvorming bij alle ruimtelijke en infrastructurele besluiten'. In het kader van dit belang heeft het Rijk besloten om, ten behoeve van het verminderen van de bestuurlijke drukte en het neerleggen van verantwoordelijkheden bij decentrale overheden, de verstedelijkingsstrategie te wijzigen. Dit houdt in dat het bundelingsbeleid, verdichtingsbeleid, locatiebeleid voor bedrijven en voorzieningen, beleid voor basiskwaliteit, stedelijke netwerken, nationale landschappen en rijksbufferzones is afgeschaft en dat daar slechts één beleidslijn voor terug komt: de 'ladder voor duurzame verstedelijking'. Deze 'ladder' heeft tot doel het principe van vraaggericht programmeren en het principe van zorgvuldig ruimtegebruik bindend voor te schrijven bij de afwegingen van gemeenten en provincies. Dit belang is als procesvereiste vastgelegd in het Besluit ruimtelijke ordening (Bro).

Grondgedachte van de 'ladder' is dat een activiteit op meerdere locaties zou kunnen plaatsvinden en dat vervolgens de planologisch meest juiste locatie gekozen moet worden. Dat gaat uit van de activiteit. Hiermee wordt beoogd om de voorheen bestaande praktijk, waarbij in veel gevallen een bestemming wordt gezocht voor een bepaalde locatie (bv. herbestemmen van een voormalige vuilstortplaats), om te vormen.

#### *Beoordeling*

Onderhavige ontwikkeling is als relatief kleinschalig aan te merken, waardoor geen van de onderwerpen uit de Structuurvisie Infrastructuur en Ruimte van directe toepassing is op de ontwikkeling. Enkel een efficiënt gebruik van de ruimte en een zorgvuldige afweging bij een ruimtelijk besluit, is wel van toepassing op het onderhavige initiatief. Het beleid van het Rijk hieromtrent wordt geëffectueerd door het Barro en het Rarro en de 'ladder voor duurzame verstedelijking'. Toetsing aan deze instrumenten komt in navolgende paragrafen aan bod.

### *Conclusie*

Geconcludeerd kan worden dat de onderhavige ontwikkeling niet in strijd is met de Structuurvisie Infrastructuur en Ruimte.

### <span id="page-16-0"></span>*3.2.2 Besluit en ministeriële regeling algemene regels ruimtelijke ordening (Barro, Rarro)*

#### *Toetsingskader*

Het Rijk heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. De SVIR bepaalt welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op provinciaal en gemeentelijk niveau. Ten aanzien daarvan is een borging door middel van normstelling, gebaseerd op de Wet ruimtelijke ordening, gewenst. Die uitspraken onderscheiden zich in die zin dat van de provincies en de gemeenten wordt gevraagd om de inhoud daarvan te laten doorwerken in de ruimtelijke besluitvorming. Zij zijn dus concreet normstellend bedoeld en worden geacht direct of indirect door te werken tot op het niveau van de lokale besluitvorming, zoals de vaststelling van bestemmings- en wijzigingsplannen.

Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Op 30 december 2011 is het Barro in werking getreden met daarin een regeling voor een beperkt aantal onderwerpen. Op 1 oktober 2012 is het besluit aangevuld met regels voor de andere beleidskaders uit de SVIR en tevens uit het Nationaal Waterplan en het Derde Structuurschema Elektriciteitsvoorziening. Door de nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte. Een aantal onderwerpen is geregeld in de bij het Barro behorende Regeling algemene regels ruimtelijke ordening (Rarro).

#### *Beoordeling*

Op 1 juli 2016 is een wijziging van het Rarro (periodieke actualisatie en herstel van enkele gebreken, 6 e wijziging) in werking getreden. Volgens de kaarten behorende bij het Rarro is het plangebied gelegen binnen het radarverstoringsgebied van het radarstation op de locatie Herwijnen. In een gebied rondom dit radarstation moet rekening worden gehouden met de functionele bruikbaarheid daarvan. Rondom het radarstation mogen geen bestemmingen opgenomen worden die het oprichten van bouwwerken mogelijk maken die door hun hoogte onaanvaardbare gevolgen kunnen hebben voor de werking van de radar. In onderhavig radarverstoringsgebied is de maximale hoogte van windturbines gesteld op 90 meter ten opzichte van NAP. In het onderhavige plan wordt geen nieuwe bebouwing mogelijk gemaakt boven de ter plaatse geldende maximale hoogtemaat en er wordt ook geen planologisch kader geboden voor het oprichten van windturbines. Het initiatief heeft daarmee geen gevolgen voor het radarstation. Tevens is het plangebied gelegen binnen het radarverstoringsgebied behorende bij het radarstation Volkel. Hiervoor geldt een maximale bouwhoogte van 114 meter voor bouwwerken ten opzichte van NAP. Ook dergelijke bouwhoogtes zijn in het plan niet aan de orde.

Voor het overige zijn er ten aanzien van het onderhavige plangebied geen regels uit het Barro en het Rarro van toepassing, aangezien er bij de onderhavige ontwikkeling geen nationale belangen of nationaal aangewezen gebieden zijn gemoeid.

#### *Conclusie*

Geconcludeerd kan worden dat de onderhavige ontwikkeling passend is binnen de regels zoals gesteld in het Barro en de Rarro.

#### <span id="page-17-0"></span>*3.2.3 Ladder voor duurzame verstedelijking (art. 3.1.6 lid 2 Bro)*

#### *Toetsingskader*

Op 1 oktober 2012 is art. 3.1.6, lid 2 toegevoegd aan het Besluit ruimtelijke ordening (Bro); dit artikel bevat de 'ladder voor duurzame verstedelijking'. Met de toevoeging van dit artikel in het Bro is beoogd vanuit een oogpunt van ruimtelijke ordening ongewenste leegstand te vermijden en zorgvuldig ruimtegebruik te stimuleren (ECLI:NL:RVS:2017:353, r.o. 18.5). Op 1 juli 2017 is een wijziging van art. 3.1.6, lid 2 Bro in werking getreden. Het Bro regelt thans dat 'de verantwoording van een juridisch verbindend ruimtelijk besluit van een decentrale overheid dat een nieuwe stedelijke ontwikkeling mogelijk maakt, een beschrijving dient te bevatten van de behoefte aan die ontwikkeling. Tevens is geregeld dat indien het ruimtelijk besluit die ontwikkeling mogelijk maakt buiten het bestaand stedelijk gebied, de verantwoording een motivering dient te bevatten waarom niet binnen het bestaand stedelijk gebied in die behoefte kan worden voorzien'. De definiëring van enkele van de in het artikel genoemde begrippen in art. 1.1.1 Bro laat onverlet dat de 'ladder voor duurzame verstedelijking' als een 'open norm' is te kwalificeren. Dit houdt in dat de norm inhoudelijk open is en onder verschillende omstandigheden nader ingevuld moet worden. Sinds de inwerkingtreding van het artikel heeft de Afdeling bestuursrechtspraak Raad van State (ABRvS) in haar jurisprudentie de norm veelvuldig ingevuld en daardoor verder begrensd. Op 28 juni 2017 heeft de ABRvS een zogenoemde 'overzichtsuitspraak' gedaan (ECLI:NL:RVS:2017:1724, r.o. 2 t/m 12.8), waarin de dan geldende en op basis van de voornoemde wijziging te behouden jurisprudentielijnen nader uit een worden gezet. Op basis van deze jurisprudentielijnen kan de 'ladder voor duurzame verstedelijking' concreet worden toegepast.

#### *Beoordeling*

Toetsend aan deze ladder dient allereerst te worden bepaald of onderhavig project voorziet in een 'nieuwe stedelijke ontwikkeling'. Ingevolge artikel 1.1.1, eerste lid, aanhef en onder i, wordt in het Bro en de daarop berustende bepalingen onder een stedelijke ontwikkeling verstaan: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. De Handreiking van I&M geeft richting aan het begrip 'andere stedelijke voorzieningen' en benoemt hiertoe onderwijs, zorg, cultuur, bestuur, indoor sport en leisure.

Het bouwen van een woning valt onder een woningbouwlocatie. Echter, uit de jurisprudentie die is verschenen sinds de inwerkingtreding van de ladder blijkt dat de Afdeling een zekere ondergrens stelt aan ontwikkelingen wanneer het gaat om de beoordeling of sprake is van een stedelijke ontwikkeling. Zo heeft de Afdeling ten aanzien van woningbouwplannen geoordeeld dat de realisatie van 1 woning (AbRvS 14 januari 2014, nr 201308263/2/R4), 4 woningen (AbRvS 27 augustus 2014, nr. 201311233/1/R4) of 6 woningen, waarvan 3 rechtstreeks bestemd en 3 eerst na toepassing van een wijzigingsbevoegdheid (Vz AbRvS 4 juni 2014, nr. 201401129/1/R4), niet zijn aan te merken als een stedelijke ontwikkeling.

#### *Conclusie*

Het planvoornemen waarbij één woning wordt toegevoegd is niet aan te merken als een stedelijke ontwikkeling.

#### <span id="page-18-0"></span>**3.3 Provinciaal beleid**

#### <span id="page-18-1"></span>*3.3.1 Omgevingsvisie Noord-Brabant*

#### *Toetsingskader*

In de Omgevingsvisie Noord-Brabant schetst de provincie een wensbeeld van de fysieke leefomgeving in 2050. De analyse van de huidige kwaliteit van de fysieke leefomgeving en de trends en ontwikkelingen die hierop van invloed zijn, laten zien dat nieuw beleid en stevige inspanningen van de provincie nodig zijn om de ambities te bereiken. In de omgevingsvisie zijn vijf opgaven geformuleerd, waarvoor de provincie doelen heeft gesteld. Om die ambities te bereiken schetst de omgevingsvisie de eerste contouren van het voorgenomen beleid. Dit beleid wordt verder uitgewerkt met concrete maatregelen

De volgende vijf opgaven zijn opgenomen in de Brabantse omgevingsvisie:

- Basisopgave, werken aan veiligheid, gezondheid en omgevingskwaliteit
- Werken aan de Brabantse energietransitie
- Werken aan een klimaatproof Brabant
- Werken aan de slimme netwerkstad
- Werken aan een concurrerende, duurzame economie

Voor de opgaven zijn doelen gesteld en is aangegeven welke stappen de provincie wil zetten om deze doelen te bereiken. Met een fictieve dronevlucht beschrijft de visie de beoogde situatie in 2050, waarvan hieronder een citaat is opgenomen.

*"Verder oostwaarts zien we weer volop zonneparken in Oost-Brabant maar ook windmolens die worden ontmanteld. De invloed van de veehouderij is veranderd. Van effen groene, maar ecologisch gezien levenloze vlaktes, is het agrarisch landschap weer veel gevarieerder. Er wordt meer rekening gehouden met de ondergrond. Ook zijn er weer kruiden en wilde bloemen. Daardoor zijn er weer meer insecten en daardoor weer meer akker-struweel- en weidevogels. Door samenwerking van alle partijen is er sprake van een gebied met een grote agro- en foodsector, waar het evenwicht tussen ecologie en economie hersteld is èn waar boeren en burgers elkaar weer weten te vinden. Vee wordt gehouden in schone, aantrekkelijk vormgegeven en goed ingepaste stallen. Veehouderij en plantaardige teelten vormen samen een internationaal circulair systeem waarin nog nauwelijks verliezen naar bodem, water of lucht optreden. Mest van mens en dier is in dit systeem een waardevolle grondstof en kunstmest wordt nog maar mondjesmaat gebruikt. De agrofoodsector is betekenisvol en maatschappelijk hergewaardeerd door intensieve samenwerking met Greenport Venlo, met de Wageningse agrofood-experts, met de HAS en andere scholen en uiteraard ook de Brainportinnovatoren. Duurzame kwaliteitsproducten; elke Brabander is er trots op!"*

*Citaat uit Omgevingsvisie Noord-Brabant*

#### *Beoordeling*

Onderhavige ontwikkeling betreft de realisatie van een Ruimte-voor-Ruimte woning. Hiervoor is elders binnen de provincie Noord-Brabant 1.000 m² staloppervlak gesloopt en zijn fosfaatrechten uit de markt gehaald. Door deze ontwikkeling wordt bijgedragen aan een vermindering van uitstoot van stikstof vanuit de landbouw in de provincie Noord-Brabant.

#### <span id="page-19-0"></span>*3.3.2 Interim omgevingsverordening Noord-Brabant*

#### *Toetsingskader*

In de Interim omgevingsverordening Noord-Brabant, hierna: 'Verordening' worden regels gesteld waaraan bestemmingsplannen moeten voldoen. De regels in de verordening gelden voor gemeenten en niet rechtstreeks voor burgers. De verordening bevat regels voor:

- Regionaal perspectief voor wonen en werken;
- Ruimte-voor-ruimteregeling;
- Groene hoofdstructuur-natuur en Ecologische hoofdstructuur;
- Bescherming tegen wateroverlast en overstromingen;
- Grond- en oppervlaktewatersysteem;
- Land- en tuinbouw;
- Water;
- Cultuurhistorie;
- Agrarisch gebied.

Op 25 oktober 2019 hebben Provinciale Staten de Verordening vastgesteld. De Verordening is op 5 november 2019 in werking getreden en wordt met regelmaat op onderdelen gewijzigd vastgesteld.

Provincies zijn verplicht om een omgevingsverordening te hebben voordat de Omgevingswet per 2022 ingaat. Met de Verordening zet de provincie Noord-Brabant een 1e stap op weg naar de definitieve omgevingsverordening.

De Verordening voegt bestaande regels uit 6 verordeningen samen. De regels zijn eenvoudiger opgeschreven en omgezet naar een nieuw digitaal systeem, met een meer gebruiksvriendelijke opbouw. Met de Verordening zet de provincie ook een 1e stap om de regels beter te laten aansluiten bij de werkwijze van de Brabantse Omgevingsvisie en de Omgevingswet. De Verordening zorgt ervoor dat de provincie en partijen waar ze mee samenwerkt ervaring kunnen opdoen met die nieuwe werkwijze. Waarbij er meer ruimte is om goede initiatieven van inwoners, ondernemers en andere overheden te ondersteunen en maatwerk toe te passen.

De Verordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid, zoals de omgevingsvisie. In principe zijn de huidige regels gehandhaafd met het huidige beschermingsniveau.

De Verordening bevat zowel algemene regels (o.a. over de bevordering van de ruimtelijke kwaliteit) als gebiedsgerichte regels. Bij de gebiedsgerichte regels is vervolgens een onderscheid gemaakt naar 'structuren' (basisregels) en 'aanduidingen' (aanvullende of afwijkende regels ten opzichte van de basisregels of andere aanduidingen). De ontwikkelingsmogelijkheden voor locaties worden met name bepaald door de ligging van de locatie binnen de eerdergenoemde structuren en aanduidingen.

#### *Beoordeling*

Op basis van de verbeelding van de Verordening is het plangebied gelegen binnen de volgende aanduidingen:

|  | gevonden op deze locatie                                                                       |
|--|------------------------------------------------------------------------------------------------|
|  | મ                                                                                              |
|  | Bescherming Natura 2000 - Rechtstreeks werkende regels: landbouw                               |
|  | Landelijk gebied - Rechtstreeks werkende regels: landbouw                                      |
|  | Stalderingsgebied - Rechtstreeks werkende regels: landbouw                                     |
|  | Gemengd landelijk gebied - Instructieregels gemeenten: basiskaart Landelijk gebied             |
|  | andelijk gebied - Instructieregels gemeenten: basiskaart Landelijk gebied                      |
|  | Stalderingsgebied - Instructieregels gemeenten: specifieke gebieden voor agrarische ontwikkeli |
|  | Norm wateroverlast buiten Stedelijk gebied - Instructieregels voor waterschappen: watersystem  |
|  | Normen wateroverlast - Instructieregels voor waterschappen: watersystemen, -veiligheid en -be  |
|  | Vaarwegbeheer - Vaarwegbeheer                                                                  |

*Figuur: ligging perceel in Interim omgevingsverordening ruimte*

Voor de voorgenomen ontwikkeling zijn er meerdere sporen die gevolgd moeten worden in het kader van toetsing aan de Verordening. Ten eerste moet voldaan worden aan de algemene regels voor de zorgplicht, zuinig ruimtegebruik en kwaliteitsverbetering van het landschap (artikel 3.5, 3.6 en 3.9). Daarnaast moet worden getoetst aan de regels voor Ruimte voor Ruimte binnen de structuur landelijk gebied middels artikel 3.79 'ruimte-voor-ruimte' (Afdeling 3.7 'Maatwerkbepalingen).

Wegens de toekenning van de aanduiding 'stalderingsgebied', 'algemene regels' en rechtstreeks werkende regels: 'landbouw' gelden er beperkingen aan de ontwikkelingsmogelijkheden van de (intensieve) veehouderij en mestbewerkingsactiviteiten. Daar het initiatief hier echter geen betrekking op heeft kan en wordt toetsing aan deze aanduiding buiten beschouwing gelaten.

#### <span id="page-21-0"></span>*3.3.3 Kwaliteitsverbetering landschap*

Hoofdstuk 3 van de verordening bevat instructieregels aan gemeenten bij het vaststellen van een bestemmingsplan met betrekking tot zorgplicht, zuinig ruimtegebruik en kwaliteitsverbetering van het landschap.

Deze regels worden uitgesplitst in een zorgplicht (artikel 3.5) en regels voor zuinig ruimtegebruik (artikel 3.6) de kwaliteitsverbetering van het landschap (artikel 3.9).

#### *Zorgplicht goede omgevingskwaliteit (artikel 3.5)*

In artikel 3.5 is opgenomen dat de toelichting bij een bestemmingsplan dat voorziet in een ruimtelijke ontwikkeling een verantwoording bevat dat het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid. Daarnaast dient het principe van zorgvuldig ruimtelijk gebruik te worden toegepast.

In artikel 3.5 is tevens opgenomen dat in de toelichting een verantwoording moet worden opgenomen waaruit blijkt dat rekening is gehouden met de gevolgen van de beoogde ruimtelijke ontwikkeling voor de in het plan begrepen gronden en de naaste omgeving, in het bijzonder wat betreft de bodemkwaliteit, de waterhuishouding en de archeologische, cultuurhistorische, ecologische, aardkundige en landschappelijke waarden. Verder dient de omvang van de bebouwing en de beoogde functie te passen in de omgeving en de effecten die de ontwikkeling op de omgeving heeft, waaronder vanwege milieuaspecten en volksgezondheid. Tevens dient de ontwikkeling adequaat te worden afgestemd op de aanwezige infrastructuur.

De toetsing van de gevolgen van het voornemen op bovengenoemde aspecten is per onderwerp uiteengezet in voorliggende toelichting. Hieruit volgt dat het voornemen ruimtelijk en milieuhygiënisch aanvaardbaar is. Daarmee wordt voldaan aan de zorgplicht uit artikel 3.5.

Bij de toepassing van art. 3.79 IOV zijn de bepalingen uit art. 3.6 en 3.9 niet van toepassing zodat toetsing daaraan achterwege kan blijven.

#### <span id="page-21-1"></span>*3.3.4 Landschapsinvestering*

Het plan wordt geïnitieerd vanwege de realisatie van een ruimte-voor-ruimtekavel. Conform de Verordening betreft het planvoornemen een ontwikkeling met 'Maatwerkbepalingen' zoals genoemd in afdeling 3.7 van de Verordening. Daarbij is de locatie gelegen in een bebouwingsconcentratie. Overeenkomstig artikel 3.79 van de Verordening is voldaan aan de verplichting bedoeld in artikel 3.6 en 3.9 'Kwaliteitsverbetering landschap' als toepassing gegeven is aan de bepalingen in paragraaf 3.7.

Specifiek moet derhalve getoetst worden aan artikel 3.79 'Ruimte-voor-Ruimte' van de Verordening. Hieronder wordt het initiatief aan het artikel getoetst (dikgedrukt):

#### <span id="page-21-2"></span>*3.3.5 Ruimte-voor-ruimte kavel (artikel 3.79)*

Artikel 3.79 'Ruimte-voor-ruimte kavel' zet de provinciale regels uiteen waaraan bestemminsplannen voor ruimte-voor-ruimte ontwikkelingen moeten voldoen. Hieronder wordt initiatief aan de regels getoetst:

Een bestemmingsplan kan voorzien in een of meerdere ruimte-voor-ruimtekavels in Stedelijk gebied of Landelijk gebied als deze ontwikkeling:

- a. door of vanwege de [Ontwikkelingsmaatschappij ruimte voor ruimte](https://noord-brabant.tercera-ro.nl/SiteData/9930/Publiek/BV00408/PTTekstFile.htm?idndotless=&isall=yes&Focusid=sf848a643-abed-429b-89b2-be1594188e47) plaatsvindt, gelet op de in het verleden behaalde aanzienlijke winst van [omgevingskwaliteit](https://noord-brabant.tercera-ro.nl/SiteData/9930/Publiek/BV00408/PTTekstFile.htm?idndotless=&isall=yes&Focusid=sf848a643-abed-429b-89b2-be1594188e47) ;
- b. op een aanvaardbare locatie plaatsvindt als bedoeld in [Artikel 3.78 Maatwerk met als doel](https://noord-brabant.tercera-ro.nl/SiteData/9930/Publiek/BV00408/PTTekstFile.htm?idndotless=&isall=yes&Focusid=s72535414-f18b-4f61-970a-e01cf205323e)  [omgevingskwaliteit , derde Lid](https://noord-brabant.tercera-ro.nl/SiteData/9930/Publiek/BV00408/PTTekstFile.htm?idndotless=&isall=yes&Focusid=s72535414-f18b-4f61-970a-e01cf205323e) ; en
- c. past binnen de ontwikkelingsrichting van het gebied, bedoeld in [Artikel 3.77](https://noord-brabant.tercera-ro.nl/SiteData/9930/Publiek/BV00408/PTTekstFile.htm?idndotless=&isall=yes&Focusid=se1db1610-dafa-456a-a330-e90e2e6d978d) .

Toetsing:

Ad a: Het initiatief vindt plaats vanwege de Ontwikkelingsmaatschappij doordat door initiatiefnemer een bouwtitel gekocht is bij de Ontwikkelingsmaatschappij ruimte voor ruimte.

Ad b: Op grond van artikel 3.78 derde lid is er sprake van een aanvaardbare locatie voor de ontwikkeling van een woning als de locatie in een bebouwingsconcentratie ligt. Het plangebied is gelegen binnen de bebouwingsconcentratie "Bosch-Boschdijk-Boschdijkdwarsstraat". In paragraaf 3.4.2 wordt dit nader toegelicht.

Ad c: Artikel 3.77 IOV bepaalt dat een ontwikkeling dient te passen in de ontwikkelingsrichting van een gebied. In sub a – d van het artikel wordt een aantal aspecten genoemd waarop in de toelichting ingegaan dient te worden. Dit betreffen de volgende punten:

- a. welke activiteiten en functies vanuit een gebiedsgerichte benadering passen in de omgeving;
- b. welke effecten de ontwikkeling van die activiteiten en functies heeft op andere aspecten, waaronder een veilige en gezonde leefomgeving , de te beschermen waarden, bedoeld in Afdeling 3.2 Basis op orde, mobiliteit, agrarische ontwikkeling, stedelijke ontwikkeling, leefbaarheid en leegstand elders;
- c. op welke wijze de omgevingskwaliteit in het gebied versterkt kan worden, mede gericht op de toepassing van Artikel 3.9 Kwaliteitsverbetering landschap ; en
- d. op welke wijze de sloop van overtollige bebouwing wordt gerealiseerd.

De toetsing aan artikel 3.77 IOV vertoont grote gelijkenis met de toetsing aan het

Ontwikkelperspectief buitengebied Cranendonck (zie paragraaf 3.4.1. Een woonfunctie past goed in de omgeving. Door de ontwikkeling van de woning wordt de ruimtelijke structuur en de plaatselijke brink versterkt. Doordat een bouwtitel betrokken wordt van de Ontwikkelingsmaatschappij Ruimtevoor-ruimte wordt impliciet voldaan aan sub c en d van het artikel. Verder wordt ter plaatse een oud bouwvallig schuurtje verwijderd hetgeen door de gemeente ook als voorwaarde gesteld is.

#### <span id="page-22-0"></span>**3.4 Gemeentelijk beleid**

#### <span id="page-22-1"></span>*3.4.1 Ontwikkelperspectief buitengebied Cranendonck*

In het Ontwikkelperspectief buitengebied Cranendonck (hierna 'Ontwikkelperspectief') wordt beschreven hoe de gemeente aan de slag wil om de ambities in het buitengebied zoveel mogelijk te bereiken. Het buitengebied is in transitie en dat vraagt om een nieuwe koers.

Het Ontwikkelperspectief is onderdeel van 'Buitenkans! Een perspectief voor de toekomst' (hierna 'Buitenkans!'). In het kader van Buitenkans! is door overleg met bewoners, ondernemers en organisaties inzicht verkregen hoe een nieuwe koers voor het buitengebied er uit zou moeten zien. Die informatie is als input gebruikt voor het Ontwikkelperspectief.

De focus in Buitenkans! lag met name op de mogelijkheden en alternatieven voor stoppende agrariërs en hun locaties. Er blijkt duidelijk behoefte te zijn aan ruimere hergebruikmogelijkheden dan thans volgens het bestemmingsplan mogelijk zijn. Veel agrariërs willen meer tijd om inzicht daarin te verkrijgen voordat zij hun gebouwen wensen te slopen.

De in Ontwikkelperspectief omschreven ambities zien op een 5-tal integrale ambities.

- 1. Mooi buitengebied
In het kader van 'Mooi buitengebied' wordt gestreefd naar het beperken van verrommeling van het buitengebied. Gestreefd wordt naar sloop van overtollige bebouwing en versterken van landschappelijke kwaliteit. Er wordt naar gestreefd om cultuurhistorische waarden zowel qua landschap als bebouwing beter zichtbaar te maken.

- 2. Veilig buitengebied
Veiligheid is in dit kader breder dan het voorkomen van criminaliteit en ondermijning, Ook het klimaat robuust maken van het buitengebied hoort tot hetgeen hiermee nagestreefd wordt.

- 3. Gezond buitengebied Ook gezond buitengebied heeft betrekking op meerdere aspecten. Dit heeft betrekking op zowel milieukundige aspecten als economisch aspecten.
- 4. Bereikbaarheid buitengebied Dit aspect heeft betrekking op zowel fysieke bereikbaarheid (voorkomen van verkeersproblemen) als bereikbaarheid op het gebied van het sociaal domein en transparantie in de communicatie tussen de gemeente en haar inwoners.
- 5. Duurzaam buitengebied Dit onderdeel ziet op de balans tussen planet, people en profit.

Om te bepalen of een initiatief voldoet aan bovenvermelde ambities schrijft het Ontwikkelperspectief een nieuwe afwegingsaanpak voor. De benadering van initiatieven vindt meer plaats vanuit een 'ja, mits' dan vanuit een 'nee, tenzij'. In plaats van enkel toetsen of een initiatief past binnen de regels vindt een afweging plaats. In de afweging wordt onder andere gekeken of een nieuwe ontwikkeling aansluit bij het Ontwikkelperspectief. Daarbij gaat het om de bijdrage van het initiatief aan de hierboven omschreven ambities en de effecten van het initiatief op de omgeving. Omgeving dient daarbij gelezen te worden als de natuur-, landschaps-, hydrologische, cultuurhistorische, aardkundige en archeologische waarden enerzijds en effecten ten opzichte van omliggende functies en belangen als o.a. geluid, geur, luchtkwaliteit maar ook de omgevingsdialoog.

Uiteindelijk dient de resultante van alle afwegingsaspecten een positief kwaliteitssaldo op te leveren. Daarbij dient opgemerkt te worden dat landschappelijke inpassing gezien wordt als een basisvereiste en niet mee telt als een bijdrage aan de kwaliteitsverbetering.

#### Afweging

Het initiatief voor het bouwen van een ruimte-voor-ruimtewoning aan Bosch ongenummerd gaat op grond van het ruimte-voor-ruimtebeleid gepaard met de beëindiging en sanering van een intensieve veehouderij elders in de provincie Noord-Brabant. Hoewel die kwaliteitsverbetering niet op de locatie van de beoogde ruimte-voor-ruimtewoning zelf plaats vindt, gaat de bouw van de woning wel gepaard met een verdere ontstening van het buitengebied. De provincie Noord-Brabant erkent dit ook en heeft in haar beleid bepaald dat bij toepassing van ruimte-voor-ruimte reeds aan de eis tot kwaliteitsverbetering voldaan is.

Het initiatief aan Bosch ongenummerd vindt plaats op een locatie welke in de Visie bebouwingsconcentraties van de gemeente Cranendonck aangeduid is als een locatie waar onder voorwaarden de ontwikkeling van een ruimte-voor-ruimtewoning mogelijk is. In het vigerende bestemmingsplan Buitengebied heeft de beoogde locatie een woonbestemming. Op het perceel kan nu, zonder dat daarvoor eisen aan landschappelijke inpassing gesteld kunnen worden, bebouwing in de vorm van (een) bijgebouw(en) opgericht worden. De toevoeging van de ruimte-voor-ruimte woning en de daarbij behorende landschappelijke inpassing versterkt de Brink. Deze visuele versterking van de Brink, is op grond van de Visie Bebouwingsconcentraties Cranendonck een gewenste ruimtelijke ontwikkeling. Verder wordt het zijaanzicht zwaarder stedenbouwkundig aangezet, waardoor de visuele frontbreedte van het perceel wordt vergroot. Daarnaast zal de nokrichting van het hoofdgebouw haaks op de weg liggen, waardoor er zijdelings voldoende zicht naar het achterliggende landschap is. Dit is opgenomen in het Erfinrichting- en beeldkwaliteitsplan Bosch ong. als opgenomen als bijlage bij dit bestemmingsplan

Door het initiatief wordt geen inbreuk gedaan op de gebiedswaarden. De ontwikkeling zal hydrologisch neutraal uitgevoerd worden waarmee bijgedragen wordt aan het doel om te komen tot een klimaat robuust buitengebied. Op de locatie is een bodemonderzoek uitgevoerd waaruit blijkt dat een gedeelte van het perceel gesaneerd dient te worden. Tevens blijkt uit een verkennend archeologisch onderzoek dat er mogelijk archeologische relicten aanwezig zijn in het plangebied. Op advies van de ODZOB zal de sanering archeologisch begeleid worden. In de regels bij het bestemmingsplan wordt hierin voorzien. Het initiatief ziet op een woning in een mooie landelijke omgeving die geen hinder veroorzaakt in de vorm van geluid, geur of een afnemende luchtkwaliteit. Omgekeerd zal de woning geen belemmering vormen voor in de omgeving aanwezige functies. Met het oog op het bevorderen van een duurzaam buitengebied zal de woning levensloopbestendig en duurzaam ontworpen worden en energieneutraal functioneren.

Het initiatief is gepresenteerd en toegelicht aan de omwonenden van het perceel. Het verslag hiervan is separaat aangeleverd en eerder in het kader van het principeverzoek al voorgelegd aan de gemeenteraad.

#### *Conclusie*

Op basis van het bovenstaande kan gesteld worden dat het initiatief goed aansluit bij de ambities uit het Ontwikkelperspectief en geen negatieve effecten heeft op de omgeving. Het initiatief draagt bij aan een duurzaam buitengebied. Het initiatief kan daarmee als passend beschouwd worden.

#### <span id="page-24-0"></span>*3.4.2 Visie Bebouwingsconcentraties*

Het plangebied is gelegen binnen de bebouwingsconcentratie "Bosch-Boschdijk-Boschdijkdwarsstraat". Navolgende figuur geeft een uitsnede uit de Visie bebouwingsconcentraties waarop de ligging van het plangebied is aangeduid.

De planlocatie is binnen de Visie oranje gekleurd. Dit betekent dat onder voorwaarden op locatie een Ruimte-voor-Ruimte woning mag worden ontwikkeld.

Volgens de Visie Bebouwingsconcentraties kenmerkt het bebouwingslint aan de Bosch zich door de diversiteit aan bebouwing- en kavelgrootte. Gesteld wordt dat de relatie met het omliggende buitengebied matig is en dat enkele grootschalige bedrijven het landschap en de bebouwingsconcentratie ontsieren.

De bebouwing concentreert zich rond de kruisingen Bosch – Boschdijkdwarsstraat en de brink Bosch – Boschdijk. Beide bebouwingsclusters hebben een eigen ruimtelijke opbouw. Rond de brink bestaat de bebouwing uit grootschalige agrarische gebouwen, terwijl de bebouwing aan de kruising hoofdzakelijk bestaat uit kleinschalige woningen.

De ruimtelijke begeleiding van brink en kruising is beperkt. De beoogde stedenbouwkundige opzet van de planlocatie draagt bij aan de opbouw en de kwaliteiten van de Bosch. Daarbij wordt de beoogde woning uitgevoerd met een beperkte bouwhoogte en 1 bouwlaag met kap. De frontbreedte van het perceel is in tegenstelling tot de 25 meter die de visie voorschrijft circa 18 meter breed. Het perceel loopt echter snel breed uit tot een breedte van circa 45 meter. Visueel is de frontbreedte daardoor, en doordat de woning uit het midden en haaks op de weg gepositioneerd wordt, veel groter. De raad heeft eerder overwogen op grond daarvan, ondanks de smallere frontbreedte van het perceel, mee te werken aan het initiatief. In paragraaf 2.3.2 van deze toelichting is de afwijking van de frontbreedte als ook de maximale goot- en bouwhoogte uitgebreider gemotiveerd.

#### *Conclusie*

Het planvoornemen draagt door de toevoeging van de woning en de daarbij horende landschappelijke inpassing bij aan invulling van de gemeentelijke Visie Bebouwingsconcentraties.

*Figuur uitsnede Visie bebouwingsconcentraties*

#### <span id="page-25-0"></span>*3.4.3 Bestemmingsplan Buitengebied*

#### *Toetsingskader*

Aan de locatie is overeenkomstig het vigerend bestemmingsplan 'Buitengebied' en 'Herziening Buitengebied' van de gemeente Cranendonck, de enkelbestemming 'Wonen' alsmede 'Agrarisch' en overige gebiedsaanduidingen zoals hieronder afgebeeld toegekend.

*Figuur: uitsnede bestemmingsplan Buitengebied met aanduiding van het plangebied (rood)*

#### *Beoordeling*

Het toevoegen van een woning binnen de vigerende woonbestemming is niet een van de in het plan opgenomen wijzigingsbevoegdheden. Derhalve dient het bestemmingsplan ter plaatse van de planlocatie te worden herzien. Hiertoe is deze toelichting opgesteld.

#### *Conclusie*

Middels een partiële herziening van het bestemmingsplan kan het planvoornemen worden gerealiseerd.

# <span id="page-27-0"></span>**4 PLANOLOGISCH RELEVANTE (MILIEU)ASPECTEN**

#### <span id="page-27-1"></span>**4.1 Inleiding**

Milieubeleid wordt steeds meer geïncorporeerd in andere beleidsvelden. Verbreding van milieubeleid naar andere beleidsterreinen is dan ook een belangrijk uitgangspunt. Ook in de ruimtelijke planvorming is structureel aandacht voor milieudoelstellingen nodig. De milieudoelstellingen worden daartoe integraal en vanaf een zo vroeg mogelijk stadium in het planvormingsproces meegewogen. Een duurzame ontwikkeling van de gemeente is een belangrijk beleidsuitgangspunt dat zijn doorwerking heeft in meerdere beleidsterreinen. In dit hoofdstuk wordt aangetoond dat in milieutechnisch opzicht geen belemmeringen bestaan voor het planvoornemen. Achtereenvolgens worden behandeld:

- bodem;
- cultuurhistorie;
- archeologie;
- natuur;
- flora en fauna;
- wegverkeerslawaai;
- bedrijven en milieuzonering;
- externe veiligheid;
- luchtkwaliteit;
- kabels en leidingen;
- waterhuishouding;
- milieueffectrapportage en vormvrije m.e.r.-beoordeling.

#### <span id="page-27-2"></span>**4.2 Bodem**

#### *Toetsingskader*

De bodemkwaliteit is in het kader van de Wet ruimtelijke ordening (Wro) van belang indien er sprake is van functieveranderingen en/of een ander gebruik van de gronden. De bodem moet geschikt zijn voor de functie. Mocht er een verontreiniging te verwachten zijn dan wel mocht deze feitelijk aanwezig zijn, dan dient voor vaststelling van een plan en/of het nemen van het besluit inzichtelijk gemaakt te worden of de bodemverontreiniging de voorgenomen functie- en/of bestemmingswijziging in het kader van gezondheid en/of financieel gezien in de weg staat. Hierbij dient inzichtelijk gemaakt te worden of sprake is van een te verwachten of feitelijke verontreiniging.

#### *Beoordeling*

Voor de planlocatie is een bodemonderzoek uitgevoerd door Archimil BV waarvan de rapportage is opgenomen in de bijlagen (Bodem Rapport Archimil no C221042.012.R1/PHE d.d. 17-5-2022). Op basis van de resultaten van het uitgevoerde verkennend en nader bodemonderzoek blijkt dat op een gedeelte van het perceel de interventiewaarden worden overschreden en er een sanering plaats dient te vinden.

#### *Conclusie*

Wanneer graafwerkzaamheden plaats vinden dienen deze als sanering beschouwd te worden en dienen deze middels een BUS-melding aan het bevoegd gezag gemeld te worden. Voorafgaand aan de sanering van het perceel dient een onderzoek naar de aanwezigheid van asbest uitgevoerd te worden.

#### <span id="page-28-0"></span>**4.3 Cultuurhistorie**

#### Toetsingskader

Per 1 januari 2012 is de Modernisering Monumentenzorg (MoMo) in werking getreden. Als gevolg van de MoMo is artikel 3.1.6, lid 5 Bro toegevoegd. Wat eerst voor alleen archeologie gold, geldt nu ook voor al het cultureel erfgoed. In de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. De opsteller en vaststeller van het bestemmingsplan is daarmee dus verplicht om breder te kijken dan alleen naar het facet archeologie. Ook de facetten historische (steden)bouwkunde en historische geografie dienen te worden meegenomen in de belangenafweging. Hierbij gaat het om zowel beschermde als niet formeel beschermde objecten en structuren.

#### *Beleid provincie Noord-Brabant*

In de provincie Noord-Brabant dienen in het kader van het behoud van waardevolle cultuurhistorische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW). Hierop staan de bepalende cultuurhistorische elementen aangeven.

#### *Beoordeling*

Uit de cultuurhistorische waardenkaart volgt dat de locatie niet is gelegen in een gebied met uitzonderlijke cultuurhistorische waarden.

Onderhavig initiatief is kleinschalig van aard en doet geen afbreuk aan de aanwezige cultuurhistorische waarden.

#### *Conclusie*

De beoogde ontwikkeling doet geen afbreuk aan de cultuurhistorische waarden van de omgeving.

*Figuur: Uitsnede Cultuurhistorische Waardenkaart provincie Noord-Brabant*

#### <span id="page-29-0"></span>**4.4 Archeologie**

#### *Toetsingskader*

In Europees verband is het zogenaamde 'Verdrag van Malta' tot stand gekomen. De uitgangspunten van dit verdrag dienen te worden vertaald in nationale wetgeving. In Nederland heeft deze vertaling plaatsgevonden in de Erfgoedwet, welke in werking is getreden op 1 juli 2016. Ten aanzien van het aspect 'archeologie' is in art. 9.1, lid 1 van de Erfgoedwet, welk artikel een deel van het overgangsrecht regelt, bepaalt dat tot het tijdstip waarop de Omgevingswet in werking treedt onder meer Hoofdstuk V, paragraaf 1 van de inmiddels vervallen Monumentenwet 1988 van toepassing blijft. In Hoofdstuk V, paragraaf 1 is vastgelegd dat een gemeente in de ruimtelijke besluitvorming (w.o. bestemmingsplannen en omgevingsvergunningen voor planologisch afwijken) rekening dient te houden met de in de grond aanwezige dan wel te verwachten monumenten (artt. 38a t/m 41 Monw 1988). Daartoe kan de gemeente in dat besluit regels stellen, bijvoorbeeld tot het doen van archeologisch onderzoek. Het al dan niet stellen van regels ten aanzien van archeologie dient te rusten op voldoende informatie over de archeologische situatie (ECLI:NL:RVS:2011:BU7102, r.o. 2.9.7). Deze informatie kan worden verkregen door gebiedsdekkende kaarten waarop archeologische verwachtingswaarden zichtbaar zijn. Op basis hiervan kan archeologisch beleid worden ontwikkeld.

#### *Beleidsplan Archeologisch monumentenzorg*

Het 'beleidsplan Archeologisch monumentenzorg' beschrijft hoe de gemeente Cranendonck met het ruimtelijk erfgoed binnen de gemeente om wil gaan. Het uitgangspunt is het behoud van representatief beeld van het gemeentelijk erfgoed.

De gemeente Cranendonck heeft in samenwerking met het SRE, de gemeente Bergeijk, Oirschot, Reusel-De Mierden, Bladel, Eersel, Heeze-Leende, Waalre en Valkenswaard in 2012 het archeologisch erfgoedbeleid vastgesteld. De gemeente heeft in 2011 tevens het cultuurhistorisch beleid vastgesteld. Navolgende figuur betreft een uitsnede van de erfgoedkaart voor het plangebied en de omgeving.

*Figuur: Uitsnede Archeologische verwachtingen en waardenkaart 2015*

#### *Beoordeling*

Ten aanzien van het plan is door Transect b.v. een archeologisch bureau- en booronderzoek uitgevoerd waarvan de rapportage als bijlage bij deze toelichting gevoegd is (Archeologie Rapport Transect no 4293 versie 2.0 d.d. 4-11-2022). Uit het archeologisch onderzoek blijkt dat er sprake is van een middelhoge tot hoge archeologische verwachting in het plangebied. Geadviseerd wordt een proefsleuvenonderzoek uit te voeren. Nu uit het bodemonderzoek blijkt dat er een sanering plaats moet vinden luidt het advies in om plaats van het proefsleuvenonderzoek de sanering onder archeologische begeleiding plaats te laten vinden. Omdat bij voortzetting van het huidige gebruik een sanering achterwege kan blijven is er voor gekozen de sanering en het archeologisch onderzoek uit voeren ná vaststelling van het bestemmingsplan door de gemeenteraad. Om verstoring van mogelijk aanwezige archeologische waarden te voorkomen is in de regels bij het bestemmingsplan een voorwaardelijke verplichting opgenomen. Deze ziet er op toe dat het perceel pas als bouwperceel in gebruik genomen kan worden (en er dus niet eerder bouwwerkzaamheden plaats kunnen vinden dan) nadat middels een door het bevoegd gezag goedgekeurd archeologisch onderzoek is aangetoond dat er geen archeologische waarden (meer) aanwezig zijn of dat er niet langer archeologische zorg of begeleiding nodig is.

#### <span id="page-30-0"></span>**4.5 Natuur**

#### *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen.

De gebiedsbescherming van de Natura 2000-gebieden is geregeld in hoofdstuk 2 van de Wnb. Het Programma Aanpak Stikstof (PAS) en de daarbij behorende toetsingskader is in werking getreden op 1 juli 2015. Te veel stikstof is slecht voor de natuur, waardoor een natuurvergunning of een ander toestemmingsbesluit nodig is voor activiteiten waar stikstof bij vrij komt (bijvoorbeeld in de landbouw, woningbouw of de industrie). Tot 29 mei 2019 was toestemming voor dergelijke activiteiten gebaseerd op het Programma Aanpak Stikstof. Op 29 mei 2019 heeft de Afdeling Bestuursrechtspraak van de Raad van State het PAS ongeldig verklaard. Het Programma Aanpak Stikstof (PAS) biedt niet genoeg bescherming aan zogenoemde Natura 2000-gebieden.

Een nieuwe stikstofrekentoepassing maakt sommige bouwprojecten toch mogelijk. Het kabinet heeft een nieuwe rekenmethode naar buiten gebracht (de 'AERIUS Calculator 2020', inmiddels versie 2022) welke het verlenen van vergunning voor projecten mogelijk moet maken. Projecten waarvan (met behulp van deze rekenmethode) kan worden bewezen dat ze de natuur niet raken, komen in aanmerking voor een vergunning. De natuur wordt niet geraakt zolang de depositie van stikstof op beschermde natuurgebieden niet hoger bedraagt dan 0,00 mol/ha/j.

#### <span id="page-30-1"></span>*4.5.1 Relevante emissies en Wet Stikstofreductie en Natuurverbetering*

Natura 2000-gebieden kunnen schade ondervinden wegens diverse aspecten, zoals verdroging, oppervlakteverlies, verontreiniging, versnippering, optische verstoring, verzuring en vermesting.

Op 1 juli 2021 is de Wet Stikstofreductie en Natuurverbetering in werking getreden. Tot voor kort was de realisatiefase hierdoor vrijgesteld van beoordeling ten aanzien van stikstofdepositie. Inmiddels echter is dit door een uitspraak van de Raad van State niet meer het geval. Voor vaststelling van het bestemmingsplan zal een AERIUS-berekening aangeleverd worden.

De beoordeling van de gebruiksfase volgt hierna.

#### Gebruiksfase

Gelet op de aard van onderhavig initiatief is er sprake van onderstaande relevante emissies:

- dagelijks 8 lichte voertuigbewegingen richting west van bewoners (CROW verkeersgeneratie vrijstaande woning) tot opgaand in heersend verkeersbeeld (eerstvolgende gelijkwaardige kruising)
- dagelijks 8 lichte voertuigbewegingen richting oost van bewoners (CROW verkeersgeneratie vrijstaande woning) tot opgaand in heersend verkeersbeeld
- geen cv-installatie in de woning. Woning wordt gasloos uitgevoerd.

Bovenstaande emissies zijn doorgerekend middels het rekenprogramma AERIUS en afgezet tegen de bestaande planologische situatie zonder statische opslag, zie hiervan het afschrift in de bijlage, en heeft niet geleid tot een toename van meer dan 0,00 mol/ha/jr. op omliggende Natura 2000 gebieden.

Bovendien is de afstand tot de beschermde gebieden met ruim 1.500 meter zoals weergeven op onderstaande afbeelding voldoende groot, gezien de minimale activiteiten op locatie, overige effecten op de beschermde natuurgebieden uit te sluiten.

*Figuur: afstand tot stikstofgevoelig Natura 2000-gebied* 

#### *Conclusie*

Gelet op de aard van onderhavig initiatief is er geen sprake van een relevante toename van emissies of verstorende activiteiten. Bovendien is de afstand tot de beschermde gebieden voldoende groot dat relevante deposities of overige effecten op de beschermde natuurgebieden zijn uitgesloten. Onderhavige ontwikkeling heeft met zekerheid geen mogelijk effect tot gevolg op de Natura 2000 gebieden en derhalve zijn er geen belemmeringen voor onderhavige plan. Op advies van de ODZOB zal voor vaststelling van het bestemmingsplan nog een berekening uitgevoerd worden met de actuele versie van AERIUS.

#### <span id="page-32-0"></span>**4.6 Flora en fauna**

#### *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen. Voor de soortenbescherming is wettelijk bovendien rechtstreeks verwezen naar het Verdrag van Bern en het Verdrag van Bonn.

Het beschermingsregime betreffende soorten (flora en fauna) is opgenomen in hoofdstuk 3 van de Wnb. De verbodsbepalingen zijn hierbij afhankelijk gesteld van de soort (en daarmee de opname van die soort op de diverse lijsten) en de voorgenomen handelingen. Bovendien is een algemeen geldende zorgplicht opgenomen om handelingen achterwege te laten of maatregelen te treffen, om te voorkomen dat nadelige gevolgen ontstaan voor in het wild levende dieren en planten.

Conform de Wet natuurbescherming is de initiatiefnemer bij ruimtelijke ingrepen verplicht op de hoogte te zijn van mogelijke voorkomende beschermde soorten binnen het plangebied. Vanuit die kennis dienen plannen en projecten getoetst te worden aan eventuele strijdigheid met de verbodsbepalingen uit de Wnb. Conform vaste jurisprudentie kan een plan worden vastgesteld indien aannemelijk wordt gemaakt dat het aspect flora en fauna niet aan de uitvoerbaarheid van het plan in de weg staat.

#### *Beoordeling*

Door Archimil BV is een onderzoek verricht naar de aanwezige natuurwaarden. De rapportage hiervan is als bijlage 4 bij de toelichting gevoegd. Hierin is te lezen dat bij de quickscan op de locatie geen beschermde flora en fauna is waargenomen die een belemmering kunnen vormen voor de voorgenomen herontwikkeling van de locatie. Ook worden, op basis van het gebruik van de locatie en de directe omgeving, geen beschermde flora en fauna verwacht.

#### *Conclusie*

Op basis van de quickscan wordt een aanvullend of nader onderzoek naar de aanwezige flora en fauna, voor de geplande activiteiten, niet noodzakelijk geacht. Voor de geplande activiteiten is op basis van de bekende gegevens geen ontheffingsaanvraag in het kader van de Wet natuurbescherming noodzakelijk.

#### <span id="page-32-1"></span>**4.7 Wegverkeerslawaai**

*Toetsingskader*

Op basis van artikel 76 van de Wet geluidhinder (Wgh) dienen bij de vaststelling van een bestemmingsplan, wijzigingsplan of uitwerkingsplan de waarden als bedoeld in art. 82 t/m 85 van de Wgh in acht te worden genomen, indien dat plan gelegen is in een zone rondom een weg als bedoeld in art. 74 lid 1 Wgh en (het betreffende onderdeel van) dat plan mogelijkheden biedt voor:

- de realisatie van woningen, andere geluidsgevoelige gebouwen en van geluidsgevoelige terreinen (functies zoals genoemd in art. 1 Wgh en art 1.2 Bgh – het Besluit geluidhinder zoals gewijzigd op 4 april 2012);
- de aanleg van een nieuwe weg en/ of een reconstructie van een bestaande weg;
- functiewijzigingen van een niet-geluidsgevoelige functie in een geluidsgevoelige functie (bijvoorbeeld via afwijkings- of wijzigingsbevoegdheid).

Op basis van art. 82 Wgh is de voor woningen binnen een zone ten hoogste toelaatbare geluidsbelasting van de gevel, vanwege de weg, 48 dB. Voor de ter plaatse ten hoogste toelaatbare geluidsbelasting als bedoeld in artikel 82, eerste lid, kan een hogere dan de in dat artikel genoemde waarde worden vastgesteld, met dien verstande dat deze waarde, buiten de in de volgende leden bedoelde gevallen, voor woningen in buitenstedelijk gebied 53 dB en voor woningen in stedelijk gebied 58 dB niet te boven mag gaan.

#### *Beoordeling*

De te realiseren Ruimte voor Ruimte-woning betreft een geluidsgevoelig gebouw. De woning is gelegen aan de weg Bosch. Deze weg verbindt de weg de kern van Budel met het buitengebied. De Bosch is daarmee geen doorgaande weg en de verkeersintensiteit van de weg is hierdoor laag.

Op basis van de huidige situatie is conform de Atlas van de leefomgeving, zie onderstaande afbeelding, sprake van een 'goed' woon- en leefklimaat aangaande geluid afkomstig van het wegverkeer ter plaatse van de beoogde woning. Daarbij is uit de afbeelding af te leiden dat de voorgevel van de woning is gelegen in de zone 45-50, maar de gevel het gemiddelde van 47,5 dB niet overschrijdt. De voorkeursgrenswaarde van 48 dB en de maximale gevelwaarde van 53 dB uit de Wgh wordt hierdoor niet overschreden.

*Figuur: uitsnede Atlas van de leefomgeving, perceel zwart omlijnd*

Gezien de verkeersintensiteit ter plaatse van de beoogde woning minder dan 48 dB is, én de woning op minimaal 17 meter uit de as van de weg wordt gerealiseerd, gewaarborgd door de bouwvlakgrens, worden de waarden vanuit de Wet geluidhinder voldoende in acht genomen. Daarbij is sprake van een 'goed' woon- en leefklimaat in de huidige situatie ten aanzien van wegverkeerslawaai. In de nabije toekomst zijn hierin geen veranderingen te verwachten.

Daarbij is recentelijk voor de naastgelegen woning een onderzoek naar geluid afkomstig van het wegverkeer uitgevoerd waaruit is gebleken dat voor de woning blijkt dat kan worden voldaan aan de voorkeursgrenswaarde van 48 dB op alle gevels. En dat geen verdere maatregelen noodzakelijk zijn voor deze woning.

#### *Conclusie*

Het aspect wegverkeerslawaai vormt geen belemmering voor onderhavige ontwikkeling.

#### <span id="page-34-0"></span>**4.8 Bedrijven en milieuzonering**

#### <span id="page-34-1"></span>*4.8.1 Bedrijven en milieuzonering*

#### *Toetsingskader*

Door het aanbrengen van een zone tussen bedrijvigheid en milieugevoelige bestemmingen (zoals woningbouw) kan de overlast ten gevolge van bedrijfsactiviteiten zo laag mogelijk gehouden worden. Zonering is met name van toepassing bij nieuwbouw van woningen en andere gevoelige functies in de directe omgeving van een bedrijf en bij vestiging van een nieuw bedrijf in de directe omgeving van gevoelige bestemmingen. Op basis van de VNG-handreiking 'Bedrijven en Milieuzonering 2009' (hierna: VNG-handreiking) wordt onder milieugevoelige functies verstaan: woningen, woongebieden, ziekenhuizen, scholen en verblijfsrecreatie. Sommige functies kunnen zowel milieubelastend als milieugevoelig zijn (bijvoorbeeld ziekenhuizen en scholen).

#### *Beoordeling*

Het planinitiatief omvat het realiseren van een Ruimte voor Ruimte woning. Een woning wordt niet gezien als een milieubelastende functie, enkel als een milieugevoelige functie.

De richtafstanden van de VNG-handreiking zijn afgestemd op twee omgevingstypen: 'rustige woonwijk' en 'gemengd gebied'. De VNG-brochure geeft de volgende definitie aan voor gemengd gebied: "Een gebied met een matige tot sterke functiemenging. Direct naast woningen komen andere functies voor, zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid. Op basis van vorenstaande kan het plangebied aan Bosch ong. getypeerd worden als 'gemengd gebied'. Naast de burgerwoningen aan Bosch nummers 58, 60 en 62 liggen in de directe nabijheid twee agrarische bedrijven (Boschdijk 2 en Bosch 29a) en het loodgietersbedrijf aan Bosch 51. De richtafstanden in de VNG-publicatie kunnen in 'gemengd gebied', zonder dat dit ten koste gaat van het woon- en leefklimaat, met één afstandsstap verlaagd worden.

Conform het bestemmingsplan is op Bosch 29a en Boschdijk 2 een agrarisch bedrijf met de aanduiding 'intensieve veehouderij' toegestaan. Op de geuraspecten van deze veehouderijen wordt in paragraaf 4.8.2 nader ingegaan. Ten aanzien van de aspecten stof, gevaar en geluid mag in een gemengd gebied worden uitgegaan van een worst-case afstand van 30 meter.

Aan Bosch 51 is een loodgietersbedrijf gevestigd. Ter plaatse worden materialen opgeslagen en is een kleine kantoorruimte gevestigd. Op grond hiervan is het loodgietersbedrijf te beschouwen als een milieucategorie 2 inrichting en geldt binnen een gemengd gebied een richtafstand van 10 meter tot een gevoelig object. De kortste afstand tussen het plangebied en het perceel waarop het loodgietersbedrijf is gevestigd bedraagt 25 meter.

Op onderstaande afbeelding zijn de afstanden tot het plangebied weergeven.

*Figuur: afstanden plangebied tot bedrijfsbestemmingen*

#### *Conclusie*

Hieruit kan geconcludeerd worden dat ten aanzien van de omliggende bedrijven op basis van 'bedrijven- en milieuzonering' sprake is van een aanvaardbaar woon- en leefklimaat op de planlocatie én dat de bedrijven niet worden belemmerd in hun bedrijfsvoering.

#### <span id="page-35-0"></span>*4.8.2 Wet geurhinder en veehouderij*

Bij het opstellen van ruimtelijke plannen moet worden gewaarborgd dat sprake is van een aanvaardbaar woon- en verblijfsklimaat op plaatsen waar het vestigen van een (geur)gevoelig object mogelijk wordt gemaakt. Verder moet worden voorkomen dat bestaande veehouderijen onevenredig in hun belangen worden geschaad. Om de milieucontouren te bepalen moet worden uitgegaan van de 'omgekeerde werking' van de milieuregelgeving. In de bestemmingsplantoets wordt daartoe getoetst of ter plaatse van de te bestemmen geurgevoelige objecten voldaan wordt aan de eisen die de milieuregelgeving stelt.

In de Handreiking bij Wet geurhinder en veehouderij is beschreven hoe kan worden bepaald hoeveel geurhinder kan worden verwacht in een gebied, gelet op de geurbelasting die daar is berekend. Op grond van de berekende geurbelastingen wordt met behulp van de tabellen A (achtergrondbelasting) en B (voorgrondbelasting) uit bijlage 6 van de Handreiking de te verwachten geurhinderpercentages bepaald. Het hoogste geurhinderpercentage (voorgrondbelasting of achtergrondbelasting) is maatgevend voor de geursituatie. Deze percentages zijn bedoeld om een vertaalslag te maken tussen de waarden voor de geurbelasting en de milieukwaliteit. De percentages zijn afkomstig uit het 'Geuronderzoek stallen intensieve veehouderij' (PRA Odournet, 2001). De geursituatie wordt beschreven in termen van milieukwaliteit, onderverdeeld in acht categorieën van 'zeer goed' tot 'extreem slecht'. Deze termen zijn afkomstig uit de 'GGD-richtlijn geurhinder (oktober 2002)'. Dit is beschreven in bijlage 7 van de Handreiking. Een overzicht van de geurbelasting in relatie tot de geurhinderpercentages en de milieukwaliteit is te zien in tabel 2.

| Voorgrondbelasting<br>(oue/m³) | Achtergrondbelasting<br>(oue/m³) | Geurgehinderden (%) | Leefklimaat     |
|--------------------------------|----------------------------------|---------------------|-----------------|
| < 1,5                          | < 3                              | < 5                 | Zeer goed       |
| 1,5 – 3,5                      | 3 – 7                            | 5 – 10              | Goed            |
| 3,5 – 6,5                      | 7 – 13                           | 10- 15              | Redelijk goed   |
| 6,5 – 10                       | 13 – 20                          | 15 – 20             | Matig           |
| 10 – 14                        | 20 – 28                          | 20 – 25             | Tamelijk slecht |
| 14 – 19                        | 28 - 38                          | 25 – 30             | Slecht          |
| 19 - 25                        | 38 - 50                          | 30 - 35             | Zeer slecht     |
| > 25                           | > 50                             | > 35                | Extreem slecht  |

*Tabel 2: relatie tussen voor- en achtergrondbelasting conform Wgv*

In de directe nabijheid van de planlocatie is één veehouderij gelegen te weten Boschdijk 2 (2.430 Ou/s) op 55 meter afstand van de beoogde woning. Op verdere afstand zijn de bedrijven Bosch 29A (0.0 Ou/s) en Bosch 59 (19.925 Ou/s) gelegen op respectievelijk ca. 50 en 460 meter tot de gevel van de beoogde woning.

*Figuur: Veehouderijbedrijven (bron Kaartbank Provincie Noord-Brabant)*

Voor de veehouderij op Bosch 29a zijn 6 paarden vergund, zijnde dieren zonder geuremissiefactor. Ten aanzien van de voorgrondbelasting moet derhalve een vaste afstand van 50 meter worden aangehouden. Aan deze afstand tot de gevel van de beoogde woning wordt voldaan.

Voor de veehouderij op de locatie Boschdijk 2 zijn dieren vergund waarvoor een geuremissiefactor is vastgesteld. De actueel vergunde situatie van het bedrijf betreft de revisievergunning van 2 mei 2002 met een vergunde aantal dieren van 13.500. Rekening houdende met de actuele geurnorm komt op locatie een geuremissie vrij van 2.430 ouE/s.

Ten aanzien van het planvoornemen is op basis van het worst-case emissiepunt van het bouwvlak en onderstaande parameters een geurberekening uitgevoerd. Hieruit blijkt dat hoogstens sprake is van een geurimmissie van 4.4 ouE op de beoogde woning. Hiermee is aangetoond dat sprake is van een aanvaardbaar woon- en leefklimaat op basis van de voorgrond belasting. En het bedrijf niet wordt beperkt in zijn ontwikkelingsmogelijkheden.

Gemaakt op: 16-07-2022 11:34:09 Naam van het bedrijf: Boschdijk 2 Budel Berekende ruwheid: 0,10 m Meteo station: Eindhoven

#### **Brongegevens:**

| Volgnr. | BronID      | X-coord. | Y-coord. | EP Hoogte | Gem.geb. hoogte | EP Diam. | EP Uittr. snelh. | E-Aanvraag |
|---------|-------------|----------|----------|-----------|-----------------|----------|------------------|------------|
| 1       | Boschdijk 2 | 169 273  | 364 604  | 5,0       | 4,0             | 0,50     | 4,00             | 2 430      |

#### **Geur gevoelige locaties:**

| Volgnummer | GGLID    | Xcoordinaat | Ycoordinaat | Geurnorm | Geurbelasting |
|------------|----------|-------------|-------------|----------|---------------|
| 2          | RvR pt 2 | 169 256     | 364 548     | 10,0     | 2,6           |
| 3          | RvR pt 1 | 169 245     | 364 566     | 10,0     | 4,4           |

#### **Belangen omliggende veehouderijen**

De bestemmingswijziging mag de reguliere bedrijfsvoering van de omliggende veehouderijen niet schaden, c.q. het juridisch-planologisch toegestane gebruik niet belemmeren. Tussen de omliggende veehouderijbedrijven en de planlocatie zijn reeds burgerwoningen van derden gelegen. Hierdoor worden de veehouderijbedrijven eerder beperkt in hun ontwikkeling dan door het planvoornemen.

#### *Beoordeling*

Het planvoornemen schaadt de belangen van omliggende veehouderijen niet. Woningen van derden zijn immers korter gelegen tot de veehouderijbedrijven.

#### **Achtergrond geurbelasting**

De huidige achtergrondbelasting veroorzaakt door alle omliggende veehouderijen is in beeld gebracht in onderstaande afbeelding. In onderstaande figuur is deze achtergrondbelasting weergegeven. Uit de afbeelding blijkt dat ter plaatse van de planlocatie sprake is van een 'goed' en daarmee aanvaardbaar woon- en leefklimaat.

*Figuur: uitsnede kaart achtergrond geurbelasting (bron ODZOB)*

#### *Conclusie*

Uit de beoordeling blijkt dat de omliggende veehouderijen niet worden geschaad in hun belangen als er op de planlocatie een Ruimte voor Ruimte woning gerealiseerd wordt. Uit de voorgaande beoordeling blijkt dat aan de gestelde normen voor een aanvaardbaar woon- en leefklimaat wordt voldaan. Er is tevens geen sprake van belemmeringen voor het initiatief in het kader van bedrijven en milieuzonering.

#### <span id="page-39-0"></span>**4.9 Externe veiligheid**

#### *Toetsingskader*

Externe veiligheid heeft betrekking op de veiligheid rondom opslag, gebruik, productie en transport van gevaarlijke stoffen. De daaraan verbonden risico's dienen aanvaardbaar te blijven. Het beleid voor inrichtingen is vastgelegd in het Besluit externe veiligheid inrichtingen (Bevi) en de Regeling externe veiligheid inrichtingen (Revi). Voor het transport van gevaarlijke stoffen zijn de Circulaire Risiconormering vervoer gevaarlijke stoffen (Circulaire RNVGS) en de Nota vervoer gevaarlijke stoffen (2006) van toepassing. Voor buisleidingen geldt het Besluit externe veiligheid buisleidingen (Bevb).

Het externe veiligheidsbeleid bestaat uit twee onderdelen: het plaatsgebonden risico (PR) en het groepsrisico (GR). Het plaatsgebonden risicobeleid bestaat uit harde afstandseisen tussen risicobron en (beperkt) kwetsbaar object. Het groepsrisico is een maat die aangeeft hoe groot de kans is op een ongeval met gevaarlijke stoffen met een bepaalde groep slachtoffers.

In de wet is geregeld wanneer de verantwoordingsplicht van toepassing is. Omdat de wettelijke basis per risicobron verschilt, verschillen per risicobron ook de voorwaarden die verantwoording wel of niet verplicht stellen.

*Figuur: uitsnede Risicokaart provincie Noord-Brabant. Bron: Risicokaart.nl*

#### *Beoordeling*

Bij de voorgenomen ontwikkeling is geen sprake van het toevoegen van een risicobron, het betreft enkel de realisatie van één Ruimte voor Ruimte woning.

In de omgeving van het plangebied zijn diverse risicobronnen gelegen zoals:

- Gasleiding Gasunie (170 meter tot plangebied)
- LPG inrichting Randweg-Oost 1 (940 meter tot plangebied)

Het plangebied is niet gelegen in de invloedszone (veiligheidsafstand, belemmeringsstrook of 10-6/jr plaatsgebonden risicocontour) van de voornoemde risicobronnen.

#### **Groepsrisico**

In het Bevt is aangegeven dat de verantwoordingsplicht voor het groepsrisico doorlopen moet worden voor ruimtelijke ontwikkelingen wanneer deze (gedeeltelijk) binnen 200 meter van risicovolle infrastructuur liggen. Het gehele plangebied ligt op ca. 3,2 kilometer van de A2.

Op een afstand van meer dan 200 meter van de snelweg kan worden volstaan met een algemene verantwoording van het groepsrisico. In de zone buiten 200 meter van de A2 zijn vooral de invloedsgebieden van toxische vloeistoffen/-gassen maatgevend. Indien een ruimtelijk plan is gelegen op een afstand van meer dan 200 meter van een snelweg en tot toename van de personendichtheid leidt, betekent dit dat vanwege de afstand tot de plaats van het mogelijke incident en de aard van incident (blootstelling toxisch gas) het groepsrisico niet significant zal toenemen. Omdat de bestemming verder dan 200 meter verwijderd ligt van de snelweg is rekenkundig onderzoek van het groepsrisico niet nodig.

#### **Beperking, bestrijdbaarheid en zelfredzaamheid**

In artikel 7 van het Bevt is bepaald dat een verantwoording van de mogelijkheden voor bestrijding en beperking van de omvang van een ramp en de zelfredzaamheid van mensen moet worden verantwoord indien een plangebied binnen het invloedsgebied van een transportroute gelegen is waarover vervoer van gevaarlijke stoffen plaatsvindt. Het plangebied ligt op een afstand van circa 3,2 kilometer van de A2. Om die reden dient getoetst te worden aan artikel 7 Bevt, waarbij een beschrijving van de bestrijdbaarheid en zelfredzaamheid gegeven dient te worden in relatie tot het toxisch scenario. Gezien enkel sprake is van de toevoeging van één burgerwoning in het buitengebied wordt gebruik gemaakt van de standaard verantwoording en het standaard advies van de Veiligheidsregio.

#### *Conclusie*

Gezien het voorgaande kan worden gesteld dat met de voorgenomen ontwikkeling geen belemmeringen op het gebied van externe veiligheid optreden.

#### <span id="page-40-0"></span>**4.10 Luchtkwaliteit**

#### <span id="page-40-1"></span>*4.10.1 Effect op de luchtkwaliteit (NIBM)*

#### *Toetsingskader*

In het kader van een planologische procedure dient te worden aangetoond dat voldaan wordt aan de wettelijke normen voor wat betreft luchtkwaliteit. Hierbij dient het effect op de luchtkwaliteit in de omgeving als gevolg van een nieuwe ontwikkeling, als ook de toetsing aan de 'Wet luchtkwaliteit' in beeld te worden gebracht.

De 'Wet luchtkwaliteit' van 15 november 2007, opgenomen in hoofdstuk 5, onder titel 5.2 van de Wet milieubeheer (Wm) gaat in op luchtkwaliteitseisen. In Bijlage 2 van de Wm zijn wettelijke grenswaarden vastgelegd van onder andere de stoffen stikstofdioxide (NO2), fijn stof (PM10), benzeen (C6H6), zwaveldioxide (SO2), lood (Pb) en koolmonoxide (CO).

Voor PM10 geldt voor het jaargemiddelde een grenswaarde van 40 µg/m3 . Het 24- uursgemiddelde van 50 µg/m3 mag maximaal 35 dagen per kalenderjaar worden overschreden. Voor NO2 geldt voor het jaargemiddelde een grenswaarde van 40 µg/m3 . Het 24-uursgemiddelde van 200 µg/m3 mag maximaal 18 dagen per kalenderjaar worden overschreden.

De 'Wet luchtkwaliteit' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). Het Rijk, provincies en gemeenten werken in het NSL-programma samen aan maatregelen om de luchtkwaliteit te verbeteren tot de normen, ook in gebieden waar nu de normen voor luchtkwaliteit niet worden gehaald (overschrijdingsgebieden). De programma-aanpak zorgt voor een flexibele koppeling tussen ruimtelijke activiteiten en milieugevolgen.

Kort samengevat dienen projecten te worden beoordeeld op basis van de 'Wet luchtkwaliteit' c.q. artikel 5.16 van de Wet milieubeheer. Luchtkwaliteitseisen vormen onder de 'Wet luchtkwaliteit' geen belemmering voor vergunningverlening als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt;
- een project 'niet in betekenende mate' bijdraagt aan de luchtverontreiniging;
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden.

Voor de kwaliteit van de buitenlucht gelden de in bijlage 2 van de Wm opgenomen grenswaarden voor zwaveldioxide, stikstofdioxide (NO2), stikstofoxiden, zwevende deeltjes (PM10 en PM2.5), lood, koolmonoxide en benzeen. Voor de toegestane hoeveelheid PM10, PM2,5 en NO2 in de lucht zijn in de Wm de volgende grenswaarden gesteld die in acht genomen moeten worden:

- voor NO2 geldt een grenswaarde van 40 microgram per kubieke meter lucht als jaargemiddelde concentratie en maximaal 18 dagen per jaar mag het uurgemiddelde concentratie van NO2 groter zijn dan 200 microgram per kubieke meter lucht;
- voor fijn stof (PM10) geldt een grenswaarde van 40 microgram per kubieke meter lucht als jaargemiddelde concentratie en maximaal 35 keer per jaar mag de etmaalgemiddelde concentratie van PM10 groter zijn dan 50 microgram per kubieke meter lucht;
- voor ultra fijn stof (PM2.5) geldt een grenswaarde van 25 microgram per kubieke meter lucht als jaargemiddelde concentratie.

In artikel 4 van het Besluit niet in betekenende mate bijdragen (luchtkwaliteitseisen) en de bijlagen van de 'Regeling niet in betekenende mate bijdragen (luchtkwaliteitseisen)' is voor bepaalde categorieën projecten met getalsmatige grenzen vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

#### *Beoordeling*

Als een project ervoor zorgt dat de concentratie fijn stof of CO2 met meer dan 3% van de grenswaarde verhoogd, draagt het project in betekenende mate bij aan luchtvervuiling en dient er een luchtkwaliteitsonderzoek uitgevoerd te worden. Deze regel komt voort uit het NSL. Deze 3%-grens is voor een aantal categorieën projecten in een ministeriële regeling omgezet in getalsmatige grenzen, bijvoorbeeld:

- woningbouw: 1.500 woningen netto bij 1 ontsluitingsweg, 3.000 woningen bij 2 ontsluitingswegen;
- kantoorlocaties: 100.000 m² bruto vloeroppervlak bij 1 ontsluitingsweg, 200.000 m² bruto vloeroppervlak bij 2 ontsluitingswegen.

In onderhavig geval is sprake van woningbouw aangezien één nieuwe woning wordt gerealiseerd. Uitgaande van het 3% criterium is binnen het plangebied daarmee geen sprake van een project dat in betekenende mate bijdraagt aan de luchtverontreiniging.

#### <span id="page-42-0"></span>*4.10.2 Blootstelling aan verontreiniging*

In de Wet milieubeheer is de Europese richtlijn luchtkwaliteit geïmplementeerd. Het doel van de wet is mensen te beschermen tegen risico's van luchtverontreiniging. De richtlijn geeft de volgende grenswaarden voor fijn stof:

- de grenswaarde jaargemiddelde concentratie van PM10 is 40 μg/m³.
- de grenswaarde daggemiddelde concentratie van PM10 is 50 μg/m³. De concentratie fijn stof mag maximaal 35 dagen per kalenderjaar hoger zijn dan deze waarde.
- de grenswaarde jaargemiddelde concentratie van PM2,5 is 25 μg/m³.

Navolgende figuren geven de jaargemiddelde concentratie van PM10 en PM2,5 ter plaatse van het plangebied en directe omgeving weer (Bron RIVM 2020).

Ter plaatse van het plangebied is sprake van jaargemiddelde concentratie PM10 van 16-17 μg/m³. De jaargemiddelde concentratie PM2,5 bedraagt 9-10 μg/m³.

Geconcludeerd kan worden dat de normen voor PM2,5 en PM10 ter plaatse van het plangebied niet worden overschreden, en daarmee sprake is van een aanvaardbaar woon- en leefklimaat.

#### <span id="page-43-0"></span>**4.11 Gezondheid**

Voorafgaand aan de realisatie van de beoogde situatie dient onderzocht te worden of er ter plaatse van de beoogde woning geen sprake is van aantasting van de volksgezondheid, daarom is het onderwerp volksgezondheid meegenomen in deze ruimtelijke ordening.

#### <span id="page-43-1"></span>*4.11.1 Endotoxinen (varkens- en pluimveehouderijen)*

De intensieve veehouderijen binnen de agrarische sector dragen bij aan de emissies van fijn stof PM10 in Nederland. Dit geëmitteerde fijn stof bestaat uit een aantal stoffen, waarvan endotoxinen onderdeel uit (kunnen) maken. Op 7 juli 2016 zijn onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een relevante component in de (fijn)stof emissie uit veehouderijen.

De ontwikkeling van een landelijk toetsingskader voor endotoxine door het Rijk, op advies van de Gezondheidsraad, is nog niet afgerond. Vooruitlopend daarop is door het Ondersteuningsteam Veehouderij en Volksgezondheid van het Bestuurlijk Platform Omgevingsrecht de 'Notitie Handelingsperspectieven Veehouderij en Volksgezondheid: Endotoxine toetsingskader 1.0' opgesteld. Inmiddels is ook de Handreiking veehouderij en volksgezondheid 2.0 vastgesteld. Deze handreiking verwijst op zijn beurt weer naar de notitie die inhaakt op de lopende ontwikkeling van het landelijke endotoxinetoetsingskader en maakt gebruik van de daaruit voortkomende onderzoeksresultaten. De voorlopige onderzoekresultaten zijn voor de Gezondheidsraad in 2012 aanleiding geweest om voor de algemene bevolking een gezondheidskundige advieswaarde voor endotoxine van 30 EU/m³ aan het Rijk te adviseren. Deze advieswaarde wordt tevens gehanteerd in de notitie.

Uitgangspunt in de ruimtelijke ordening is dat sprake moet zijn van een aanvaardbaar woon- en leefklimaat en derhalve de advieswaarde van 30 EU/m³ niet wordt overschreden. Door de Omgevingsdienst Zuidoost-Brabant (ODZOB) is een berekeningsmodel opgesteld waarmee de individuele afstandscontour of endotoxine-risicocontour van 30 EU/m³ eenvoudig bepaald kan worden.

Gemeenten adviseren bij een situatie waarbij binnen een afstand van 250 meter van het te realiseren kwetsbare object een veehouderij gelegen is, gebruik te maken van de afstandsbepalingen uit de 'Notitie Handelingsperspectieven Veehouderij en Volksgezondheid: Endotoxine toetsingskader 1.0'. Alsook de laatste Handreiking veehouderij en volksgezondheid 2.0 verwijst naar deze 'richt-afstand'.

#### *Beoordeling*

Binnen 250 meter van de planlocatie zijn geen varkenshouderijen gelegen.

Binnen 1 kilometer van de planlocatie zijn twee pluimveehouderijen gelegen; Boschdijk 2 en Bosch 59. In onderstaande tabel is op basis van het Endotoxine toetsingskader berekend welke afstand minimaal aangehouden moet worden tot de locaties.

| Veehouderij adres Soort veehouderij |                                                                                 |     |      | Werkelijke afstand PM10(kg/jaar) Berekende minimale afstand |
|-------------------------------------|---------------------------------------------------------------------------------|-----|------|-------------------------------------------------------------|
|                                     | (Groot-)ouderdieren van vleeskuikens<br>in opfok; jonger dan 19 weken (= o.b.v. |     |      |                                                             |
| Boschdijk 2                         | toetsingskader 1.0 / Leghennen.                                                 | 86  | 310  | 86                                                          |
| Bosch 59                            | Leghennen                                                                       | 460 | 3942 | 191                                                         |

Voor de locatie Boschdijk 2 is een minimale afstand berekend van 86 meter. De veehouderij zit derhalve reeds in de bestaande situatie op een overbelaste situatie op meerdere woningen. Dit is relevant gezien de meest recente vergunning voor het bedrijf meer dan 15 jaar geleden verleend is. Daardoor moet het bedrijf voor het houden van vee een nieuw stalsysteem gaan hanteren, dat voldoet aan bijlage 2 van de Iov (Technische eisen huisvestingssystemen). Hierbij zal tevens voldaan moeten worden aan het Endotoxine toetsingskader.

Voor onderhavig plan is derhalve het centrale emissiepunt van de stallen genomen om de afstand van 86 meter tot de woning in het plangebied te bepalen, zoals weergeven in onderstaande afbeelding.

Op basis van bovenstaande afstanden kan worden geconcludeerd dat er een aanvaardbaar leefklimaat is op onderhavige locatie met betrekking tot gezondheidseffecten van pluimvee- en varkenshouderijen in de omgeving.

Tevens kan geconcludeerd worden dat gezien het feit dat het bedrijf Boschdijk 2 reeds in een overbelaste situatie zit én een nieuw huisvestingssysteem moet gaan hanteren voordat vee op locatie kan worden gehuisvest, er altijd een afname van endotoxine vanuit het bedrijf plaats zal vinden. Het bedrijf moet met een nieuwe vergunning namelijk voldoen op de dichterbij gelegen burgerwoningen.

#### *Conclusie*

Het onderdeel 'gezondheid' in relatie tot endotoxinen vormt geen belemmering voor het planvoornemen.

#### <span id="page-45-0"></span>*4.11.2 Geitenhouderijen*

Uit het onderzoek veehouderij en gezondheid omwonenden (VGO) van het RIVM onderzoek in 2017 is gebleken dat zich in een straal tot tussen 1,5 en 2 kilometer rond geitenbedrijven een verhoogd aantal gevallen van longontsteking voordoet. Het is nog onbekend waardoor dit precies komt. Van belang is wat nog toegestaan kan worden binnen de invloedssfeer van een geitenhouderij. Zolang nog niet duidelijk is waardoor het verhoogde risico bij geitenhouderijen ontstaat heeft het Bestuurlijk Platform Omgevingsrecht een advies memo opgesteld. Daarin wordt gesteld dat de goede ruimtelijke ordening vraagt om aanhouding van besluitvorming over het toevoegen van gevoelige functies binnen 2 km van een geitenhouderij totdat meer duidelijk is over de oorzaak van de gezondheidsrisico's.

#### *Beoordeling*

Met de voorgenomen ontwikkeling is er sprake van het toevoegen van een gevoelige functie. Binnen de gemeente Cranendonck zijn conform de gegevens uit het Bestand Veehouderij Bedrijven (Provincie Noord-Brabant) geen geitenhouderijen aanwezig (stalgroep/diercategorieen C1 t/m C3).

#### *Conclusie*

Het onderdeel 'gezondheid' in relatie tot geitenhouderijen vormt geen belemmeringen voor het planvoornemen.

#### <span id="page-45-1"></span>**4.12 Kabels en leidingen**

#### *Toetsingskader*

De hierna volgende leidingen zijn planologisch relevant, voor zover zij geen deel uitmaken van een inrichting zoals bedoeld in de Wet milieubeheer.

- a. hoogspanningsverbindingen van 50 kV en hoger;
- b. buisleidingen voor transport van aardgas met een uitwendige diameter van meer dan 50 mm en een druk van meer dan 16 bar;
- c. buisleidingen voor transport van aardolieproducten met een uitwendige diameter van meer dan 70 mm en een druk van meer dan 16 bar;
- d. buisleidingen met een diameter van 400 mm of meer buiten de bebouwde kom; e. buisleidingen voor transport van andere stoffen dan aardgas en aardolieproducten, die risico's met zich meebrengen voor mens en/of leefomgeving wanneer deze leidingen beschadigd raken.

#### *Beoordeling*

Ter plaatse van het plangebied zijn geen planologisch relevante kabels en leidingen aanwezig.

#### *Conclusie*

Er zijn geen belemmeringen met betrekking tot de aanwezigheid van kabels en leidingen.

#### <span id="page-45-2"></span>**4.13 Waterhuishouding**

Het doel van de watertoets is te waarborgen dat waterhuishoudkundige doelstellingen expliciet en op evenwichtige wijze in beschouwing worden genomen bij alle waterhuishoudkundig relevante plannen en besluiten. Een watertoets maakt de mogelijke negatieve invloeden van het initiatief in het plangebied inzichtelijk. Tevens geeft de watertoets oplossingsrichtingen aan waarmee mogelijke optredende negatieve invloeden beperkt of ongedaan gemaakt kunnen worden. Het waterschap heeft een aantal principes gedestilleerd, die van belang zijn als vertrekpunt van het overleg tussen initiatiefnemer en waterbeheerder. Het plangebied valt onder het beheergebied van het Waterschap De Dommel.

#### <span id="page-46-0"></span>*4.13.1 Keur*

Waterschap De Dommel beheert het grond- en oppervlaktewater (zoals rivieren en beken) en waterkeringen met bijbehorende kunstwerken (bijvoorbeeld stuwen en gemalen). Om het grond- en oppervlaktewater en de waterkeringen goed te kunnen beheren en beschermen zijn er regels nodig, vastgelegd in een verordening. In de Keur staan algemeen geformuleerde geboden en verboden. Naast deze geboden en verboden zijn er een groot aantal algemene regels opgesteld. Daarnaast zijn in veel gevallen activiteiten in en rondom kleine waterlopen helemaal vrijgesteld van regels. Navolgende figuur geeft de ligging van het plangebied op de Keurkaart weer.

#### <span id="page-46-1"></span>*4.13.2 Beleid*

De Europese Kaderrichtlijn Water (KRW) is vanaf 22 december 2000 van kracht. De KRW heeft als doel om te komen tot schone, ecologisch gezonde stroomgebieden, waarin water op een duurzame manier wordt gebruikt. Om dit doel te bereiken is een systematiek opgesteld die alle Europese lidstaten in de nationale wetgeving moeten implementeren en uitvoeren. De Nederlandse regering heeft invulling aan de KRW gegeven middels de Waterwet, die in werking is getreden op 22 december 2009. De Waterwet regelt het beheer van het oppervlakte- en grondwater en verbetert ook de samenhang tussen het waterbeleid en ruimtelijke ordening. De visies met betrekking tot het waterbeleid worden door de verschillende bestuurslagen in diverse plannen beschreven.

Het beleid van de provincie Noord-Brabant richt zich op het bereiken en in stand houden van watersystemen die ruimte bieden aan een gezond leefmilieu voor mens, dier en plant. Daarbij zijn economische en ecologische ontwikkelingen met elkaar in evenwicht en is het hebben en houden van een veilige en bewoonbare provincie een randvoorwaarde. Dit beleid is vertaald in de Structuurvisie 2010 en de Verordening ruimte 2014. In de structuurvisie komen over het onderwerp water de volgende aspecten aan bod:

- Een robuust en veerkrachtig water- en natuursysteem;
- Een betere waterveiligheid door preventie;
- Koppeling van waterberging en droogtebestrijding.

De watertoets en de wijze waarop de provincie daar mee omgaat is beschreven in het Provinciaal Milieu en Waterplan (PMWP). Provinciale Staten hebben op 18 december 2015 het Provinciaal Milieu en Waterplan 2016 – 2021 'Samen naar een duurzaam gezonde en veilige leefomgeving in Brabant vastgesteld (PMWP). Hiermee zijn twee aparte provinciale plannen samengevoegd, te weten het voormalige 'PWP 2010-2015' en het 'Provinciale Milieuplan 2012-2015'. Het doel van dit plan is het creëren van een gezonde leefomgeving voor mens, dier en plant, waarin we veilig kunnen wonen en waar ruimte is voor economische, maatschappelijke en ecologische ontwikkelingen. Het aspect water maakt hier onderdeel van uit. Kort gezegd gaat het PMWP voor:

- voldoende water voor mens, plan en dier;
- schone en gezonde leefomgeving (bodem, water en lucht);
- bescherming van Brabant tegen overstromingen en externe risico's;
- verduurzaming van de grondstoffen-, energie- en voedselvoorziening.

Gemeenten en waterschappen dienen hun waterbeleid te baseren op de uitgangspunten die de provincie in hun PMWP stelt. De PMWP is enkel voor de provincie Noord-Brabant zelf bindend.

#### <span id="page-47-0"></span>*4.13.3 Waterschap de Dommel*

Waterschap de Dommel is de beheerder van zowel de kwantiteit als de kwaliteit van het grond- en oppervlaktewater in de omgeving van het plangebied. Het waterbeheerplan beschrijft de doelen van Waterschap De Dommel voor de periode 2022-2027. Het plan is afgestemd op de ontwikkeling van het Nationaal Waterplan, het Provinciaal Milieu en Waterplan en het Stroomgebiedsbeheerplan. Meer dan voorheen wil het waterschap inspelen op initiatieven van derden en kansen die zich voordoen in het gebied.

Ten aanzien van de doelen is een indeling gemaakt in de volgende waterthema's.

- Droge voeten: voorkomen van wateroverlast in het beheergebied (onder meer door het aanleggen van waterbergingsgebieden en het op orde brengen van regionale keringen);
- Voldoende water: zowel voor de natuur als de landbouw is het belangrijk dat er niet te veel en niet te weinig water is. Daarvoor reguleert het waterschap het grond- en oppervlaktewater;
- Natuurlijk water: zorgen voor flora en fauna in en rond beken en sloten door deze waterlopen goed in te richten en te beheren;
- Schoon water: zuiveren van afvalwater en vervuiling van oppervlaktewater aanpakken en voorkomen;
- Mooi water: stimuleren dat mensen de waarde van water beleven, door onder meer recreatief gebruik.

Het waterschap staat voor een aantal complexe uitdagingen, die zij in veel gevallen niet alleen kan realiseren. Deze uitdagingen geven invulling aan de verbinding van water met de maatschappelijke ontwikkelingen. Daarom zet het waterschap sterk in op samenwerking. In het Waterbeheerplan nodigt het waterschap waterpartners, stakeholders, boeren, burgers en bedrijven nadrukkelijk uit om gezamenlijk te werken aan slimme, innovatieve oplossingen voor de complexe wateropgaven. Dit betekent onder meer dat het waterschap de bestaande samenwerking met al de partners in het gebied wil uitbouwen en 'grenzeloos' organiseren vanuit de kracht van ieders rol en verantwoordelijkheid.

#### *Beoordeling*

De drie Brabantse waterschappen, Aa en Maas, De Dommel en Brabantse Delta hanteren sinds 1 maart 2015 dezelfde (beleids)uitgangspunten voor het beoordelen van plannen waarbij het verhard oppervlak toeneemt. Deze (beleids)uitgangspunten zijn geformuleerd in de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen'. Bij een toename en afkoppelen van het verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. De waterschappen maken bij het beoordelen van plannen met een toegenomen verhard oppervlak onderscheid tussen grote en kleine plannen. Het waterschap maakt grofweg onderscheid in projecten met een toename van verhard oppervlak van maximaal 500 m², 500 m²-10.000 m² en meer dan 10.000 m².

Het plan voorziet in het oprichten van een Ruimte voor Ruimte-woning met een verhard oppervlak van circa 400 m², bestaande uit 150 m² hoofdgebouw, maximaal 150 m² bijgebouwen en 100 m² aan erfverharding.

Op basis van de Keur en de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen' wordt geen compensatie vereist voor plannen met een toename van verhard oppervlak van minder dan 500 m².

#### *Conclusie*

Omdat er in de beoogde situatie sprake is van een beperkte toenamen van het verhard oppervlakte zijn compenserende maatregelen niet noodzakelijk. Het omgevingsaspect 'water' vormt geen belemmering voor de uitvoering van dit plan.

#### <span id="page-48-0"></span>*4.13.4 gemeentelijk beleid Cranendonck*

In 2015 is het beleid voor de hemel- en grondwaterzorgplicht uitgewerkt en in het kader van het vGRP 2016-2020 vastgesteld (bijlage 2 bij het het vGRP 2016-2020). In het kader van het vGRP 2021-2025 zijn de regels voor het watertoetsproces opnieuw bekeken mede in relatie tot de klimaatvisie en de praktijkervaringen van de afgelopen jaren. Voor de uitwerking van de hemelwaterzorgplicht is het van belang te onderkennen dat de beleidsvrijheid die in de wetgeving voor de hemelwaterzorgplicht wordt geboden groot is. Hierbij zijn doelmatigheid en redelijkheid de criteria. In de uitwerking is onderscheid gemaakt naar bestaand gebied en nieuw te ontwikkelen gebied. In overleg met het waterschap is in het beleid mede op basis van keurregels de navolgende activiteiten aangehouden:

1. Uitbreidingen van woongebied aan de rand van woonkernen met een verhard oppervlak groter en kleiner dan 2.000 m2 (paragraaf A.);

2. Inbreidingen van woongebied (binnen de bebouwde kom) en wijziging van verhard oppervlak (paragraaf B.);

3. Uitbouw van woningen binnen de bebouwde kom (paragraaf C.);

4. Nieuwbouw of uitbouw van woningen buiten de bebouwde kom (paragraaf D.);

5. Uitbreiding van bedrijventerreinen (paragraaf E.);

6. Rioolvervanging, herinrichting openbare ruimte en wegrenovatie (paragraaf F.).

Het initiatief voorziet in de nieuwbouw van een woning buiten de bebouwde kom. In onderstaande tabel is de verdeling van verhard oppervlakte aangegeven.

|                    | Huidig (m² | Toekomstig (m² schatting) |
|--------------------|------------|---------------------------|
| Daken              | 0          | 250                       |
| Terrein verharding | 0          | 100                       |
| Onverhard terrein  | 2.500      | 2.100                     |
| Totaal             | 2.500      | 2.500                     |

De grondsoort betreft een enkeerdgrond waarvan de hoogte van het maaiveld ligt op circa 32 m. boven NAP. De gemiddeld hoogste grondwaterstand (GHG) bevindt zich op circa 80 tot 100 cm beneden maaiveld. Verder van de weg af daalt de GHG tot circa 1,60 m. In het plangebied bevindt zich geen oppervlaktewater. Gegeven de grote oppervlakte van het perceel is het mogelijk het hemelwater op eigen perceel op te vangen en te laten infiltreren.

*Figuur: Gemiddeld Hoogste Grondwaterstand (GHG), bron Kaartbank Noord-Brabant.*

In het kader hierna zijn de toepasselijke regels uit het Verbreed gemeentelijk rioleringsplan 2021-2025 weergegeven.

D. Nieuwbouw en uitbouw bebouwing buiten de bebouwde kom

Voor nieuwbouw van een of enkele woningen en bestaande bebouwingen buiten de bebouwde kom geldt meestal dat deze worden aangesloten op drukriolering. Hemelwater van deze woningen mag niet op drukriolering worden geloosd. Hemelwater dient decentraal te worden verwerkt. Het hemelwater van openbare verhardingen buiten de bebouwde kom (die in beheer zijn bij de gemeente) wordt eveneens decentraal verwerkt, hoofdzakelijk door het water af te voeren naar naastliggende bermen en sloten. Een uitzondering op bovenstaande vormt een zeer beperkt deel van de verhardingen van woningen en wegen buiten de bebouwde kom die momenteel zijn aangesloten op de openbare vrijvervalriolering in een van de kernen. Dit zijn verhardingen en woningen die net buiten de bebouwde kom liggen. Deze situaties worden gedoogd totdat er grootschalige renovaties van wegen of riolering op het programma staan.

Dimensioneringsgrondslagen uitbreidingen woongebied Ontwerp hemelwaterafvoer: bui 8;

Ontwerp compensatieberging: 30 mm indien de toename verhard oppervlak lager is dan 2.000 m². Zorgdragen voor een noodoverloop van de compensatieberging naar een laagte, watergang of regenwaterriool. Zorgdragen voor lediging van de voorziening in circa 24 uur.

Ontwerp compensatieberging: 60 mm indien de toename verhard oppervlak hoger is dan 2.000 m². Zorgdragen voor een noodoverloop van de compensatieberging naar een laagte, watergang of regenwaterriool. Zorgdragen voor lediging van de voorziening in circa 24 uur.

#### *Conclusie*

Gezien de toename aan verharding is op basis van het HNO-principe waterberging noodzakelijk. Dit kan gerealiseerd worden door de aanleg van een greppel of natuurlijke verlaging in het perceel danwel door het ingraven van infiltratiekratten.

#### <span id="page-50-0"></span>*4.13.5 Huishoudelijk afvalwater in nieuwe situatie*

Het huishoudelijk afvalwater van de planlocatie zal worden afgevoerd middels het gemeentelijk rioleringsstelsel ter hoogte van de Bosch.

#### <span id="page-50-1"></span>*4.13.6 Kwaliteit van te lozen en infiltreren hemelwater.*

Enkel schoon regenwater mag worden geïnfiltreerd. Om de kwaliteit van het hemelwater te garanderen dienen onderdelen welke met regenwater in aanraking kunnen komen, te worden vervaardigd of te bestaan uit niet-uitloogbare bouwmaterialen zoals kunststoffen of gecoat staal of aluminium (in plaats van lood of asfalt etc.). Door het gebruik van niet-uitlogende materialen komen geen verhoogde concentraties verontreinigende stoffen (DuBo-maatregelen) voor in het te infiltreren water. Infiltratie van afgekoppelde verhardingen zoals opritten, parkeerplaatsen en terrassen mag niet verontreinigd zijn met chemische bestrijdingsmiddelen, olie, agressieve reinigingsmiddelen of andere verontreinigende stoffen.

#### <span id="page-50-2"></span>**4.14 Milieueffectrapportage en vormvrije m.e.r.-beoordeling**

#### *Toetsingskader*

Behalve aan de uitvoeringsaspecten bedoeld in de Awb en het Bro dient ook te worden getoetst aan de Wet milieubeheer en het Besluit m.e.r. of er sprake is van een mogelijke verplichting tot het opstellen van een milieueffectrapportage. Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten die kunnen leiden tot initiatieven waarmee het milieu mogelijk nadelig kan worden beïnvloed. Als uitgangspunt geldt voor plannen de onderstaande criteria om te beoordelen of een MER noodzakelijk is:

- 1. Plannen die kaderstellend zijn voor toekomstige m.e.r.- (beoordelings)plichtige besluiten (boven de grenswaarden uit de C- of D-lijst van het Besluit m.e.r.);
- 2. Plannen waarvoor een passende beoordeling nodig is in verband met een mogelijk significant negatief effect op Natura 2000 gebieden;
- 3. Plannen en activiteiten die o.g.v. een provinciale milieuverordening zijn aangewezen als MERplichtig.

Per 1 juli 2017 is het Besluit m.e.r. gewijzigd. Uit deze wijziging blijkt dat de omvang van een project niet het enige criterium is om wel of geen m.e.r.(- beoordeling) uit te voeren. Ook als een project onder de drempelwaarde uit de C- of D-lijst blijft, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. Gemeenten en provincies moeten daarom ook bij 'kleine projecten' (projecten onder de drempelwaarden van de C- of D-lijst) beoordelen of een m.e.r.(-beoordeling) nodig is. Dit wordt de 'vormvrije m.e.r.-beoordeling' genoemd. Deze beoordeling houdt in dat er bekeken moet worden of er bij het initiatief sprake is van dusdanig bijzondere omstandigheden of milieueffecten dat er toch een MER moet worden opgesteld. Hierbij wordt gekeken naar de selectiecriteria uit bijlage III bij de m.e.r.-richtlijn (2011/92/EU), welke o.a. de omvang van het project, de cumulatie met andere projecten en het gebruik van natuurlijke hulpbronnen betreffen.

#### *Beoordeling*

De activiteit waar het bouwen van woningen onder kan vallen is een stedelijk ontwikkelingsproject onder categorie D11.2. Gezien het plan slechts één woning mogelijk maakt is er geen sprake van een stedelijk ontwikkelingsproject en is het Besluit milieueffectrapportage hier niet van toepassing.

Ten aanzien van het tweede criterium inzake een mogelijke MER-plicht, geldt dat er bij onderhavige situatie geen sprake is van een plan waarvoor een passende beoordeling nodig is in verband met een mogelijk significant negatief effect op Natura 2000-gebieden. Onderhavige ontwikkeling heeft met zekerheid geen mogelijk significant effect op de Natura 2000-gebieden.

Er is dus geen sprake van de verplichting tot het opstellen van een MER en het doorlopen van de bijbehorende procedure. Er is geen sprake van belangrijke nadelige milieugevolgen.

#### *Conclusie*

Zoals beschreven is er bij onderhavig plan geen sprake van een verplichting tot het opstellen van een MER en het doorlopen van de m.e.r.-procedure o.g.v. het Besluit m.e.r. of de Wet natuurbescherming.

# <span id="page-52-0"></span>**5 JURIDISCHE PLANTOELICHTING**

#### <span id="page-52-1"></span>**5.1 Inleiding**

Dit hoofdstuk bespreekt de wijze waarop het ruimtelijk en functioneel beleid voor het plangebied in het bestemmingsplan is vertaald. Bij het opstellen van de juridische regeling heeft het uitgangspunt centraal gestaan dat er een regeling geboden wordt die de ontwikkeling van het plangebied mogelijk maakt.

#### <span id="page-52-2"></span>**5.2 Opbouw bestemmingsplan**

In de Wet ruimtelijke ordening (Wro) is bepaald dat de gemeenteraad voor het gehele grondgebied van de gemeente een of meer bestemmingsplannen dient vast te stellen, waarbij ten behoeve van 'een goede ruimtelijke ordening' de bestemming van de in het plan begrepen grond wordt aangewezen en met het oog op die bestemming regels worden gegeven. Deze regels betreffen in elk geval regels omtrent het gebruiken en bebouwen van gronden.

De Wro en het bijbehorende Besluit ruimtelijke ordening (Bro) bevat een nadere uitwerking uit welke onderdelen een bestemmingsplan in ieder geval moet bestaan. Een bestemmingsplan bestaat in ieder geval uit een verbeelding met planregels en een toelichting daarop. Het juridisch bindende onderdeel van het bestemmingsplan bestaat uit de verbeelding en regels. De regels bevatten het juridisch instrumentarium voor het regelen van het gebruik van de gronden en gebouwen en bepalingen omtrent de toegelaten bebouwing. De verbeelding heeft een ondersteunende rol voor de toepassing van de regels, alsmede de functie van visualisering van de bestemmingen.

Een bestemmingsplan dient bovendien ten aanzien van de planologische mogelijkheden en beperkingen eenvoudig raadpleegbaar te zijn. Daarom zijn er standaarden vastgelegd in de Regeling standaarden ruimtelijke ordening, waarmee plannen op een vergelijkbare wijze worden opgebouwd en gevisualiseerd. De Standaard Vergelijkbare Bestemmingsplannen (SVBP) biedt bindende standaarden voor de opbouw en de regels en de verbeelding van een bestemmingsplan. Bij onderhavig plan worden deze standaarden gevolgd.

# <span id="page-53-0"></span>**6 ECONOMISCHE UITVOERBAARHEID**

#### <span id="page-53-1"></span>**6.1 Inleiding**

In dit hoofdstuk wordt de economische uitvoerbaarheid beschreven. Indien het bestemmingsplan voorziet in de uitvoering van werken door de gemeente moet de financieel-economische uitvoerbaarheid hiervan worden aangetoond. Er wordt nader ingegaan op de grondexploitatie en de koppeling met het exploitatieplan.

#### <span id="page-53-2"></span>**6.2 Economische uitvoerbaarheid**

De initiatiefnemer fungeert als de financiële drager voor onderhavig plan. Voor de uitvoering worden de benodigde financiële middelen gereserveerd. Hiermee is de financiële haalbaarheid voor de gemeente gegarandeerd. De gemeente beperkt zich tot het verlenen van planologische medewerking aan de uitvoering van het plan en Gemeente Cranendonck draagt geen financiële risico's voor de realisatie. Dit plan heeft geen financiële consequenties voor de gemeente. Dit kan worden vastgelegd in een anterieure overeenkomst, waarbij de eventuele planschade voor rekening komt voor de initiatiefnemer. De economische uitvoerbaarheid is hiermee voldoende aangetoond.

# <span id="page-54-0"></span>**7 MAATSCHAPPELIJKE UITVOERBAARHEID**

#### <span id="page-54-1"></span>**7.1 Vooroverleg**

Artikel 3.1.1 van het Besluit ruimtelijke ordening (Bro) geeft aan dat bij de voorbereiding van een bestemmingsplan de gemeente overleg pleegt met de besturen van de bij het plan betrokken waterschap en de provincie. Waar nodig pleegt de gemeente tevens overleg met besturen van andere gemeenten, de inspecteur voor de ruimtelijke ordening en met eventuele andere diensten die belast zijn met de behartiging van belangen die in het plan in het geding zijn.

Het ontwerpbestemmingsplan dient te worden voorgelegd aan het waterschap en de provincie Noord-Brabant.

#### <span id="page-54-2"></span>**7.2 Zienswijzen**

De vaststellingsprocedure van het bestemmingsplan vindt plaats volgens artikel 3.9a van de Wet ruimtelijke ordening. Het plan is in dit kader ter visie gelegd vanaf donderdag 6 april 2023 tot en met 17 mei 2023. Gedurende deze periode is een ieder in de gelegenheid gesteld zijn zienswijzen kenbaar te maken tegen het plan. Er zijn geen zienswijzen tegen het plan binnengekomen.

## <span id="page-55-0"></span>**8 BIJLAGEN**

- <span id="page-55-1"></span>**1. Erfinrichtingsplan en Beeldkwaliteit**
- <span id="page-55-2"></span>**2. Landschappelijk inpassingsplan**
- <span id="page-55-3"></span>**3. AERIUS-Berekening**
- <span id="page-55-4"></span>**4. Verkennend bodemonderzoek**
- <span id="page-55-5"></span>**5. Onderzoek flora en fauna**
- <span id="page-55-6"></span>**6. Archeologisch onderzoek**
- <span id="page-55-7"></span>**7. Certificaat Bouwtitel**