# **GEMEENTE DEURNE**

**Bestemmingsplan**

**Tweede herziening**

**bestemmingsplan Buitengebied**

NL.IMRO.0762.BP201202-C004 Projectnr. 044-033 1 februari 2017 (onherroepelijk) /16 februari 2016 (vastgesteld)

### **INHOUD BLZ**

| 1.           | INLEIDING 3                                                                                  |  |
|--------------|----------------------------------------------------------------------------------------------|--|
| 1.1.         | Aanleiding  3                                                                                |  |
| 1.2.         | Plangebied 6                                                                                 |  |
| 1.3.         | Plansystematiek 6                                                                            |  |
| 1.4.         | Leeswijzer 7                                                                                 |  |
|              |                                                                                              |  |
| 2.           | BELEIDSKADER  8                                                                              |  |
| 2.1.         | Inleiding  8                                                                                 |  |
| 2.2.         | Verordening ruimte 2012 8                                                                    |  |
| 2.3.         | Gemeentelijke regeling ruimtelijke kwaliteitsverbetering13                                   |  |
| 2.4.         | Gemeentelijk voorbereidingsbesluit 18                                                        |  |
| 3.           | GEBIEDSBESTEMMINGEN EN REGELINGEN 19                                                         |  |
| 3.1.         | Vertaling in gebiedsbestemmingen19                                                           |  |
| 3.2.         | Regeling voor bos- en natuurgebieden 20                                                      |  |
| 3.3.         | Regeling voor agrarische gebieden 21                                                         |  |
| 3.4.         | Regeling archeologie en aardkunde 32                                                         |  |
| 3.5.         | Regeling cultuurhistorie35                                                                   |  |
| 3.6.         | Regeling waterhuishoudkundige aspecten38                                                     |  |
| 3.7.         | Omgevingsvergunningen voor werken en/of werkzaamheden41                                      |  |
|              |                                                                                              |  |
|              |                                                                                              |  |
| 4.           | BESTEMMINGSREGELING SOCIAAL ECONOMISCH<br>GEBRUIK 43                                         |  |
|              |                                                                                              |  |
| 4.1.         | Agrarische bedrijven43                                                                       |  |
| 4.2.         | Wonen 58                                                                                     |  |
| 4.3.<br>4.4. | Niet agrarische bedrijvigheid 62<br>Hergebruik van vrijkomende agrarische bedrijfsgebouwen64 |  |
| 4.5.         | Recreatie 68                                                                                 |  |
| 5.           | INFRASTRUCTUUR  73                                                                           |  |
|              |                                                                                              |  |
| 5.1.         | Verkeer 73                                                                                   |  |
| 5.2.<br>5.3. | Leidingen 73<br>Defensie doeleinden74                                                        |  |
| 5.4.         | Antenne masten75                                                                             |  |
| 6.           | AANPASSINGEN DETAILBESTEMMINGEN 76                                                           |  |
|              |                                                                                              |  |
| 6.1.<br>6.2. | Aanpassingen naar aanleiding van uitspraak Raad van State76<br>Ambtshalve aanpassingen79     |  |

| 7.   | MILIEU – PARAGRAAF 87                                      |  |
|------|------------------------------------------------------------|--|
| 7.1. | Geluid 87                                                  |  |
| 7.2. | Geur89                                                     |  |
| 7.3. | Luchtkwaliteit 90                                          |  |
| 7.4. | Externe veiligheid91                                       |  |
| 7.5. | Plan-MER 100                                               |  |
| 8.   | JURIDISCHE TOELICHTING  107                                |  |
| 8.1. | Standaard Vergelijkbare Bestemmingsplannen (SVBP 2008) 107 |  |
| 8.2. | Verbeelding108                                             |  |
| 8.3. | Regeling108                                                |  |
| 8.4. | Wijze van toetsen109                                       |  |
| 9.   | PROCEDURE 113                                              |  |
| 9.1. | Inspraak en vooroverleg113                                 |  |
| 9.2. | Zienswijzen 113                                            |  |
| 9.3. | Uitspraak Afdeling bestuursrechtspraak Raad van State114   |  |

### **1. INLEIDING**

### **1.1. Aanleiding**

De gemeente Deurne beschikt voor haar buitengebied over een actueel bestemmingsplan uit 2007 (gedeeltelijk herzien in 2010 naar aanleiding van het goedkeuringsbesluit van Gedeputeerde Staten). Doordat het geldende bestemmingsplan nog tot stand is gekomen onder de oude Wet op de Ruimtelijke Ordening (WRO) voldoet het echter niet aan de digitale eisen van deze tijd.

De gemeente Deurne heeft besloten om haar analoge bestemmingsplan buitengebied te digitaliseren en integraal te herzien (tweede reparatieherziening).

De gemeente ziet de digitalisering als een reparatie, waarbij ook de belangrijkste beleidswijzigingen op rijks- provinciaal en gemeentelijk niveau worden meegenomen.

### **De gemeente streeft er hierbij na het bestemmingsplan zoveel mogelijk beleidsneutraal om te zetten. De huidige bestemmingsplanregeling dient dan ook zoveel mogelijk beleidsmatig in stand te worden gehouden.**

Het nieuwe bestemmingsplan dient echter te voldoen aan het nieuwe provinciale beleid, zoals opgenomen in de Verordening ruimte Noord-Brabant 2012 (Vr). Zoals gesteld blijft het uitgangspunt in deze om de huidige bestemmingsregeling beleidsmatig zoveel mogelijk in stand te houden. Dit betekent dat uitsluitend de geldende juridische regeling is aangepast voor zover anders strijd met de Verordening zou ontstaan. Daar waar de Verordening extra ruimte biedt, is deze beleidsruimte uitsluitend op enkele ondergeschikte onderdelen doorvertaald in het nieuwe bestemmingsplan. De overige verruimde beleidsmogelijkheden zullen op een later moment worden afgewogen, zoals een derde herziening buitengebied.

Dit betreft onder andere:

- Het wijzigen van de maximaal toegestane omvang van agrarische bouwvlakken.
- Het kunnen toestaan van functieverandering op VAB locaties in LOG en verwevingsgebied.
- Het kunnen toestaan van vergroting van bestemmingsvlakken van niet-agrarische en recreatiebedrijven.
- Het wijzigen van de maximaal toegestane bebouwingsoppervlakten van nevenactiviteiten en niet-agrarische bedrijvigheid.

De impact van het verwerken van deze mogelijkheden is op dit moment zodanig dat dit niet past in het beleidsarm omzetten van dit bestemmingsplan. Voor eventueel voorkomende gevallen kan hiervoor een afzonderlijke planprocedure gevolgd worden.

Als gevolg van de uitspraak van de Afdeling Bestuursrechtspraak van de Raad van State (31 maart 2010) in een aantal beroepszaken tegen het huidige bestemmingsplan buitengebied dient de gemeente voor een aantal specifieke locaties een nieuwe afweging te maken.

Daarnaast dient een aantal ontdekte onvolkomenheden ambtshalve aangepast te worden. Dit heeft veelal betrekking op aanpassingen van begrenzingen van bouwvlak en/of toegestane bebouwingsoppervlakten aan reeds eerder verleende vergunningen.

Voor een aantal lopende initiatieven in het buitengebied is een bestemmingsaanpassing voorbereid in de vorm van een ruimtelijke onderbouwing. Na ambtelijke toetsing zijn deze onderbouwingen doorvertaald in het ontwerp bestemmingsplan van deze tweede herziening en als bijlagen aan het bestemmingsplan toegevoegd.

Vooruitlopend op deze integrale herziening is een aantal beleidsaspecten aan de raadscommissie Wonen en Economie voorgelegd. Afgesproken is deze integrale herziening zoveel mogelijk beleidsneutraal op te stellen. Hiertoe is vervolgens een nota van uitgangspunten opgesteld, die door het college van B&W is geaccordeerd. Deze nota van uitgangspunten heeft als verdere leidraad gediend voor het opstellen van dit nieuwe bestemmingsplan.

Het voorontwerp bestemmingsplan heeft met ingang van 17 augustus 2012 gedurende 6 weken voor eenieder ter inzage gelegen in het gemeentehuis. Tevens was het plan via de gemeentelijke website raadpleegbaar. Daarnaast is het plan toegezonden aan diverse overleginstanties.

Tijdens de terinzagelegging zijn 96 reacties ontvangen, waarvan 6 reacties afkomstig van vooroverleginstanties en belangenorganisaties en/of belangenbehartigers met een generieke reactie op het bestemmingsplan.

Alle reacties zijn in de 'Nota van inspraak, vooroverleg en overige wijzigingen' samengevat en van commentaar voorzien. Deze nota is als bijlage 15 bij de toelichting van dit bestemmingsplan opgenomen.

Voor het (ontwerp)bestemmingsplan is tevens een (ontwerp) planMER opgesteld. Met het opstellen van de planMER wordt beoogd om de milieuruimte te bepalen, die in het plangebied aanwezig is (oa voor

uitbreiding van agrarische bedrijven. De resultaten van het onderzoek naar de milieueffecten zijn gebruikt als nadere onderbouwing bij het opstellen van voorliggend bestemmingsplan en heeft geleid tot een aanpassing van de ontwerp bestemmingsregeling (zie verder paragraaf 7.5)

Met ingang van 24 mei 2013 heeft het ontwerpbestemmingsplan gedurende 6 weken ter inzage gelegen. Er zijn 106 zienswijzen ingediend. De betreffende zienswijzen zijn samengevat in de "Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied' ". In deze nota is ingegaan op de zienswijzen en is aangegeven of de zienswijze aanleiding heeft gegeven tot aanpassing van het bestemmingsplan en wat deze aanpassing zou moeten zijn.

Daarnaast is het ontwerpbestemmingsplan op een aantal ondergeschikte onderdelen ambtshalve gewijzigd. Het overzicht hiervan is eveneens opgenomen in de "Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied' ".

Tijdens de tervisielegging van het ontwerpbestemmingsplan is ook advies gevraagd aan de Commissie voor de Mer over de uitgevoerde plan-MER. De Commissie heeft geadviseerd de plan-MER aan te vullen. Deze aanvulling is bij de definitieve plan-MER opgenomen en als externe bijlage aan dit plan toegevoegd.

Op 28 januari 2014 heeft de gemeenteraad van Deurne het bestemmingsplan conform de 'Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied'' gewijzigd vastgesteld.

Op 26 augustus 2015 heeft de Afdeling bestuursrechtspraak van de Raad van State (tussen)uitspraak gedaan over het vastgestelde bestemmingsplan "tweede herziening bestemmingsplan Buitengebied" van de gemeente Deurne naar aanleiding van een aantal ingediende beroepen. Hiermee is het bestemmingsplan gedeeltelijk onherroepelijk geworden. Voor een aantal locaties is de gemeenteraad door de Raad van State opgedragen binnen 26 weken na verzending van de gerechtelijke uitspraak op de aangegeven onderdelen uit de gerechtelijke uitspraak haar eerdere vaststellingsbesluit te herzien cq. te herstellen, via de zogeheten Bestuurlijke Lus. Voor één situatie (Strijpsebaan 2) heeft de Afdeling zelf reeds in de zaak voorzien.

In een bestuurlijke lus kunnen door de Raad van State opgedragen wijzingen in het bestemmingsplan worden gerealiseerd zonder dat het bestemmingsplan opnieuw de hele planprocedure moet doorlopen. Voor 16 situaties is na een heroverweging door de gemeenteraad een

gewijzigd besluit genomen. Een overzicht van deze wijzigingen is opgenomen in het vergelijkingsdocument, dat als bijlage bij het vaststellingsbesluit is opgenomen. De nadere afwegingen en bijbehorende uitleg bij de doorgevoerde locatiespecifieke wijzigingen zijn opgenomen in het achtergronddocument, dat als bijlage 22 bij de toelichting is opgenomen.

Op 1 februari 2017 heeft de Afdeling bestuursrechtspraak van de Raad van State einduitspraak gedaan over het vastgestelde bestemmingsplan "tweede herziening bestemmingsplan Buitengebied" van de gemeente Deurne, inclusief de bestuurlijke lus (dd. 16 februari 2016) naar aanleiding van een vijftal ingediende beroepen. Hiermee is het bestemmingsplan in zijn geheel onherroepelijk geworden. Twee locaties (Wittedijk 6 en de gronden ten westen van de Hazeldonksedreef, behorend bij nummer 6) zijn door de Raad van State vernietigd. Deze locaties zijn op de verbeelding voorzien van de aanduiding 'vernietiging bestemming raad van state-uitspraak d.d. 1 februari 2017'. Deze planonderdelen treden derhalve niet in werking. Voor één van deze locatie (de gronden ten westen van de Hazeldonksedreef, behorend bij nummer 6) is de gemeenteraad door de Raad van State opgedragen binnen 26 weken na verzending van de gerechtelijke uitspraak een nieuw besluit te nemen.

### **1.2. Plangebied**

Het plangebied van het voorliggende bestemmingsplan omvat het gehele grondgebied van de gemeente Deurne met uitzondering van:

- de kernen Deurne, Vlierden, Liessel, Neerkant en Helenaveen;
- het terrein van de Kalkzandsteenfabriek aan de Hoogdonk te Liessel;
- het voormalige Mobilisatie(MOB)-complex aan de Helmondsingel;
- 'Binderen-Zuid', ten westen van de kern Deurne.

Het projectvestigingsgebied glastuinbouw is evenals enkele postzegelplanherzieningen in het nieuwe bestemmingsplan buitengebied geïntegreerd. Bovendien is de plangrens afgestemd op de recente planherzieningen met betrekking tot de zuidelijke (weg)omlegging Deurne, sportpark Kranenmortel, bedrijventerrein Deurne Zuid en West en kom Liessel.

### **1.3. Plansystematiek**

Voor de plansystematiek is zoveel mogelijk aangesloten bij het huidige bestemmingsplan buitengebied, een en ander echter wel in overeenstemming met digitale eisen en vormgevingsrichtlijnen en afgestemd op het nu geldend provinciaal beleid.

### **1.4. Leeswijzer**

Deze toelichting kent de volgende opzet:

- hoofdstuk 2 omvat een globale beschrijving van het nieuwe provinciaal beleid, zoals opgenomen in de Verordening ruimte 2012, waar het nieuwe bestemmingsplan aan dient te voldoen alsmede een beschrijving van het nieuwe gemeentelijke beleid met betrekking tot ruimtelijke kwaliteitsverbetering;
- in hoofdstuk 3 is beschreven hoe de nieuwe gebiedsbestemming zijn toegekend alsmede de nieuwe beleidsuitwerking voor een aantal aspecten op het gebied van de omgevingskwaliteit (natuur, landschap, archeologie, cultuurhistorie en waterhuishouding). Daar waar een beleidsinperking heeft plaats gevonden als gevolg van de Vr is dit gemarkeerd weergegeven.
- in hoofdstuk 4 is voor het sociaal-economisch gebruik voor een aantal specifieke beleidsthema's een nadere beleidsuitwerking met bijbehorende beschermingsregeling beschreven. Daar waar een beleidsinperking heeft plaats gevonden als gevolg van de Vr is dit gemarkeerd weergegeven.
- In hoofdstuk 5 zijn de infrastructuur met de bijbehorende beschermingsregelingen beschreven.
- in hoofdstuk 6 volgt een overzicht van de aanpassingen op detailniveau naar aanleiding van een hernieuwde gemeentelijke afweging, ambtshalve aanpassingen alsmede overgenomen partiële planherzieningen.
- in hoofdstuk 7 omvat de milieuparagraaf.
- In hoofdstuk 8 is de juridische toelichting weergegeven. Hierin is aangegeven hoe de regels en verbeelding zijn opgebouwd.
- In hoofdstuk 9 wordt het verloop van de procedure van het bestemmingsplan beschreven, met een verwijzing naar de inspraaken vooroverlegreacties, de ingediende zienswijzen en de uitspraak van de Raad van State.

### **2. BELEIDSKADER**

### **2.1. Inleiding**

Aangezien sprake is van een integrale herziening van het bestemmingsplan dient het nieuwe bestemmingsplan te voldoen aan de nieuwe provinciale eisen, zoals opgenomen in de Verordening ruimte 2012, zie onderstaande paragraaf.

### **2.2. Verordening ruimte 2012**

Provinciale Staten van de provincie Noord Brabant hebben op 11 mei 2012 de Verordening ruimte 2012 vastgesteld, die op 1 juni 2012 in werking is getreden. In deze planologische verordening zijn algemene regels opgenomen voor verschillende ruimtelijke en planologische onderwerpen, waar de gemeenten rekening mee moeten houden bij het opstellen van bestemmingsplannen. Als gevolg van deze Verordening dient de juridische regeling van het bestemmingsplan Buitengebied te worden aangepast.

### Bevordering ruimtelijke kwaliteit

De provincie wil de ruimtelijke kwaliteit van Brabant bevorderen. Het gaat hierbij om aandacht voor de kwaliteit van een nieuwe ruimtelijke ingreep en om aandacht voor de ontwikkeling van de locatie. In haar structuurvisie heeft de provincie het provinciaal belang met betrekking tot ruimtelijke kwaliteit op het provinciale en regionale niveau aangegeven. De provincie heeft tevens een nadere uitwerking van de Structuurvisie opgesteld. In de bijbehorende Gebiedspaspoorten, heeft de provincie aangegeven welke landschapskenmerken zij op regionaal schaalniveau van belang vindt voor de kwaliteit van een gebied of landschapstype. Gemeenten dienen dit te vertalen in ruimtelijke plannen op lokaal schaalniveau.

Het provinciale beleidsuitgangspunt voor de bevordering van de ruimtelijke kwaliteit is in de Vr doorvertaald. De provincie ziet alle projecten die zijn gericht op een aantoonbare en uitvoerbare verbetering van structuren of waarden op het vlak van natuur, water, landschap of cultuurhistorie als kwaliteitsverbetering. Ruimtelijke kwaliteit is in de Vr gedefinieerd als: de kwaliteit van een gebied die bepaald wordt door de mate waarin sprake is van gebruikswaarde, belevingswaarde en toekomstwaarde. Hier zijn vervolgens in de Vr twee specifieke artikelen voor opgenomen, artikel 2.1 'zorgplicht voor ruimtelijke kwaliteit' en artikel 2.2. 'kwaliteitsverbetering van het landschap'. De twee begrippen liggen in elkaars verlengde. Met zorgplicht dienen bestaande kwaliteiten behouden te blijven, met kwaliteitsverbetering wordt geborgd dat met de ruimtelijke ingreep tevens een verbetering van de kwaliteit ontstaat.

Op basis van de *zorgplicht* dient ieder plan dat voorziet in een ruimtelijke ontwikkeling buiten bestaand stedelijk gebied te verantwoorden op welke wijze wordt bijgedragen aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, in het bijzonder aan het principe van zorgvuldig ruimtegebruik.

In het plan dient verantwoord te worden op welke wijze de vereiste *kwaliteitsverbetering* wordt verzekerd. Voor de bevordering van de ruimtelijke kwaliteit dient de voorgenomen ruimtelijke ontwikkeling in het buitengebied te worden gekoppeld aan een concrete tegenprestatie gericht op een verbetering van de kwaliteit van het landschap.

*De gemeente heeft voor een nadere uitwerking van de het vereiste met betrekking tot zorgplicht en kwaliteitsverbetering een afzonderlijk beleidskader opgesteld, (zie paragraaf 2.3 en bijlage 13).*

#### Stedelijke ontwikkeling

De provincie handhaaft haar beleid dat is gericht op het bundelen van verstedelijking. Het leeuwendeel van de woningbouw, bedrijventerreinen, voorzieningen en infrastructuur dient plaats te vinden in het bestaand stedelijk gebied. Nieuw ruimtebeslag buiten deze gebieden (in zoekgebieden voor verstedelijking) kan alleen plaatsvinden als inbreiding of herstructurering niet mogelijk is. In geval van dergelijke grootschalige ontwikkelingen zal een bestemmingsplanherziening noodzakelijk zijn.

*Het bestemmingsplan biedt geen beleidsruimte voor grootschalige stedelijke ontwikkelingen.*

#### Groenblauwe structuur

De bestaande of nog om te vormen natuur- en bosgebieden maken onderdeel uit van de nationale Ecologische hoofdstructuur (EHS). In de Verordening zijn deze gebieden specifiek begrensd en beschermd. Binnen deze gebieden dient het behoud, herstel of duurzame ontwikkeling van de ecologische waarden en kenmerken van de gebieden te worden nagestreefd. Nieuwe plannen, projecten of handelingen zijn niet toegestaan indien zij de wezenlijke kenmerken of waarden van het gebied aantasten.

Een aantal agrarische gronden, direct grenzend aan de bestaande natuur- en bosgebieden is aangeduid als Groenblauwe mantel (Gbm). Het betreft overwegend grondgebonden agrarisch gebied, met belangrijke nevenfuncties voor natuur, water en (nietbezoekersintensieve) recreatie. Door de nabijheid van de natuurgebieden kunnen deze gebieden bijdragen aan de bescherming van de aanwezige waarden in deze gebieden. Het behoud en vooral de ontwikkeling van natuur, water, waterbeheer en landschap vormen hier een belangrijke opgave.

Nieuwe ruimtelijke ontwikkelingen zijn in dit gebied mogelijk als ze bijdragen aan het behoud en herstel van de landschappelijke- en natuurwaarden ter plaatse.

*De begrenzing van de nieuwe gebiedsbestemmingen is afgestemd op de begrenzing van de Ecologische Hoofdstructuur en Groenblauwe mantel, zie paragraaf 3.1 en 3.2.*

### Agrarisch gebied

Het agrarisch gebied betreft de agrarische gronden, gelegen buiten de groenblauwe structuur. Het gebied biedt een multifunctionele gebruiksruimte voor land- en tuinbouw, natuur, water, recreatie, toerisme en kleinschalige stedelijke functies. Land- en tuinbouw zijn daarbij de grootste ruimtegebruikers. In het gebied worden de agrarische functies in samenhang met de andere functies uitgeoefend.

De gemeente dient zelf aan te geven welke ontwikkelmogelijkheden er zijn voor een gevarieerde plattelandseconomie in het agrarisch gebied en in welke gebieden het agrarisch gebruik prevaleert.

*Het landbouwontwikkelingsgebied in de gemeente vormt, zoals aangeduid in het huidige bestemmingsplan conform Reconstructieplan de Peel en de Vr de begrenzing van het agrarisch gebied, waar het agrarisch gebruik prevaleert, zie paragraaf 3.1 en 3.3.*

Daarnaast zijn in de Verordening ruimte 2012 afzonderlijke regels opgenomen voor de intensieve veehouderij. Deze beleidsregels zijn gekoppeld aan de integrale zonering intensieve veehouderij uit het reconstructieplan De Peel, die in de Vr zijn overgenomen. Uitbreiding van en omschakeling naar een intensieve veehouderij is slechts onder strikte randvoorwaarden mogelijk. Ook de ontwikkelingsmogelijkheden voor locaties binnen aangewezen landbouwontwikkelingsgebieden zijn gekoppeld aan nadere randvoorwaarden. Daarnaast gelden extra stringente randvoorwaarden voor geiten- en schapenhouderijbedrijven.

*In het bestemmingsplan zijn betreffende beleidsregels met betrekking tot intensieve veehouderij overeenkomstig de Vr doorvertaald. Op basis van het gemeentelijk voorbereidingsbesluit zijn de mogelijkheden voor uitbreiding van en omschakeling naar een intensieve veehouderij echter nader ingeperkt, zie ook paragraaf 2.4 en verder paragraaf 3.3 en paragraaf 4.1.*

*Naar aanleiding van de resultaten van de uitgevoerde plan-MER heeft een nadere inperking plaats gevonden van de directe bouwmogelijkheden ten behoeve van oprichting van bedrijfsgebouwen voor het huisvesten van dieren, zie paragraaf 7.5.*

#### Niet-agrarische ontwikkelingen

In de Verordening ruimte 2012 zijn tevens algemene regels opgenomen met betrekking tot een aantal niet-agrarische ontwikkelingen in het buitengebied. De regels zijn erop gericht om een kader te geven voor de aard en omvang van de ontwikkelingen, waarbinnen de gemeente haar eigen ruimtelijke afweging kan maken. Algemeen uitgangspunt is dat gebruik dient te worden gemaakt van bestaande bebouwing en de mogelijkheden uit het geldende bestemmingsplan.

*In het bestemmingsplan zijn de beleidsregels met betrekking tot nietagrarische ontwikkelingen overeenkomstig de Vr overgenomen voorzover anders in de geldende juridische regeling strijd met de Verordening ruimte 2012 zou ontstaan, zie paragraaf 4.3 tot en met paragraaf 4.6.*

*In navolgende hoofdstukken 4, 5 en 6 is de aanpassing van de huidige beleidsregels aan de Verordening ruimte 2012 nader uitgewerkt.*

### Wijziging Verordening ruimte 2012, zorgvuldige veehouderij

Op 22 maart 2013 heeft een statendebat plaats gevonden over de toekomst van de veehouderij. Provinciale Staten heeft hierin een aantal besluiten genomen in het kader van de transitie naar een zorgvuldige veehouderij 2020. Deze besluiten zijn gebaseerd op de eveneens op die dag vastgestelde denklijn "ontwikkelruimte moet je verdienen en is niet onbegrensd". Vooruitlopend op een aantal nog uit te werken maatregelen en regelingen in de in de Verordening ruimte is besloten een aantal wijzigingen ten opzichte van de Vr 2012 nu reeds door te voeren. Hiertoe is een ontwerp – Wijziging Verordening ruimte 2012, zorgvuldige veehouderij in procedure gebracht, die op 17 mei 2013 zal worden vastgesteld. Alle bestemmingsplannen, die na 1 juli 2013 worden vastgesteld, dienen de beleidsaanpassingen van deze Wijziging door te vertalen. De beleidsaanpassing betreft twee aspecten.

Op de eerste plaats is wordt de uitbreidingsruimte van grondgebonden veehouderijbedrijven evenals voor de intensieve veehouderijbedrijven beperkt tot maximale 1,5 ha. Oprichting van voerplaten kan echter ook aansluitend aan het agrarisch bouwvlak plaatsvinden, mits oprichting noodzakelijk is voor de bedrijfsvoering. Aan uitbreiding van grondgebonden agrarische bedrijven, zonder vee (bijvoorbeeld akkerbouwbedrijven) is geen beperking gesteld.

Daarnaast is besloten om de bouwstop voor geiten- en schapenhouderijen met een jaar te verlengen, tot 1 juni 2014. Er is vooralsnog onvoldoende aanleiding om de bouwstop te heroverwegen gelet op de nog steeds bestaande onzekerheid met betrekking tot eventuele gezondheidsrisico's. Uitsluitend in zogenaamde knelgevallen kan van de bouwstop worden afgeweken, maar hiervoor is dan wel een verklaring van geen bedenkingen noodzakelijk van Gedeputeerde Staten.

*In het bestemmingsplan zijn bovenstaande beleidsregels uit de wijziging van de Verordening ruimte 2012, zorgvuldige veehouderij overeenkomstig overgenomen.*

Daarnaast heeft Gedeputeerde Staten besloten dat er een Brabantse Zorgvuldigheidsscore Veehouderij zal worden opgesteld. Dit dient evenwel eerst nog nader beleidsmatig uitgewerkt te worden en zal vervolgens in de beleidsrijke actualisatie van de Verordening ruimte (2014) worden geborgd, die naar verwachting in februari 2014 wordt vastgesteld.

*Het nieuwe provinciaal beleid ten aanzien van de Brabantse Zorgvuldigheidsscore Veehouderij kan nog niet in onderhavig bestemmingsplan worden meegenomen, maar zal onderdeel gaan uitmaken van een volgende planherziening.*

Gedeputeerde Staten heeft op 22 maart 2013 tevens besloten dat de twee agrarische bouwvlakken aan de Snoertsebaan niet aan de beoogde ondernemer voor intensieve veehouderij worden verkocht.

*Omdat er nog geen duidelijkheid is over hoe nu met de beide bouwvlakken wordt omgegaan zijn in dit bestemmingsplan de bestaande rechten overgenomen.*

#### Toekomstig provinciaal beleid

De provincie heeft op 13 september 2013 een wijziging van de Verordening ruimte ter visie gelegd. In deze beleidsrijke wijziging van de Verordening 2012 worden conform de ontwerp partiële herziening van de Structuurvisie RO diverse nieuwe regels gesteld met name gericht op het realiseren van een zorgvuldige veehouderij. Vaststelling van deze Verordening Ruimte 2014 heeft door Provinciale Staten plaatsgevonden op 7 februari 2014. Deze nieuwe Verordening treedt op 19 maart 2014 in werking.

De nieuwe ontwerp Verordening is nog niet in dit bestemmingsplan verwerkt, omdat vaststelling van de definitieve Verordening pas heeft plaats gevonden na vaststelling van onderhavig bestemmingsplan. Bij vaststelling van dit bestemmingsplan was er dus nog geen duidelijkheid over hoe de definitieve bepalingen in de vastgestelde Verordening zouden gaan luiden, aangezien de talrijke ingediende inspraakreacties nog tot diverse wijzigingen zouden kunnen leiden van de nieuwe Verordening. Voor dit bestemmingsplan vormt de Verordening ruimte 2012 dan ook nog het wettelijk toetsingskader.

De gemeente zal binnen een termijn van twee jaar haar bestemmingsplan op de nieuwe vastgestelde verordening dienen te

hebben afgestemd. De definitieve Verordening ruimte 2014 zal in de volgende herziening van het bestemmingsplan worden verwerkt.

De provincie is heeft aangegeven in de Verordening rechtstreekse regels op te nemen, die bij ongewijzigde vaststelling van de Verordening meteen na vaststelling van de Verordening van kracht zullen worden. Oprichting van nieuwe bebouwing (ook binnen het bouwvlak) is alleen nog mogelijk indien wordt voldaan aan de gestelde voorwaarden met betrekking tot een zorgvuldige veehouderij.

Ook is vooruitlopend op de inwerkingtreding van de nieuwe Verordening tevens een provinciaal voorbereidingsbesluit vastgesteld, dat op 21 september 2013 in werking is getreden. Sindsdien mogen door de gemeente in beginsel geen nieuwe aanvragen voor een omgevingsvergunning voor dierenverblijven meer in behandeling genomen worden, maar geldt daarvoor een aanhoudingsplicht.

Alleen indien een verklaring van geen bedenking wordt aangevraagd bij de provincie, waarin kan worden aangetoond dat kan worden voldaan aan de gestelde voorwaarden voor een zorgvuldige veehouderij, kan deze aanhoudingsplicht worden doorbroken.

### **2.3. Gemeentelijke regeling ruimtelijke kwaliteitsverbetering**

In de provinciale Verordening ruimte 2012 is opgenomen dat ieder bestemmingsplan dat voorzien in een ruimtelijke ontwikkeling buiten bestaand stedelijk gebied dient bij te dragen aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, in het bijzonder aan het principe van zorgvuldig ruimtegebruik. Daarnaast dient te worden verantwoord hoe de vereiste kwaliteitsverbetering in het plan is gewaarborgd. Het achterliggende idee hierbij is dat ontwikkelingen actief bijdragen aan versterking van het landschap. Dit gaat dus verder dan het mitigeren van de effecten van een ontwikkeling op de omgeving of het beperken van verlies aan omgevingskwaliteit.

Onder een kwaliteitsverbetering worden begrepen alle projecten die zijn gericht op een aantoonbare en uitvoerbare verbetering van structuren of waarden op het vlak van natuur, water, landschap of cultuurhistorie. Bij kwaliteitsverbetering van het landschap kan in het bijzonder worden gedacht aan concrete tegenprestaties gericht op de verbetering van de volgende landschapsaspecten: bodem (aardkunde) en water, natuur- en landschapselementen, cultuurhistorische elementen incl. archeologie, recreatieve toegankelijkheid van het landschap, sloop en ontstening. Investeringen in het landschap betreffen nieuw te ontwikkelen structuren en elementen en/of het herstel van bestaande structuren en elementen. Ook kan een koppeling worden gelegd met de realisering van de ecologische hoofdstructuur en ecologische verbindingszones. Als het niet mogelijk is een fysieke kwaliteitsverbetering in de directe omgeving te realiseren, is fondsvorming een optie. De bijdrage wordt dan gestort in het fonds dat ingezet wordt voor kwaliteitsverbetering in het buitengebied.

De gemeente onderschrijft het principe van het beleidsvoornemen dat ruimtelijke ontwikkelingen bij moeten dragen aan een ruimtelijke kwaliteitsverbetering. Voor de doorwerking van artikel 2 van de Vr (*zorgplicht voor ruimtelijke kwaliteit* en *kwaliteitsverbetering van het landschap*) in het nieuwe bestemmingsplan heeft de gemeente een eigen gemeentelijk beleidskader ontwikkeld, waarin wordt beschreven, nader uitgewerkt en vastgelegd op welke wijze de gemeente de kwaliteitsverbetering van het buitengebied wenst vorm te geven als tegenprestatie voor het kunnen bieden van ontwikkelingsmogelijkheden voor functies in het buitengebied in het bestemmingsplan, zie hiervoor ook bijlage 13 'Gemeentelijk beleidskader kwaliteitsverbetering landschap'.

Bij de concretisering van artikel 2 uit de Vr in relatie tot de herziening van het bestemmingsplan buitengebied, is voor de gemeente het eenduidige vertrekpunt gekozen, dat:

- ontwikkelingen die in het huidige plan reeds bij recht mogelijk zijn ook onveranderd worden meegenomen in het nieuwe bestemmingsplan, zonder daar in het kader van artikel 2 van de Vr een tegenprestatie bij te vereisen;
- ontwikkelingen die in het huidige plan reeds door middel van binnenplanse procedures mogelijk waren, met bijbehorende voorwaarden, worden opgenomen in het nieuwe bestemmingsplan, met dien verstande dat naast de reeds geldende voorwaarden, aanvullende voorwaarden worden toegevoegd in het kader van artikel 2 van de Vr;
- alle overige ontwikkelingen die buitenplans worden geregeld moeten per ontwikkeling getoetst worden aan artikel 2 van de Vr, waarbij maatregelen die op de locatie getroffen moeten worden moeten voldoen aan het beleidskader, en daarnaast een bijdrage aan het gemeenschappelijk groenfonds verschuldigd is.

Rekening houdend met de impact op de omgeving zijn drie categorieën van ruimtelijke ontwikkelingen (met de bijbehorende kwaliteitsverbetering) onderscheiden:

- o Categorie 1: *ontwikkelingen met een zeer geringe impact*; hiervoor wordt geen (extra) ruimtelijke kwaliteitsverbetering vereist: *geen tegenprestatie.*
Dit betreft ruimtelijke ontwikkelingen met nauwelijks tot geen landschappelijke invloed, die:

- in zichzelf reeds een kwaliteitsverbetering zijn; bv aanleg van natuur- en landschapselementen, oprichting van voorzieningen ten behoeve van extensief recreatief medegebruik (wandelpaden, bankjes, etc) en woningsplitsing binnen cultuurhistorisch waardevolle bebouwing.
- bij recht mogelijk zijn in de geldende bestemmingsplanregeling (bestemmingsplan buitengebied 2007, gedeeltelijk herzien in

2010) of vergunningvrij worden toegestaan, conform Bijlage ii, art. 2 en 3 en van het Besluit omgevingsrecht (BOR), zoals oprichting van een dakraam/-kapel en oprichting van erf- of perceelsafscheiding;

- een dusdanige geringe ruimtelijke invloed hebben, dat een substantiële extra kwaliteitsverbetering disproportioneel zou zijn; dit betreft:
	- ontwikkelingen binnen bestaande bebouwing (bed&breakfast, beroep/bedrijf aan huis, verbrede landbouw en overige ondergeschikte (inpandige) nevenactiviteiten, (inpandige) huisvesting van seizoensarbeiders en oprichting van afhankelijke woonruimte);
	- algemene afwijking van siuterings- en maatvoeringseisen;
	- vergroting van een burgerwoning tot 850 m3 (middels de sloop-bonus regeling);
	- vergroting van de oppervlakte aan bijgebouwen tot 200 m2 (middels de sloop-bonus regeling);
	- herbouw van een burger- of bedrijfswoning;
	- oprichting van tijdelijke teeltondersteunende voorzieningen.

*Voor bovenstaande ontwikkelingen wordt geen tegenprestatie in de vorm van (extra) kwaliteitsverbetering van het landschap vereist.*

Betreffende ontwikkelingen dienen voorzover ze niet rechtstreeks in het bestemmingsplan mogelijk worden gemaakt, maar via een (binnenplanse) afwijking toegestaan kunnen worden wel te voldoen aan de overige gestelde randvoorwaarden, zoals opgenomen in de juridische regeling.

Ook bij vergelijkbare ontwikkelingen, waar het bestemmingsplan niet een directe mogelijkheid voor bevat, maar die wel een vergelijkbare ruimtelijke kwaliteitswinst genereren, wordt geen tegenprestatie vereist. Te denken valt aan verkleining van bestemmingsvlakken c.q. bouwvlakken, projecten gericht op landschapsversterking of cultuurhistorisch herstel etc.

- o Categorie 2: *ontwikkelingen met een beperkte impact.* Dit betreft kleinschalige ruimtelijke ontwikkelingen waarvan het ruimtelijk effect veelal beperkt blijft tot het eigen erf en slechts in een aantal gevallen een beperkt visueel-ruimtelijk effect heeft op de directe omgeving. De ontwikkelingen, die dit betreft zijn onder andere:
	- vormverandering van het agrarisch bouwvlak;
	- omschakeling van een agrarisch bedrijf naar een paardenhouderij;
	- verbrede landbouw en overige ondergeschikte (buitenpandige) nevenactiviteiten;

- kleinschalig kamperen;
- aanleg van trekkershutten;
- huisvesting seizoensarbeiders in woonunits;
- omzetting van een woonbestemming in een recreatiewoning;
- buitenopslag bij een loonbedrijf.

Bij dergelijke ontwikkelingen wordt een ruimtelijke kwaliteitsverbetering geëist, zijnde *de basisinspanning*, die bestaat uit algemene kwaliteitseisen / kwantitatieve voorwaarden om te kunnen voldoen aan de algemene zorgplicht voor ruimtelijke kwaliteit alsmede een goede visueel-ruimtelijke inpassing van het erf door middel van de realisatie van een door de gemeente goedgekeurd erfbeplantingsplan.

De kwaliteitseisen/kwalitatieve voorwaarden met betrekking tot de algemene zorgplicht voor ruimtelijke kwaliteit betreffen onder andere: aansluiten bij bestaand verkavelingspatroon, zuinig ruimtegebruik, ontstening, passende bebouwing en geen aantasting van bestaande waarden van de omgeving (waaronder archeologie, cultuurhistorie, landschap, natuur en water.

De landschappelijke inpassing met gebiedseigen beplanting en/of aanleg van andere landschapselementen dient plaats te vinden op of direct aansluitend aan het bouwvlak/bestemmingsvlak. Aan het erfbeplantingsplan worden geen kwantitatieve normen gekoppeld waaraan voldoen moet worden. Er worden enkel kwalitatieve eisen gesteld, die zijn opgenomen in hoofdstuk 4 'Beeldkwaliteit' van het gemeentelijk beleidskader, zie bijlage 13. Uitzondering hierop vormt de uitbreidingsmogelijkheid van een intensieve veehouderij; voor uitbreiding van een bouwvlak vereist de Vr in elk geval dat minimaal 10% van het bouwvlak aangewend wordt voor landschappelijke inpassing. Deze landschappelijke inpassing wordt overigens eveneens getoetst aan de in dit beleidskader opgenomen kwalitatieve eisen.

*Bovenstaande is in het bestemmingsplan doorvertaald in aanvullende randvoorwaarden bij de betreffende binnenplanse afwijkings- danwel wijzigingsmogelijkheden in de regels van het plan.*

- o Categorie 3: *ontwikkelingen met een aanzienlijke impact*. Dit betreft ruimtelijke ontwikkelingen waarvan de ontwikkelingen omvangrijker zijn en/of meer ruimtelijke gevolgen hebben.
Dit betreft in ieder geval alle ruimtelijke ontwikkelingen, die niet met een (binnenplanse) afwijking- of wijziging van dit nieuwe bestemmingsplan gerealiseerd kunnen worden. Betreffende

initiatieven zullen als maatwerk in een buitenplanse procedure beoordeeld worden.

Daarnaast betreft het ook enkele grootschaligere ruimtelijke ontwikkelingen, die wel middels een binnenplanse procedures in dit tweede herziening bestemmingsplan buitengebied mogelijk worden gemaakt. Dit betreft onder meer:

- vergroting van het agrarisch bouwvlak;
- oprichting van een nieuwe bedrijfswoning;
- functieverandering van (voormalige) agrarische en nietagrarische bedrijven;
- vergroting van de maximaal toegestane bebouwde oppervlakte van niet-agrarische en recreatie bedrijven;
- omschakeling naar een ander bedrijfstype bij nietagrarische bedrijven;
- substantiële vergroting van de inhoud van een burgerwoning (tot 1.000 m3 ).

Voor dergelijke ruimtelijke ontwikkelingen wordt bovenop de basisinspanning (zijnde algemene kwaliteitseisen in het kader van de algemene zorgplicht alsmede een goede landschappelijke inpassing op basis van een erfbeplantingsplan) een extra ruimtelijke kwaliteitstoevoeging vereist, *de basisinpassing-plus* .

Er kan op meerdere wijze geïnvesteerd worden in extra ruimtelijke kwaliteitstoevoeging:

- a. Extra robuuste landschappelijke inpassing van bebouwing en bestemmingsvlakken;
- b. aanleg cq herstel van natuur- en landschapselementen (zoals akkerranden, poelen, hakhoutwallen, etc) ter versterking van de landschapsstructuur;
- c. aanleg recreatieve voorzieningen ten behoeve van extensief recreatief medegebruik (bankjes, wandelpaden, bebording, etc.);
- d. fysieke inrichtingsmaatregelen gericht op behoud en herstel van cultuurhistorisch waardevolle bebouwing, bestaande drinkpoelen, wegkruizen en groenelementen;
- e. sloop van (niet cultuurhistorisch waardevolle) gebouwen/stallen/kassen en verwijderen verharding;
- f. verkleinen/opheffen van bestemmingsvlakken/bouwvlakken bji functieverandering;
- g. fysieke bijdrage aan realisering Ecologische hoofdstructuur (EHS) en ecologische verbindingszones (EVZ's).

Naast bovenstaande fysieke verbeteringen van het landschap kan de kwaliteitstoevoeging ook worden bereikt door de 'bestemmingswinst' te vertalen naar een bedrag, dat door de gemeente elders zal worden ingezet voor kwaliteitsverbetering in het landschap.

De 'spelregels' waarmee de tegenprestatie kwantitatief wordt bepaald, zullen in de gemeentelijke Nota Kostenverhaal worden uitgewerkt. Daarbij biedt dit beleidskader een toetsingskader voor het kwalitatieve gedeelte van de compensatie op de locatie zelf.

### **2.4. Gemeentelijk voorbereidingsbesluit**

De gemeente Deurne heeft op 10 april 2012 een voorbereidingsbesluit genomen voor het gehele buitengebied. Dit voorbereidingsbesluit is op 13 april 2012 in werking getreden. Het voorbereidingsbesluit regelt dat de beslissing op een aanvraag zoals bedoeld in artikel 3.3 van de Wabo aan gehouden wordt, indien:

- a. de aanvragen betrekking hebben op veehouderijbedrijven met een bouwvlakomvang groter of gelijk aan 2,5 hectare,
- b. op aanvragen die betrekking hebben op de omschakeling van een NIET intensieve veehouderij naar een intensieve veehouderijtak,
- c. het omschakelen of vestigen van pelsdierhouderijen binnen een bedrijf met IVH aanduiding.

Dit voorbereidingsbesluit is doorvertaald in de regels. Daarnaast zijn op basis van bovenstaande voorbereidingsbesluit een drietal agrarische bouwvlakken van intensieve bedrijven met nog onbenutte ruimte binnen het toegekende bouwvlak verkleind tot 2,5 ha.

De redenen voor dit voorbereidingsbesluit waren de veranderingen in de maatschappelijke werkelijkheid en de manier van denken over de intensieve veehouderij. Dit heeft met name betrekking op de noodzakelijke omvang van bouwvlakken en de aandacht voor dierenwelzijn en omgeving (o.a. gezondheid en geur). Gelet op het grote aantal beschikbare bouwvlakken voor intensieve veehouderij wordt nieuwvestiging ter voorkoming van verdere verstening van het buitengebied en ter voorkoming van verpaupering van vrijkomende Iv locaties in de lijn met de provinciale verordening uitgesloten.

Het belang van het verbod op de nertsenhouderij is door het inwerkingtreden van de landelijke wetgeving niet meer actueel. Per 15 januari 2013 is het verboden nertsen te houden, tenzij een beroep kan worden gedaan op het overgangsrecht. Om de uitvoerbaarheid van het plan te kunnen blijven aantonen is het verbod nertsen te houden in het bestemmingsplan gehandhaafd. Zo wordt recht gedaan aan de bestaande nerstenhouderijen die een beroep kunnen doen op het overgangsrecht, en het verbod om nieuw nertsenhouderijen te vestigen.

### **3. GEBIEDSBESTEMMINGEN EN REGELINGEN**

### **3.1. Vertaling in gebiedsbestemmingen**

Voor de toekenning van de gebiedsbestemming geldt de gebiedsbestemming uit het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 als uitgangspunt. Daarnaast heeft echter afstemming plaats gevonden met de gebiedszoneringen zoals opgenomen in de Verordening ruimte 2012.

De oorspronkelijke onderverdeling in een agrarische en een groene hoofdstructuur en een nog verdere onderscheiding in subcategorieën is deels losgelaten. In plaats van de groene hoofdstructuur is in de Verordening ruimte 2012 sprake van een ecologische hoofdstructuur, een groenblauwe mantel en agrarisch gebied.

Deze nieuwe zonering heeft mede als basis gediend voor de toekenning van de nieuwe gebiedsbestemmingen voor het grondgebied van de gemeente Deurne, zie onderstaande tabel.

| Verordening                        | Vigerend                             | Bestemmingsplan                                         |
|------------------------------------|--------------------------------------|---------------------------------------------------------|
| ruimte 2012                        | Bestemmingsplan                      | buitengebied (tweede                                    |
|                                    |                                      | herziening)                                             |
| EHS (grijs)                        | Natuurparel (GHS)                    | Natuur (EHS)                                            |
|                                    | Bos en natuur (GHS)                  | Bos (EHS)                                               |
|                                    | Agrarisch gebied met                 | Agrarisch met waarden                                   |
|                                    | natuurwetenschappelijke              | – Natuur en Landschap                                   |
|                                    | en landschappelijke<br>waarden (GHS) | (mits gronden in agrarisch<br>gebruik) (EHS)            |
| Groenblauwe                        | Agrarisch gebied met                 | Agrarisch met waarden                                   |
| mantel (groen)                     | meerwaarden                          | – Landschap                                             |
|                                    | Agrarisch gebied                     | Agrarisch met waarden<br>– Landschap                    |
| Agrarisch gebied<br>(tevens LOG)   | Agrarisch gebied                     | Agrarisch – 1 (LOG)                                     |
| Agrarisch gebied                   | Projectvestiging                     | Agrarisch – 2                                           |
| (Vestigingsgebied<br>glastuinbouw) | glastuinbouw                         | (Glastuinbouwgebied)                                    |
| Agrarisch gebied<br>(geen LOG)     | Agrarisch gebied met<br>meerwaarden  | Agrarisch – 3 gemengd<br>agrarisch gebied (geen<br>LOG) |
|                                    | Agrarisch gebied                     | Agrarisch – 3 gemengd<br>agrarisch gebied (geen<br>LOG) |

### **3.2. Regeling voor bos- en natuurgebieden**

Alle bestaande natuurgebieden in eigendom van natuurbeherende instanties zijn conform de provinciale zonering bestemd als **Natuur**. Betreffende gebieden waren in het bestemmingsplan uit 2007, gedeeltelijk herzien in 2010 bestemd als *Natuurparel (GHS-n)* en maken onderdeel uit van de ecologische hoofdstructuur. Dit betreft met name de gebieden rondom de Deurnese Peel en Mariapeel alsmede overige hoogveenrestanten zoals de Bult en het Zinkske. Deze gebieden zijn waardevol voor amfibieën, reptielen, moerasvogels, dassen, natte biotopen dagvlinders en plantengemeenschappen. Het beleid is hier zoveel mogelijk gericht op behoud en herstel van natuurlijke en aardkundige waarden.

De multifunctionele bosgebieden en houtopstanden (groter dan 10 are), zijn bestemd als **Bos**. Het betreft bosgebieden en houtopstanden, waarvan de aanwezige natuurwaarden minder kwetsbaar zijn dan in de '**Natuur**'. Betreffende gebieden waren in het bestemmingsplan

Buitengebied 2007, gedeeltelijk herzien in 2010 bestemd als *Bos en natuur (GHS-n)*. Het betreft hier onder meer de Brouwhuissche Heide, Galgenberg en het Zandbos. De meeste gebieden maken onderdeel uit van de Ecologische hoofdstructuur. De gemeente Deurne heeft er voor gekozen de percelen die de provincie recent heeft onttrokken aan de EHS, tevens een bestemming Bos te geven indien deze percelen als bos zijn ingericht. Naast de bescherming van de natuurwaarden vormt in deze gebieden recreatief medegebruik een belangrijke nevenfunctie.

#### Natura 2000

Het gebied "Maria- en Deurnese Peel" is aangeduid als 'Natura 2000 gebied'. Hiervoor dient een speciale beschermingszone te worden gehanteerd. Dit gebied beslaat 2623 ha en ligt zowel in de gemeente Deurne als de aangrenzende gemeente Horst aan de Maas. Het gebied omvat tevens de beschermde natuurmonumenten Grauwveen, Mariapeel en Deurnese Peel, die alle binnen de nieuwe bescherming van de Natuurbeschermingswet vallen.

Het Natura 2000- gebied is conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 op de verbeelding opgenomen met de dubbelbestemming 'Waarde – Natura 2000'.

Nieuwe ontwikkelingen in of in de directe nabijheid van dit gebied zullen moeten worden getoetst op mogelijke invloeden op deze kwetsbare natuurgebieden, conform de natuurbeschermingswet.

Voor elk plan dat significante gevolgen kan hebben op een gebied dat is aangewezen als Natura 2000 – gebied, moet een passende beoordeling worden gemaakt van de gevolgen voor het gebied, rekening houdend met de instandhoudingsdoelstellingen. Toestemming mag pas verleend worden nadat zekerheid is verkregen dat het project de natuurlijke kenmerken van het betrokken gebied niet aantast of als er geen alternatieve mogelijkheden zijn en het plan om dwingende redenen van groot openbaar belang, met inbegrip van redenen van sociale of economische aard, toch moet worden gerealiseerd. In dat geval moeten alle nodige compenserende maatregelen getroffen worden om te waarborgen dat de algehele samenhang van Natura 2000 bewaard blijft.

### **3.3. Regeling voor agrarische gebieden**

### Ecologische hoofdstructuur

Gronden die nog in agrarisch gebruik zijn, maar onderdeel uitmaken van de ecologische hoofdstructuur zijn voorzien van de gebiedsbestemming **Agrarisch met waarden – Natuur en Landschap**. Betreffende gronden waren in het geldend plan reeds bestemd als *Agrarisch gebied met natuurwetenschappelijke en landschappelijke waarden (GHS-n).* De

exacte begrenzing van de bestemming is afgestemd op de EHS begrenzing zoals is opgenomen in de Vr.

Het huidige agrarisch gebruik van deze gronden kan worden gecontinueerd. Daarnaast is een wijzigingsbevoegdheid opgenomen, die omzetting van de agrarische bestemming naar een natuurbestemming mogelijk maakt.

### *Zoekgebied voor ecologische verbindingszones / zoekgebied voor herstel watersystemen*

Ecologische verbindingszones (EVZ) betreffen smalle natuurlijk ingerichte verbindingen tussen natuurgebieden (met nieuwe of herstelde natuur). Ecologische verbindingszones worden aangelegd om het migreren van dieren en planten tussen natuurgebieden mogelijk te maken. Door de verbindingszones wordt versnippering en isolatie verminderd en kan onderlinge uitwisseling van populaties plaatsvinden, waardoor de stabiliteit wordt vergroot. In de Vr zijn de ecologische verbindingszones als zoekgebied opgenomen en voorzien van een beschermingsregeling die gemeenten in hun bestemmingsplan dienen over te nemen.

Binnen de gemeente zijn diverse ecologische verbindingszones geprojecteerd. Een gedeelte hiervan is inmiddels gerealiseerd of in een ver gevorderd planstadium. Betreffende gronden zijn bestemd als 'Natuur'. Er is echter ook een groot aantal ecologische verbindingszones nog niet gerealiseerd.

Binnen het plangebied van de gemeente bevinden zich tevens diverse waterlopen, die naast zoekgebied ecologische verbindingszone in de Verordening ruimte 2012 tevens zijn aangeduid als zoekgebied voor behoud en herstel van watersystemen. Dit betreft gebieden waarbinnen gestreefd wordt naar behoud, herstel en ontwikkeling van het natuurlijk watersysteem (beken en kreken) en de daaraan gekoppelde natuur- en landschapswaarden. Deze doelstelling geldt als randvoorwaarde voor ontwikkelingen binnen deze gebieden. In deze gebieden gelden ruimtelijke beperkingen aan activiteiten die het realiseren van watersysteemherstel belemmeren of onnodig kostbaar maken.

Het zoekgebied voor behoud en herstel van watersystemen overlapt grotendeels met de gebieden die in de Vr zijn aangewezen als zoekgebied voor ecologische verbindingszone. Het beschermingsregime voor het zoekgebied voor behoud en herstel van watersystemen is echter specifieker en meer toegespitst op behoud, verbetering en herstel van het natuurlijke watersysteem van bovenregionaal van belang.

Vanwege directe overlap van het zoekgebied EVZ met het zoekgebied herstel watersystemen is voor de betreffende zoekgebieden één juridische regeling opgenomen middels de aanduiding **wro zone – wijzigingsgebied ecologische verbindingszone / herstel watersysteem**.

De situering van het wijzigingsgebied ecologische verbindingszone / herstel watersystemen komt overeen met de situering van de *ecologische verbindingszone* alsmede de aanduiding *waterloop met ecologische waarden* zoals opgenomen in het geldende plan. Het zoekgebied is in de Verordening ruimte 2012 begrensd tot 25 meter aan weerszijden van de waterloop.

Gronden voorzien van deze aanduiding zijn tevens bestemd ten behoeve van instandhouding van waarden ten behoeve van verwezenlijking, behoud en herstel van de ontwikkeling van een natuurlijk watersysteem.

Aanvullend is binnen de 'wro-zone - wijzigingsgebied ecologische verbindingszone / herstel watersystemen' een stelsel van omgevingsvergunningen voor het uitvoeren van werken en werkzaamheden van kracht. De Vr ruimte schrijft namelijk voor dat aan stedelijke, agrarische en recreatieve ontwikkelingen, in het bijzonder wat betreft bebouwing en verharding, beperkingen dienen te worden gesteld, zodat de strook niet minder geschikt wordt voor toekomstig herstel van het natuurlijk watersysteem. Hierbij zal als toetsingscriterium gelden dat de mogelijkheid tot verwezenlijking, behoud en herstel van een natuurlijk watersysteem niet mag worden geschaad. Daarnaast dient het aanbrengen van oppervlakteverhardingen of verharde oppervlakten van meer dan 100 m2 te worden gekoppeld aan een omgevingsvergunning. Bovendien dient het ophogen van gronden eveneens te worden gekoppeld aan een omgevingsvergunning.

Tenslotte is conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 binnen de 'wro-zone – wijzigingsgebied ecologische verbindingszone / herstel watersystemen' een wijzigingsbevoegdheid naar de bestemming Natuur van kracht op die plaatsen waar deze aanduiding over de agrarische bestemmingen of bos bestemmingen ligt. De wijzigingsbevoegdheid is binnen de kaders van dit bestemmingsplan enkel te gebruiken na vrijwillige medewerking van de grondeigenaar.

#### Attentiegebied ehs

Om te voorkomen dat de huidige hydrologische situatie van hydrologisch kwetsbare natuurgebieden (voorheen natte natuurparels genoemd) verder verslechtert wordt er een beschermingsbeleid gevoerd. Het beleid in deze gebieden is gericht op het verbeteren van de condities voor de natuur in de natte natuurparels en een externe bescherming tegen

ingrepen die een ongewenste beïnvloeding van deze natuurwaarden kunnen hebben. Er is een hydrologisch standstill van toepassing in deze gebieden en in de beschermingszone er omheen. Er mogen in het gebied of in de omgeving geen activiteiten plaatsvinden die een verslechtering van de hydrologische situatie in de natte natuurparel tot gevolg hebben. Dit wordt geregeld via de provinciale Verordening waterhuishouding (zowel van Noord-Brabant als van Limburg (in verband met de beschermingszone rondom de Heidse Peel), Waterschapskeur en bestemmingsplannen. Maatregelen voor hydrologisch herstel zijn bijvoorbeeld het dichten en verondiepen van waterlopen, het verhogen van het peil, het plaatsen van stuwen en het voorkomen van de aanleg van drainagemiddelen.

Zowel Limburg en Noord-Brabant hebben de attentiegebieden EHS alleen voor hun eigen grondgebied begrensd op perceelniveau. Dat betekent voor aan of op de provinciegrens liggende gebieden zoals bijvoorbeeld de Heidse Peel en het Zinkske (voor Limburg), dat de gemeente verplicht is deze op perceelniveau te begrenzen. Hierbij moet worden uitgegaan van een afstand van ongeveer 500 meter vanaf de grens van het natuurgebied.

De in het geldende plan opgenomen gebiedsaanduiding 'beschermingszone natte natuurparel' wordt overeenkomstig overgenomen. Daarnaast wordt tevens een beschermingszone opgenomen voor de gronden aangrenzend aan de Heidse Peel. Wel is de benaming aangepast te worden aan de Vr, de nieuwe benaming voor de dubbelbestemming is 'Waarde - Attentiegebied ehs'.

Betreffende gronden zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 en de Vr voorzien van een omgevingsvergunningplicht. Dit betreft werkzaamheden en ingrepen, die mogelijk van invloed kunnen zijn op de waterhuishouding in de EHS, zoals grondverzet, aanleg van nieuwe drainage en de aanleg van verharde oppervlakten. Agrarische bouwvlakken worden, overeenkomstig het geldende bestemmingsplan, uitgezonderd van deze omgevingsvergunningplicht.

Het betreft navolgend, reeds geldend omgevingsvergunningstelsel voor werken en/of werkzaamheden.

- het verzetten van grond van meer dan 100 m3 of op een diepte van meer dan 60 cm onder maaiveld, een en ander voor zover geen vergunning vereist is in het kader van de Ontgrondingenwet;
- de aanleg van drainage ongeacht de diepte tenzij het gaat om vervanging van een reeds bestaande drainage;
- het verlagen van de waterstand anders dan door middel van het graven van sloten of het toepassen van drainagemiddelen met uitzondering van grondwateronttrekkingen;

- het aanbrengen van niet-omkeerbare verhardingen en/of verharde oppervlakten van meer dan 100 m2 anders dan een bouwwerk.
#### Groenblauwe mantel

De (veelal) agrarische gronden grenzend aan en rondom kerngebieden natuur en water die bijdragen aan de bescherming van de waarden in het natuurkerngebied zijn in de Verordening ruimte 2012 aangeduid als groenblauwe mantel. Gronden gelegen binnen deze aanduiding vervullen zowel een bufferfunctie als een verbindende functie tussen de afzonderlijke meest waardevolle natuurgebieden. Door stimulering van de aanleg van natuur- en landschapselementen kan in deze gebieden een groenblauwe dooradering worden gerealiseerd, die waardevolle natuurgebieden met elkaar verbindt en tevens kan dienen als geschikt foerageergebied voor de vogel- en zoogdiersoorten in het aangrenzende natuurgebied.

De begrenzing van deze gebieden in de Verordening ruimte 2012 is onder meer gebaseerd op de begrenzing van de eerdere zogeheten regionale natuur- en landschapseenheden (RNLE) uit de Interimstructuurvisie zoals op regionaal niveau concreet begrensd in het voormalig Reconstructieplan de Peel alsmede de beheergebieden ecologische hoofdstructuur, zoals begrensd in het Natuurbeheerplan EHS. Daarnaast zijn mantelgebieden begrensd rondom en tussen een aantal meer solitair gelegen, kwetsbare en waardevolle natuurgebieden. Dit geldt met name voor enkele natte natuurgebieden die hydrologisch gevoelig zijn en die vanwege de specifieke omstandigheden van bodem en water hoge natuurwaarden vertegenwoordigen. Voor het robuust maken en versterken van deze natuur- en watercondities en vanwege de potenties voor de ontwikkeling van natuur- en landschapskwaliteiten zijn ook rondom en tussen dergelijke waardevolle natuurgebieden groenblauwe mantelgebieden aangewezen.

Gronden die zijn gelegen binnen de provinciale groenblauwe mantel zijn op de verbeelding voorzien van de specifieke aanduiding '*wro-zone – omgevingsvergunning groenblauwe mantel*'.

Voor zover de gronden gelegen binnen de groenblauwe mantel in agrarisch gebruik zijn is aan deze gronden de gebiedsbestemming **Agrarisch met waarden – Landschap** toegekend. De begrenzing van de bestemming is afgestemd op de begrenzing van de groenblauwe mantel zoals is opgenomen in de Verordening ruimte 2012*.* Betreffende gronden waren in het geldend plan veelal bestemd als *Agrarisch gebied met meerwaarden* en incidenteel als *Agrarisch gebied.* In het plangebied betreft dit met name agrarische gronden rondom de peelvenen alsmede in de beekdalen.

Binnen de groenblauwe mantel blijft de agrarische sector een grote en belangrijke grondgebruiker. Daarnaast vormt het behoud en vooral de

ontwikkeling van natuur, water (-beheer) en landschap een belangrijke opgave. Binnen deze bestemming kan het huidige agrarisch gebruik worden voortgezet, mits aanwezige specifieke natuur- en of landschapswaarden, van bijzonder gemeentelijk belang, niet onevenredig worden aangetast.

### Agrarisch ontwikkelingsgebied

De bestemming **Agrarisch – 1** omvat het agrarisch ontwikkelingsgebied, dat in de Verordening ruimte 2012 (cf het Reconstructieplan de Peel) is aangeduid als landbouwontwikkelingsgebied. Betreffende gronden waren in het geldend plan reeds als zodanig aangeduid op plankaart 2.

De begrenzing van de bestemming wordt afgestemd op de begrenzing van het landbouwontwikkelingsgebied zoals is opgenomen in de Verordening ruimte 2012. Het onderscheid tussen primair en secundair Landbouwontwikkelingsgebied is niet meer in het bestemmingsplan doorvertaald, aangezien er beleidsmatig geen verschil meer aanwezig is tussen de beide gebieden.

Het uitgangspunt voor de bestemmingsregeling voor dit gebied is om agrarische bedrijven en ondersteunende bedrijven ruimte te bieden om in te spelen op de ontwikkelingen in de landbouwsector, ruimte te bieden hun bedrijfsvoering op een economisch verantwoorde wijze voort te zetten en bij beëindiging van de agrarische bedrijfsactiviteiten ruimte te maken voor agrarisch hergebruik. Het streven is hier om de bestaande agrarische bouwvlakken zoveel mogelijk te behouden en terughoudend om te gaan met mogelijkheden voor niet-agrarische nevenactiviteiten en functieverandering.

#### Projectvestigingsgebied glastuinbouw

De bestemming **Agrarisch – 2** omvat het agrarisch ontwikkelingsgebied, dat in de Vr (conform het Reconstructieplan) is aangeduid als vestigingsgebied glastuinbouw. Voor betreffende gronden was een specifieke regeling van kracht op basis het bestemmingsplan projectvestiging glastuinbouw.

De begrenzing van de bestemming wordt afgestemd op de begrenzing van het vestigingsgebied glastuinbouw zoals is opgenomen in de Vr en het bestemmingsplan Projectvestiging glastuinbouw.

Het bestemmingsplan voor de projectvestiging glastuinbouw is overgenomen. Uitgangspunt voor de juridische regeling vormen de huidige regeling en de aanvulling van de Raad van State op de twee punten waarvoor zij het bestemmingsplan heeft vernietigd. De ontbrekende staat van inrichtingen is bijgevoegd, evenals een maximum aan het toegestane aantal huisvestingsplaatsen voor tijdelijke arbeidskrachten.

Het uitgangspunt blijft hier ook om specifiek ontwikkelingsruimte aan glastuinbouwbedrijven te bieden. In dit gebied wordt nieuwvestiging en uitbreiding van glastuinbouwbedrijven rechtstreeks toegestaan. In een gedeelte van het plangebied is tuinbouwgerelateerde bedrijvigheid tot milieucategorie II en III (VNG- lijst bedrijven en milieuzonering) toegestaan met uitzondering van transportbedrijven. Via vrijstelling is het huisvesten van tijdelijke werknemers toegestaan.

Omschakeling naar of uitbreiding van andere bedrijfsvormen dan glastuinbouw of aan glastuinbouw gerelateerde bedrijven is ter plaatse van de aanduiding niet mogelijk.

#### Gemengd agrarisch gebied

De bestemming **Agrarisch – 3** omvat het gemengde agrarisch gebied dat zich kenmerkt door nabijheid van kernen, kleinschaliger en meer besloten landschappen. Het betreft gronden die in het huidig geldend plan waren bestemd als *agrarisch* (buiten het LOG) en *agrarisch met waarden*.

De begrenzing van de bestemming wordt mede afgestemd op de begrenzing Agrarisch zoals is opgenomen in de Verordening ruimte 2012.

De gronden zijn geschikt voor agrarische bedrijven maar ook de ontwikkeling van (agrarische) nevenactiviteiten, recreatie en nieuwe economische dragers zoals beschreven in het geldende bestemmingsplan en de gebiedsvisie bebouwingsconcentraties (2007). Aan bestaande agrarische bedrijven wordt hier voorzover mogelijk ontwikkelingsruimte geboden (met betrekking tot uitbreiding). Daarnaast worden in dit gebied meer mogelijkheden voor functieverandering geboden. Bij eventuele agrarische bedrijfsbeëindiging vormt behoud van bestaande agrarische bouwvlakken in dit gebied dan ook geen specifieke beleidsuitgangspunt.

### Integrale zonering intensieve veehouderij

Daarnaast zijn in de Verordening ruimte 2012 afzonderlijke regels opgenomen voor de intensieve veehouderij. Deze beleidsregels zijn gekoppeld aan de integrale zonering intensieve veehouderij uit het Reconstructieplan De Peel, die in de Verordening ruimte 2012 zijn overgenomen.

De zonering bestaat uit navolgende gebieden: landbouwontwikkelingsgebied, verwevingsgebied en extensiveringsgebied, en is conform de Vr 2012 en de huidige bestenmmingsregeling opnieuw opgenomen op de verbeelding van het bestemmingsplan, zie navolgende afbeelding.

### *a) Landbouwontwikkelingsgebied:*

Dit betreft aaneengesloten gebieden ten oosten en zuidoosten van de kern Deurne, alle hoofdzakelijk onderdeel uitmakend van agrarische gebied. De landschappelijke en natuurwaarden zijn in deze gebieden afgestemd op de landbouwkundige functie. In dit gebied wordt voorzien in de mogelijkheid tot uitbreiding tot max 1,5 ha, hervestiging of omschakeling van een intensieve veehouderij. Het onderscheid tussen primaire en secundaire

landbouwontwikkelingsgebieden is niet meer op de verbeelding opgenomen, aangezien hier geen beleidsmatig verschil meer aanwezig is.

### *b) Verwevingsgebied*

Het vormt een ruimtelijk begrensd gebied, dat is gericht op verweving van landbouw, wonen en natuur. Hier is hervestiging of uitbreiding van intensieve veehouderij mogelijk mits de ruimtelijke kwaliteit of functies zich daar niet tegen verzetten (= duurzame locatie). Er is perspectief voor de meeste vormen van landbouw, terwijl er ook ruimte is voor groene dooradering van het landschap.

#### *c) Extensiveringsgebied*

Dit betreft gronden rondom de natuurgebieden alsmede de kernrandgebieden rondom de woongebieden.

Uitbreiding, hervestiging of nieuwvestiging van intensieve veehouderij wordt niet toegestaan.

Betreffende beleidsregels zijn in het nieuwe bestemmingsplan doorvertaald. Ten aanzien van de uitbreidings- en omschakelingsmogelijkheden van intensieve veehouderij-bedrijven zijn de regels in het bestemmingsplan echter verder aangescherpt, conform het gemeentelijk voorbereidingsbesluit.

Nieuwvestiging van een intensieve veehouderij wordt niet toegestaan. Ook omschakeling van een bestaand agrarisch bedrijf, niet zijnde een intensieve veehouderij naar een intensieve (neven)tak wordt in het hele plangebied niet meer toegestaan.

Tenslote kan uitbreiding van agrarische bouwvlakken van een intensieve veehouderij uitsluitend worden toegestaan op agrarische bedrijfslocaties in landbouwontwikkelingsgebied en verwevingsgebied. Hiervoor gelden strikte randvoorwaarden. Er dient onder meer te worden voldaan aan de volgende regels:

- o binnen gebouwen mag ten hoogste één bouwlaag gebruikt worden voor het houden van dieren, met uitzondering van volière- en scharrelstallen voor legkippen, waar ten hoogste twee bouwlagen gebruikt mogen worden;
- o uitbreiding en vormverandering van bouwvlakken voor intensieve veehouderij is toegestaan tot ten hoogste 1,5 hectare op een duurzame locatie, mits er sprake is van een goede landschappelijke inpassing.

Voor uitbreiding van bedrijfsbebouwing ten behoeve van de huisvesting van dieren is een voorwaardelijke verplichting in het plan opgenomen.

### Lokale landschapswaarden

Naast de door de provincie aangegeven bijzondere te beschermen landschaps- en natuurwaarden bezit het buitengebied van Deurne ook lokale landschapswaarden, die een extra bescherming vereisen middels een gebiedsaanduiding en een hieraan gekoppelde omgevingsvergunning voor werken en werkzaamheden (voorheen aanlegvergunning). Het betreft landschappelijke, aardkundige en archeologische waardevolle gebieden, die middels specifieke aanduidingen op de verbeelding worden beschermd. Hiermee kan het gebruik en de gewenste ingreep worden afgewogen tegen de voorkomende waarden.

Vanwege het beleids-neutraal omzetten van het bestemmingsplan 2007 heeft geen herijking van de waarden plaatsgevonden, maar zijn de bestaande waarden conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 opnieuw opgenomen.

In het buitengebied van Deurne zijn een drietal landschappelijke waarden te onderscheiden:

- Waardevol reliëf
Het betreft hier met name gronden die onderdeel uitmaken van historische ontginningspatronen, de zogenaamde 'bolle akkers'. Hier wordt gestreefd naar behoud en bescherming van de karakteristieke hoogteverschillen. Hiertoe geldt een omgevingsvergunningplicht mbt grondwerkzaamheden en aanleg van beplanting tbv de bescherming van de bodem en de landschappelijke openheid.

- verwijderen van houtopstanden;
- diepploegen/diepwoelen;
- aanleg van beplanting;
- opgraven, afgraven, egaliseren van bodem;
- aanbrengen van oppervlakte verharding;
- aanbrengen van leidingen.

De begrenzing van de aanduiding wordt overgenomen van het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010.

- Bosovergangsgebieden
Dit betreft gronden die zijn gelegen tussen en tegen bosgebieden aan, op de overgang van bos naar agrarisch gebied. Ter plaatse wordt behoud en bescherming van de kleinschaligheid en beslotenheid nagestreefd. Hiertoe is een omgevingsvergunningsplicht voor navolgende werkzaamheden opgenomen:

- aanbrengen van houtopstanden;
- verwijderen van landschapselementen;
- aanbrengen van oppervlakte verharding.

De begrenzing van de aanduiding is overgenomen van het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010, voor zover dit niet samenvalt met de Gbm. Voor zover bosovergangsgebied samenvalt met Gbm is de aanduiding verwijderd, aangezien de waarden dan reeds beschermd worden op basis van gebiedsbestemming. Voor zover de aanduiding is gelegen in agrarisch gebied, blijft de aanduiding in stand.

- Beekdal- en potentiële wijstgronden: dit betreft gronden met specifieke bodemkundige, hydrologische en landschappelijke waarden. Deze gronden zijn gelegen in en nabij beekdalen met de open verschijningsvorm danwel gronden waar lokaal wijstverschijnselen voorkomen langs de Peelrandbreuk (mn ten oosten van Neerkant).
Hier wordt gestreefd naar behoud en bescherming van de hydrologie en landschappelijke openheid. Hiertoe geldt een omgevingsvergunningstelsel mbt grondwerkzaamheden en aanleg van beplanting:

- aanbrengen van houtopstanden;
- opgraven, afgraven, egaliseren van bodem;
- diepploegen;
- aanbrengen van oppervlakte verharding;
- aanbrengen van leidingen.

De begrenzing van de aanduiding wordt overgenomen van het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010.

#### Landschapselementen

De in het gebied voorkomende elementen die landschappelijk of natuurwetenschappelijk waardevol zijn, zijn veelal als *'Bos' of 'Natuur'* conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 op de verbeelding opgenomen. Elementen, solitaire bomen en/of poelen die binnen een bouwvlak zijn gelegen worden tot de erfbeplanting gerekend en zijn niet opgenomen.

Daarnaast is voor de overige verspreid in het buitengebied gelegen landschapselementen zoals houtwallen, bosschages en poelen een omgevingsvergunningstelsel opgenomen voor elementen die zijn gelegen in gebieden met de aanduiding '**bosovergangsgebied**' danwel in gebieden met de bestemming '**agrarisch met waarden – landschap**'.

De bestaande laanbeplanting langs doorgaande wegen in het buitengebied zijn middels de aanduiding **'wro-zone aanlegvergunning laanbeplanting'** op de verbeelding aangegeven. Voor deze beplanting is een beschermingsregeling opgenomen ter behoud en versterking van deze landschappelijke laanstructuren.

De situering van de aanduiding laanbeplanting is gebaseerd op de inventarisatie van de landschapselementen, zoals die is uitgevoerd in het kader van de opstelling van het gemeentelijk groenstructuurplan, dat op 16 december 2009 is vastgesteld. Op basis van deze inventarisatie heeft een herijking plaats gevonden van de aanduiding laanbeplanting zoals eerder opgenomen was in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010. Bepaalde landschapselementen zijn toegevoegd, terwijl een aantal andere elementen zijn verwijderd

In aanvulling op het Reconstructieplan is een intergemeentelijk Landschapsontwikkelingsplan opgesteld. Dit plan dient mede als kapstok voor gemeentelijk beleid en voor nieuwe gemeentelijke uitvoeringsplannen voor landschapsontwikkeling en kan dan ook bv als leidraad dienen voor landschappelijke ingrepen bij aparte

projectprocedures. In geval van eventuele toevoeging van landschapselementen zal het Landschapsontwikkelingsplan mede als toetsingskader gelden hiervoor.

Ten behoeve van de realisering van een aantal ruimtelijke ontwikkelingen op basis van lopende particuliere initiatieven, die op basis van een goedgekeurde ruimtelijke onderbouwing in dit bestemmingsplan (zie verder paragraaf 6.3) zijn meegenomen is een landschappelijke inpassing vereist. Deze landschappelijke inpassing en de zekerstelling hiervan zijn geregeld in (erf)beplantingsplannen en hieraan gekoppelde afzonderlijke privaatrechtelijke overeenkomsten per locatie. In de regels van het bestemmingsplan is voor betreffende locaties een juridische regeling opgenomen die voorziet in de aanleg en instandhouding van de landschappelijke inpassing zoals opgenomen in het bijbehorende beplantingsplan. Betreffende locaties zijn hiertoe op de verbeelding voorzien van een specifieke aanduiding '**wro-zone – landschappelijke inpassing**'. Daarnaast is een voorwaardelijke verplichting opgenomen, dat bouwen en gebruiken van de op te richten nieuwe gebouwen uitsluitend is toegestaan indien de landschappelijke inpassing binnen 1 jaar na onherroepelijk worden van het bestemmingsplan is uitgevoerd.

### **3.4. Regeling archeologie en aardkunde**

### *Archeologie*

Op 1 juli 2008 heeft de gemeente Deurne haar gemeentelijk archeologiebeleid vastgesteld. Dit beleid is voor de gebieden met archeologische waarden opgenomen in het bestemmingsplan uit 2007, gedeeltelijk herzien in het bestemmingsplan Partiële herziening Buitengebied 2010 en zal overeenkomstig in dit nieuwe plan worden opgenomen.

Het gemeentelijk grondgebied is onderverdeeld in vijf zones met een verschillende waarderingen van het bodemarchief (zgn. 'archeologische verwachtingsgebieden').

Voor het bestemmingsplan buitengebied zijn een drietal archeologische (verwachtings)gebieden relevant. Dit betreft:

- a. gebieden van archeologische waarden;
- b. gebieden met een hoge archeologische verwachting;
- c. gebieden met een middelhoge archeologische verwachting.

Voor deze drie gebiedscategorieën geldt de verbodsbepaling dat zonder of in afwijking van een door het college van burgemeester en wethouders verleende omgevingsvergunning voor werken of werkzaamheden geen verstoringen, beschadigingen of vernielingen van het archeologisch bodemarchief mogen worden aangebracht.

Voor gebieden met een hoge of middelhoge archeologische verwachting geldt een uitzondering van de omgevingsvergunningplicht voor bodemingrepen:

- o binnen een contour van 50 m rondom de bestaande bebouwing in de agrarische bouwvlakken (peildatum betreft de vaststelling van de gemeentelijke archeologische beleidskaart door de raad op 1 juli 2008);
- o tot 0,5 m beneden het maaiveld (vrijgesteld van AMZeisen);
- o dieper dan 50 cm onder maaiveld met een omvang van minder dan 2500 m2 (voor gebieden met een middelhoge archeologische verwachting) respectievelijk 1.000 m2 (voor gebieden met een hoge archeologische verwachting).

Voor gebieden van archeologische waarde geldt geen uitzondering van de omgevingsvergunningplicht.

Betreffende gebiedscategorieën zijn als zodanig op de verbeelding opgenomen (blad 9 van de analoge verbeelding). Daarnaast hebben alle agrarische bouwvlakken op de verbeelding rondom bestaande bebouwing de aanduiding '**wro zone – omgevingsvergunning bufferzone bestaande bebouwing**' gekregen voor het vastleggen van de bufferzones, conform de gemeentelijke archeologische beleidskaart. De peildatum voor de bestaande bebouwing hiervoor is 1 juli 2008, toen de gemeentelijke archeologische beleidskaart door de raad is vastgesteld. Slechts in de gevallen dat op het bouwvlak ook een archeologische waarde van toepassing is (dubbelbestemming Waarde – Archeologie) krijgt deze aanduiding effect en wordt het bouwvlak gedeeltelijk vrijgesteld van nader archeologisch onderzoek.

### *Aardkundig waardevol gebied*

Aardkundig waardevolle gebieden zijn gebieden waar de natuurlijke ontstaanswijze herkenbaar is doordat aardkundige verschijnselen er nog een gave vorm hebben en/of in onderlinge samenhang voorkomen. Aardkundige verschijnselen maken deel uit van de onderste laag en zijn medebepalend voor de landschappelijke waarden. Vanuit oogpunt van natuur en/of wetenschap verdienen deze bijzondere bodemstructuren bescherming tegen verstoring door de mens.

Binnen de gemeente bevinden zich een drietal aardkundig waardevolle gebieden, die reeds in het huidig geldend plan zijn opgenomen, te weten: de Deurnese Peel (1), 't Zinkske (2) en Bakel (het noordelijk deel van het beekdal van de Astense Aa) (3).

Daarnaast zijn een vijftal gebieden met wijstgronden (a t/m e) toegevoegd, conform de Aardkundig Waardevolle Gebiedenkaart Noord-Brabant, die op 30 november 2004 is vastgesteld en op 15 juni 2010 nog is uitgebreid.

Wijst betreft een unieke combinatie van hydrologische, aardkundige , landschappelijke en ecologische verschijnselen die zich voordoen langs breuken in de aardlagen die de in Oost-Brabant gelegen Peelhorst flankeren. Dit manifesteert zich het duidelijkst op de lijn Liesel-Deurne-Bakel-Gemert-Boekel-Uden-Nistelrode.

Betreffende wijstgronden waren in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 mede op verzoek van het waterschap, reeds voorzien van specifieke aanduiding 'wijstgronden'. Ten behoeve van de leesbaarheid en identieke beschermingsregeling worden deze gebieden in onderhavig plan conform de Vr aangeduid als '**aardkundig waardevol gebied'**.

Behoud van deze waarden is wenselijk vanwege hun landschappelijke, ecologische, wetenschappelijke, educatieve en cultuurhistorische betekenis.

Voor de aangeduide gebieden is in het bestemmingsplan met betrekking tot bodemingrepen een omgevingsvergunningstelsel voor werken en/of

werkzaamheden opgenomen, waarmee de beschermen van de aanwezige waarden wordt gewaarborgd. Deze bodemingrepen betreffen:

- i. het verwijderen van houtopstanden;
- ii. het diepploegen en diepwoelen van de bodem;
- iii. het afgraven, ophogen en egaliseren van de bodem;
- iv. het aanbrengen van oppervlakteverhardingen en half verhardingen;
- v. het aanbrengen van (infrastructurele) ondergrondse leidingen.

Bestaande bebouwing en bouwvlakken zijn in beginsel uitgesloten van het omgevingsvergunningstelsel.

### **3.5. Regeling cultuurhistorie**

Naast de archeologische waarden zijn ook de diverse cultuurhistorische waarden in het buitengebied van belang.

### Cultuurhistorische landschapswaarden

In het bestemmingsplan worden de aanwezige cultuurhistorische landschapswaarden deels reeds beschermd door de toegekende gebiedsbestemming.

### *Cultuurhistorisch vlak: wro-omgevingsvergunning cultuurhistorie*

Bij de opstelling en uitvoering van ruimtelijke plannen moet met de cultuurhistorische (landschaps)waarden van bovenlokaal belang rekening worden gehouden. De provincie heeft hiertoe in haar Vr, zogeheten cultuurhistorische vlakken aangeduid. Deze vlakken verdienen specifieke aandacht vanwege de onvervangbaarheid van de aanwezige waarden. Gemeenten dienen de cultuurhistorische waarden en kenmerken van deze gebieden te behouden, herstellen en/of duurzaam te ontwikkelen. Ruimtelijke ontwikkelingen kunnen hier enkel worden toegestaan, indien zij de wezenlijke kenmerken en waarden van het gebied niet aantasten.

Binnen de gemeente is een zevental cultuurhistorisch vlakken aangewezen, die in het geldende plan reeds waren aangeduid als '*cultuurhistorisch waardevol gebied'.* Dit betreft:

- 1. Akkercomplex Schelm (te beschermen waarden: openheid, esdek, bolle ligging, steilranden);
- 2. Neerkantse bossen (historisch loofbosgebied op oude stuifduinen; te beschermen waarden: restanten van hakhout, padenstructuur, reliëf);
- 3. Jonge heide-ontginning de Polder (te beschermen waarden: rationele strookvormige percelering en slotenpatroon)
- 4. Jonge ontginning 't Molentje (te beschermen waarden: smalle strookvormige percelering, slotenpatroon, het Kanaal van Deurne en de kazematten van de Peel-Raamstelling);
- 5. vervening 't Zinkske (te beschermen waarden: restanten van waterlopen, heidevelden);

- 6. vervening Deurnese Peel (te beschermen waarden: veenputten, heideterrein, uitgeveende percelen, het Kanaal van Deurne en de kazematten van de Peel-Raamstelling);
- 7. veenkolonie Helenaveen (te beschermen waarden: percelering, zijkanalen, Helenavaart, de Koningshoeven, het lanenpatroon, bospercelen en de kazematten van de Peel-Raamstelling).

Afhankelijk van de specifieke cultuurhistorische waarde (zoals verkavelingspatroon, houtsingels en kleinschalig reliëf) geldt een omgevingsvergunningstelsel voor het uitvoeren van werken en werkzaamheden, zoals het dempen of juist graven of vergraven van sloten, greppels e.d. die bepalend zijn voor de verkavelingstructuur, of het verwijderen van houtopstanden en/of perceelsrandbeplantingen of vergraven en egaliseren van de bodem.

In het plan betreft dit navolgende werkzaamheden:

- aanbrengen van oppervlakte verharding;
- wijzigingen van profiel, dempen of uitdiepen van waterlopen;
- veranderen van karakteristieke percelering;
- diepploegen en diepwoelen;
- aanleg van beplanting;
- opgraven, afgraven, egaliseren van bodem;
- aanbrengen van leidingen.

In het bestemmingsplan Buitengebied uit 2007, gedeeltelijk herzien in het bestemmingsplan Partiële herziening Buitengebied 2010 zijn een drietal gebieden voorzien van een specifieke cultuurhistorische

gebiedsaanduiding, waarvoor in de Vr geen specifieke bescherming meer is opgenomen. Dit betreft:

- a. Jonge heidebebossing Galgenberg;
- b. Beekdal Astense Aa tussen Liessel en Vlierden;
- c. Akkercomplex Ruth/ Vorst.

(zie voorgaande figuur voor de situering)

Betreffende gronden maken nu grotendeels onderdeel uit van de gebiedsbestemming Agrarisch met waarden – Landschap of de bestemming Bos, waarvoor een omgevingsvergunningstelsel is opgenomen, waarmee de aanwezige waarden afdoende beschermd worden geacht.

Voor betreffende gebieden wordt in dit bestemmingsplan dan ook geen specifieke beschermingsregeling meer opgenomen.

#### *Dubbelbestemming beschermd dorpsgezicht*

Bij de opstelling van bestemmingsplannen dient er aandacht besteed te worden aan beschermde dorpsgezichten. De beschermde dorpsgezichten dienen beschermd te worden tegen ontwikkelingen die de karakteristieke waarden van het dorpsgezicht kunnen aantasten. In de gemeente Deurne is Helenaveen met de Peelvenen aangewezen als beschermd dorpsgezicht.

De huidige regeling blijft overeenkomstig het geldend plan gehandhaafd. Wel zijn op de verbeelding als ambtshalve wijziging ook detailbestemmingsvlakken binnen de dubbelbestemming onder gebracht. Dit was abusievelijk niet juist opgenomen in het bestemmingsplan in 2007.

Belangrijke onderdelen van dit beschermd dorpsgezicht zijn: de Helenavaart, het drietand stramien van de wieken, de zogenaamde Koningshoeven, de laanbeplantingen, de open structuur van de veebedrijven en de kenmerkende tuinderwoningen.

Met de aanwijzing van Helenaveen en de Peelvenen tot beschermd dorpsgezicht geldt een specifiek beschermingsregime. Een belangrijk toetsingscriterium voor de vergunningverlening van oprichting van een bouwwerk betreft de voorwaarde dat de oprichting van het bouwwerk of de voorgenomen activiteit niet leidt tot een aantasting van de karakteristieke waarden van het beschermde dorpsgezicht.

Daarnaast is in het plan een omgevingsvergunningstelsel opgenomen voor de sloop van bouwwerken en panden en voor de verwijdering van houtopstanden.

#### *Cultuurhistorische monumenten*

Monumenten en cultuurhistorisch waardevolle of beeldbepalende panden zijn in de rijks- en gemeentelijke monumentenlijst vastgelegd. Deze panden zijn op de verbeelding conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 opgenomen met de bouwaanduiding **'specifieke bouwaanduiding – gemeentelijk monument'** respectievelijk **'specifieke bouwaanduiding – rijksmonument'** en worden planologisch beschermd. Rijksmonumenten worden reeds beschermd op basis van de Monumentenwet. Voor gemeentelijke monumenten dient bij eventuele sloop een omgevingsvergunning ex. artikel 2.2 WABO te worden aangevraagd.

#### *Molenbiotoop*

Conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 is rondom de als Rijksmonument aangeduide molen aan de Molenhuisweg te Vlierden alsmede rondom de molen aan de Hoofdstraat te Liessel de dubbelbestemming '**Waarde – molenbiotoop**' opgenomen*.* Dit zijn twee cirkelvormige zones rond traditionele windmolens, met een straal van 100 respectievelijk 400 meter vanaf de molen. Deze zone is van belang voor de windvang en -afvoer van de molen, en voor het zicht op de molen. Deze zone dient met de nodige zorg te worden ingericht, derhalve zijn beperkingen opgelegd met betrekking tot de oprichting van nieuwe bebouwing, mede afhankelijk van de hoogte van de molen.

### **3.6. Regeling waterhuishoudkundige aspecten**

#### *Waterloop*

In het buitengebied komen vele waterlopen voor. Alleen de hoofdwatergangen (zgn. A-watergangen volgens de legger watergangen van het waterschap) zijn op de verbeelding opgenomen en tot 'Water' bestemd. Betreffende gronden mogen enkel in overeenstemming met hun functie gebruikt worden.

Daarnaast zijn gronden gelegen tot 5 meter van de insteek van de opgenomen hoofdwatergang verbaal in de regels mede bestemd voor waterstaatkundige doeleinden. Betreffende gronden vallen onder de Keur van het waterschap. Het is verboden om in strijd met de Keur binnen deze 5 meter van de insteek te graven, bomen te planten en bebouwing op te richten, in verband met het beheer van de waterloop.

#### *Waterbergingsgebieden*

#### Inleiding

Waterbergingsgebieden zijn noodzakelijk om eventuele wateroverlast uit regionale watersystemen (beken, waterlopen) tegen te gaan. *Regionale waterbergingsgebieden* betreffen gebieden die van oudsher al regelmatig overstromen, gebieden die door het waterschap hier concreet voor zijn ingericht danwel binnen de planperiode hiervoor nog ingericht zullen worden. *Reserveringsgebieden waterberging* betreft gebieden die wellicht in de toekomst noodzakelijk zijn om water te kunnen bergen. Voor de planologische begrenzing en regeling van de regionale waterbergingsgebieden en reserveringsgebieden waterberging dient te worden aangesloten bij de Vr. De Vr schrijft voor dat een bestemmingsplan dat is gelegen in een waterbergingsgebied mede strekt tot behoud van het waterbergend vermogen van dat gebied.

### Regionale waterbergingsgebieden

Binnen de gemeente Deurne zijn een tweetal regionale waterbergingsgebieden gelegen, te weten: Dierdonk en de waterplas bij de kalkzandsteenfabriek aan de Hoogdonk (is evenwel niet gelegen in het plangebied).

Het gebied Dierdonk is als dubbelbestemming **Waterstaat - Waterberging** in het nieuwe plan opgenomen. Daarnaast wordt ook voor het reserveringsgebied waterberging Diesdonk, voor zover dit is gelegen binnen de gemeente, deze dubbelbestemming opgenomen. Voor betreffende gronden is immers door het waterschap een concretere begrenzing voorgesteld, waarvoor een aparte Mer-procedure is doorlopen. Deze MER is als bijlage 14 toegevoegd. De gronden waren in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 als *waterbergingszoekgebied* opgenomen.

Het gevolg van deze dubbelbestemming is dat voorkomen moet worden dat het gebied minder geschikt wordt voor waterberging. In deze gebieden gelden beperkingen met betrekking tot bouwen en bijvoorbeeld het ophogen van gronden. Ruimtelijke ontwikkelingen en bebouwingsuitbreidingen zijn alleen toegestaan als aangetoond kan worden dat daarmee het waterbergend vermogen van het gebied niet wordt verkleind en het waterschap hiermee kan instemmen.

De betreffende gronden dienen nader te worden beschermd en in de regels is voor deze gronden dan ook opgenomen, dat :

- 1. Bebouwing slechts is toegestaan tot max. 2 m. hoog ten dienste van de waterberging; Uitbreiding van de bebouwing binnen het agrarische bouwvlak is overigens wel gewoon toegestaan;
- 2. Tbv ophogen van gronden een omgevingsvergunningstelsel voor werken en/of werkzaamheden van kracht is;
- 3. In geval van voorgestane ruimtelijke ingrepen het waterschapsbestuur gehoord dient te worden;
- 4. Oprichting van overige bebouwing slechts mogelijk is, indien het behoud van het waterbergend vermogen van het gebied kan worden aangetoond.

### Reserveringsgebied waterberging

Binnen de gemeente zijn in de Vr ook gronden aangewezen als reserveringsgebied waterberging. Dit betreft naast de Diesdonk (zie hierboven), 't Riet (ten oosten van de kern Deurne) en daarnaast enkele gronden, die zijn gelegen nabij de Kaweiseloop (ten westen van de Kievitweg).

Betreffende gronden zijn als *'vrijwaringszone waterbergingszoekgebied'* op de verbeelding opgenomen.

In deze gebieden zijn er minder beperkingen als in de regionale waterbergingsgebieden. Bij voorgenomen ruimtelijke ontwikkelingen dient wel in overleg met het waterschap getoetst te worden dat de ontwikkeling toekomstig gebruik van het gebied voor waterberging niet onmogelijk maakt. Binnen deze zoekgebieden dienen nieuwe kapitaalintensieve ontwikkelingen te worden vermeden. Bij nieuwe ontwikkelingen dient te worden getoetst of hiermee de geschiktheid van het gebied voor waterberging niet verloren gaat en de investering vanuit het oogpunt van veiligheid en schaderisico's verantwoord is. Voor de beoordeling hiervan dient in ieder geval de watertoets doorlopen te worden.

In de juridische regeling is conform de Vr toegevoegd, dat bij omschakeling naar een intensieve veehouderij danwel glastuinbouwbedrijf een nadere toetsing noodzakelijk is ten aanzien van eventuele beperking van het waterbergend vermogen van het gebied.

Daarnaast is nieuwvestiging van een grondgebonden agrarisch bedrijf ter plaatse niet toegestaan.

Bovendien is in de regeling een wijzigingsbevoegdheid opgenomen, die het mogelijk maakt de betreffende gronden in de toekomst mogelijk te wijziging naar waterbergingsgebied. Dit zal evenwel pas plaats kunnen vinden nadat voor de betreffende gebieden de inrichtingsplannen zijn vastgesteld, waarin ondermeer een concretere begrenzing van de gebieden opgenomen zal worden.

*Attentiegebied ehs (voormalig beschermingszone natte natuurparel)* Voor de bescherming van hydrologisch kwetsbare natuurgebieden (voorheen natte natuurparels genoemd) is conform het bestemmingsplan

Buitengebied 2007, gedeeltelijk herzien in het bestemmingsplan Partiële herziening Buitengebied 2010 een omgevingsvergunningstelsel voor werken en/ werkzaamheden opgenomen om te voorkomen dat de huidige hydrologische situatie ter plaatse verslechtert, zie verder paragraaf 4.3.

### *Waterwingebied*

Rondom het bestaande waterwingebied nabij Vlierden geldt een beschermingszone ten behoeve van de bescherming van de kwaliteit van het grondwater met het oog op de grondwaterwinning. Hiertoe is op de verbeelding de aanduiding 'milieuzone- waterwingebied' opgenomen conform de Verordening ruimte 2012, waar in de regels enkele verbodsbepalingen alsmede een ontheffingsregime aan zijn gekoppeld op basis van de provinciale milieuverordening .

Daarnaast is rondom het waterwingebied een boringsvrije zone ingesteld, die als zodanig conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 op de verbeelding is opgenomen. In de boringsvrije zones gaat het erom dat fysieke aantastingen van de bodem worden vermeden, met name om de afdichtende kleilagen heel te houden. Derhalve is een verbod opgenomen om binnen deze zone dieper dan 30 meter te boren.

### *Hydrologisch neutraal bouwen*

In het "Nationaal bestuursakkoord water" is de verplichting opgenomen om hydrologisch neutraal te bouwen. Dit uitgangspunt is overgenomen in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 en conform doorvertaald in het nieuwe bestemmingsplan. Toename van de waterafvoer is immers ongewenst doordat daardoor de kans op wateroverlast benedenstrooms toeneemt.

### **3.7. Omgevingsvergunningen voor werken en/of werkzaamheden**

De op de verbeelding aangegeven gebiedsbestemmingen en nadere aanduidingen zijn afgestemd op de aanwezige waarden en kwaliteiten in het plangebied. Aangezien het beleid gericht is op behoud en ontwikkeling van deze specifieke waarden, zullen regels nodig zijn om dit beleid te realiseren. Een voor de realisering van het ruimtelijk beleid belangrijk onderdeel van het bestemmingsplan buitengebied is het aanlegvergunningstelsel op grond van de WABO.

Het doel van dit stelsel is het voorkomen dat bepaalde specifieke waarden die het gebied herbergt als gevolg van bepaalde activiteiten op onevenredige wijze worden geschaad. Dit speelt met name in die gebieden waar sprake is van verweving van functies, zoals in het

'Agrarisch gebied met waarden – Natuur en Landschap', 'Agrarisch gebied met waarden – Landschap' en 'Agrarisch gebied – 3'. Voor het uitvoeren van bepaalde werken of werkzaamheden moet een vergunning worden afgeven door Burgemeester en Wethouders voordat met die werken of werkzaamheden kan worden begonnen. Bij het afgeven wordt getoetst aan de in het bestemmingsplan opgenomen criteria. Hierbij kan een ter zake deskundige worden gehoord.

Uitgangspunt van het opgenomen stelsel vormt het aanlegvergunningstelsel dat is opgenomen in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010. Dit is zonodig aangepast aan de eisen, die worden gesteld door de Vr.

Het stelsel van een omgevingsvergunning voor werken en/of werkzaamheden wordt opgenomen ter bescherming van onder meer de volgende waarden:

- a. ecologische en natuurwaarden;
- b. landschappelijke waarden;
- c. landschapselementen;
- d. archeologisch en aardkundige waardevolle gebieden;
- e. cultuurhistorisch waardevolle gebieden.
- f. waterhuishoudkundige situatie.

### Afwegingskader

Veel werken en werkzaamheden hebben tot doel een verbetering van de waterhuishouding, verkaveling en ontsluiting van agrarische gronden. De diverse landbouwsectoren stellen aan de basisinrichting deels verschillende eisen. Het landbouwkundig belang van deze werken en werkzaamheden is daarmee afhankelijk van het belang van verbetering van deze inrichtingsfactoren voor de specifieke landbouwsector. De volgende factoren spelen daarbij een rol:

- de grondgebondenheid van de productie (akkerbouw, tuinbouw, melkveehouderij);
- de gevoeligheid / hoogwaardigheid van de teelt (tuinbouw);
- de intensiteit van het grondgebruik door grondbewerking;
- de afstand tot bedrijfsgebouwen (voor akkerbouw is exploitatie van gronden op afstand veelal goed in te passen in een doelmatige bedrijfsvoering; melkveehouderij, vollegrondstuinbouw en fruitteelt vragen een directere relatie met de bedrijfsgebouwen).

In hoeverre de werken en werkzaamheden schadelijk zijn voor de aanwezige waarden is afhankelijk van:

- de precieze locatie van de uit te voeren werken en werkzaamheden;
- de omvang, (diepte, oppervlakte);
- het tijdstip van de uitvoering;
- de wijze van uitvoering.

### **4. BESTEMMINGSREGELING SOCIAAL ECONOMISCH GEBRUIK**

### **4.1. Agrarische bedrijven**

### Toekenning agrarisch bouwvlakken

Voor de toekenning van agrarische bouwvlakken en de omvang is in beginsel uitgegaan van de huidig geldende begrenzing, zoals opgenomen in het huidige bestemmingsplan buitengebied danwel conform een hiervoor reeds doorlopen planologische planprocedure (bestemmingsplan herziening danwel binnenplanse wijziging). Alle voorzieningen (sleufsilo's, mestsilo's, bestrating, mestzakken e.d.) dienen in het bouwvlak te zijn gesitueerd, met uitzondering van de verharde ontsluiting naar de openbare weg.

### Type agrarisch bedrijf

Vanwege het verschil in de ontwikkelingsmogelijkheden van de diverse type agrarische bedrijven is van het agrarisch bedrijf ook het bedrijfstype op de verbeelding opgenomen. Hierbij wordt onderscheid gemaakt in:

- 1. *grondgebonden agrarische bedrijven* zijn specifiek op de verbeelding aangeduid met 'specifieke vorm van agrarisch – grondgebonden agrarisch bedrijf'; dit betreffen agrarisch bedrijven waarvan de productie geheel of in overwegende mate afhankelijk is van het voortbrengend vermogen van onbebouwde gronden in de directe omgeving van het bedrijf, zoals akkerbouwbedrijven en vollegrondstuinbouwbedrijven, maar ook (productiegerichte) paardenhouderijen en grondgebonden melkrundvee-houderijen; paardenhouderijen zijn tevens voorzien van een extra aanduiding 'paardenhouderij'
- 2. *intensieve veehouderijbedrijven* zijn specifiek op de verbeelding aangeduid met 'intensieve veehouderij'; dit betreft agrarisch bedrijven met een bedrijfsvoering die geheel of in overwegende mate in gebouwen plaatsvindt en gericht is op het houden van dieren, zoals rundveemesterij, varkens-, vleeskalver-, pluimvee-, pelsdier-, geiten- of schapenhouderij of een combinatie van deze bedrijfsvormen, alsmede naar de aard daarmee gelijk te stellen bedrijfsvormen, met uitzondering van grondgebonden melkrundveehouderij; De pelsdierhouderij en geiten- of schapenhouderij bedrijven zijn daarnaast op de verbeelding nog voorzien van een afzonderlijke aanduiding 'specifieke vorm van agrarisch – pelsdierenhouderij' respectievelijk 'specifieke vorm van agrarisch – geiten- / schapenhouderij', vanwege specifieke regelgeving voor deze typen bedrijven.

- 3. *overige niet-grondgebonden bedrijven* zijn specifiek op de verbeelding aangeduid met 'specifieke vorm van agrarisch – niet grondgebonden'; dit betreft bijvoorbeeld een champignonteeltbedrijf
- 4. *solitaire glastuinbouwbedrijven* (buiten het projectvestigingsgebied glastuinbouw), zijn specifiek op de verbeelding aangeduid met 'glastuinbouw'.

In geval van combinatiebedrijven zijn beide aanwezige bedrijfstakken op de verbeelding opgenomen.

Op de verbeelding zijn drie solitaire agrarisch bedrijfsgebouwen specifiek aangeduid met de aanduiding 'specifieke bouwaanduiding - solitair agrarisch bedrijfsgebouw'. Het betreffen vergunde opstallen die reeds jarenlang in agrarisch gebruik zijn, maar niet op een agrarisch bouwvlak zijn gesitueerd. De opstallen worden in de bestaande maatvoering op de bestaande locatie toegestaan. Het bestaande agrarische gebruik van deze gebouwen voor grondgebonden agrarische doeleinden mag worden voortgezet.

Daarnaast zijn een drietal veldschuren bij een burgerwoonbestemming specifiek op de verbeelding opgenomen met de aanduiding 'specifieke vorm van agrarisch – veldschuur'. De bestaande veldschuren zijn ter plaatse van de aanduiding in de bestaande maatvoering en op de bestaande locatie toegestaan en mogen worden gebruikt ten behoeve van hobbymatig agrarisch gebruik bij een woning.

### *Paardenhouderij*

Binnen de verschillende paardenhouderijen vindt een grote diversiteit aan bedrijfsactiviteiten plaats. Ten behoeve van het bestemmingsplan wordt derhalve onderscheid gemaakt tussen productiegerichte en publieksgerichte paardenhouderijen.

Productiegerichte paardenhouderijen betreffen agrarische bedrijven, waar de bedrijfsactiviteiten in hoofdzaak bestaan uit het houden, fokken, africhten en/of het bieden van gelegenheid tot het berijden van paarden. Alle (productiegerichte) paardenhouderijen, met uitzondering van de maneges en pensionstallingen worden conform het huidige bestemmingsplan beschouwd als een grondgebonden agrarisch bedrijf en zijn als zodanig bestemd en voorzien van een specifieke aanduiding 'paardenhouderij'.

Daarnaast zijn er ook meer gebruiksgerichte paardenhouderijen. Betreffende bedrijven hebben veelal een andere ruimtelijke uitstraling en een grotere publieks- en verkeersaantrekkende werking. Dit betreft met

name maneges, maar ook bijvoorbeeld een pensionstalling of een paardenhandel en -transport bedrijf.

In het plangebied bevinden zich twee bestaande maneges, die zijn voorzien van de bestemming Sport. Er bevinden zich momenteel geen overige gebruiksgerichte paardenhouderijen in het plangebied. Op enkele productiegerichte paardenhouderijen bevindt zich echter tevens een pensionstalling, die als zodanig als nevenactiviteit in de regels zijn opgenomen.

#### Nieuwvestiging

Nieuwvestiging (onder nieuwvestiging wordt verstaan vestiging op een locatie waar in het huidig geldende bestemmingsplan geen bestemmingsvlak/bouwvlak is gelegen) wordt overeenkomstig het huidige bestemmingsplan niet toegestaan. Dit betreft alle agrarische bedrijven.

Voorheen kon nieuwvestiging van intensieve veehouderijbedrijven in het landbouwontwikkelings gebied met een afzonderlijke planprocedure nog mogelijk worden gemaakt. Naar aanleiding van het maatschappelijk debat met betrekking tot de megastallen en de daaruit volgende regeling in de Vr wordt nieuwvestiging van intensieve veehouderijbedrijven in zijn geheel niet meer toegestaan, dus ook niet in het landbouwontwikkelingsgebied.

Het is onder stringente voorwaarden wel mogelijk om met een afzonderlijke planprocedure in het kader van een verplaatsing nieuwvestiging van een grondgebonden agrarisch bedrijf in agrarisch gebied toe te staan, mits de locatie niet is gelegen in een grondwaterbeschermingsgebied. Daarnaast dient sprake te zien van een groot openbaar belang, waarbij hervestiging niet mogelijk is. In voorkomend geval is een individuele afweging noodzakelijk. Derhalve wordt dit niet in onderhavig bestemmingsplan opgenomen, maar zal een afzonderlijke planologische planprocedure gevolgd dienen te worden.

#### Omschakeling van wonen/bedrijf naar agrarisch:

Omschakeling van wonen danwel een niet-agrarisch bedrijf naar een agrarisch bedrijf wordt binnen dit bestemmingsplan niet meer mogelijk gemaakt. In voorkomende gevallen dient hiervoor een afzonderlijke planlogische procedure te worden doorlopen.

#### Omschakeling van agrarisch bedrijfstype:

Voor omschakeling van het ene agrarische bedrijfstype naar het andere gelden conform navolgende regels:

- Omschakeling naar een glastuinbouwbedrijf is niet toegestaan;
- Omschakeling naar iedere vorm van een intensieve veehouderij wordt niet toegestaan (gemeentelijk voorbereidingsbesluit);.

- Omschakeling naar een overig niet grondgebonden agrarisch bedrijf (geen vee) is uitsluitend toegestaan in agrarisch gebied;
- Omschakeling naar een grondgebonden agrarisch bedrijf is overal toegestaan.

Daarnaast geldt voor bestaande intensieve veehouderijbedrijven tevens, dat:

- Omschakeling naar een geiten- of schapenhouderij niet is toegestaan (Vr);
- Omschakeling naar een pelsdierenhouderij niet is toegestaan. (gemeentelijk voorbereidingsbesluit).

### Uitbreiding bebouwing

Uitbreiding van agrarische bedrijfsbebouwing binnen het toegekende agrarisch bouwvlak is in beginsel uitsluitend rechtstreeks toegestaan, indien het geen bedrijfsgebouwen betreft, die worden benut voor de huisvesting van dieren.

Als gevolg van de uitkomsten van de planMER is om de strijdigheid van het bestemmingsplan met de Natuurbeschermingswet op te heffen en daarmee de uitvoerbaarheid van het plan te kunnen waarborgen in de regels van het definitieve bestemmingsplan **een voorwaardelijke verplichting** opgenomen voor het bouwen (inclusief het herbouwen of renoveren) van bedrijfsgebouwen ten behoeve van het huisvesten van dieren binnen het agrarisch bouwvlak. Er kan pas een omgevingsvergunning voor het bouwen worden verleend, indien de aanvrager heeft aangetoond dat het huisvesten van dieren in de nieuw op te richten gebouwen niet leidt tot significante effecten op de instandhoudingsdoelstellingen van de in de nabijheid gelegen Natura 2000-gebieden.

Naar aanleiding van het maatschappelijk debat is de regelgeving voor intensieve veehouderij in de Verordening ruimte 2012 aangescherpt. Hierdoor is uitbreiding van alle bebouwing (peildatum 1 oktober 2010) van een intensieve veehouderij in extensiveringsgebied niet meer toegestaan, ook niet binnen het bouwvlak. Dit betreft ook uitbreiding tbv bv verharding of een sleufsilo. Hiervoor is een verbale regeling in het bestemmingsplan opgenomen.

Daarnaast is conform het provinciaal beleid vergroting van bebouwing (peildatum 12 december 2009) van schapen- en geitenhouderij binnen het hele plangebied niet toegestaan (dus ook niet in verwevingsgebied of landbouwontwikkelingsgebied), in ieder geval tot 1 juni 2014. Dit is in de regeling opgenomen.

### *Max 1 bouwlaag*

Overeenkomstig de Vr is aan de gebruiksregels toegevoegd dat binnen gebouwen maximaal één bouwlaag mag worden gebruikt voor intensieve veehouderij, met uitzondering van volière- en scharrelstallen voor legkippen, waar ten hoogste twee bouwlagen gebruikt mogen worden.

### Bouwvlak vormverandering en vergroting

Voor verdere vergroting van het agrarisch bouwvlak is overeenkomstig het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 een wijzigingsmogelijkheid opgenomen. Als gevolg van de Vr (alsmede de wijziging Vr 2012, zorgvuldige veehouderij) en het gemeentelijk voorbereidingsbesluit zijn de uitbreidingsmogelijkheden wel ingeperkt.

### *Intensieve veehouderij (en gemengde bedrijven) in landbouwontwikkelingsgebied:*

- uitbreiding tot 1,5 ha is mogelijk, mits:
	- o Er sprake is van een goede landschappelijke inpassing (minimaal 10% van het bouwvlak)..
	- o Geen sprake is van een geiten- of schapenhouderij.
- een verdere uitbreiding tot 2,5 ha is niet meer mogelijk.

### *Intensieve veehouderij (en gemengde bedrijven) in verwevingsgebied:*

- uitbreiding en vormverandering is nog steeds mogelijk tot maximaal 1,5 ha, mits:
	- o sprake is van een duurzame locatie1 (blijkens omgevingstoets) (ook bij vormverandering);
	- o Er sprake is van een goede landschappelijke inpassing (minimaal 10% van het bouwvlak).
	- o Geen sprake is van een geiten- of schapenhouderij.
- een verdere uitbreiding tot 2,5 ha is niet meer mogelijk.

*Intensieve veehouderij (en gemengde bedrijven) in extensiveringsgebied:*

- uitbreiding van bebouwing en van het bouwvlak is niet mogelijk.
- vormverandering van het bouwvlak is ook niet meer toegestaan.

### *Grondgebonden agrarische bedrijven:*

- in agrarisch met waarden Landschap is mogelijk tot 1,5 ha, met dien verstande dat hier aangetoond dient te worden dat de uitbreiding een positieve bijdrage levert aan de bescherming en ontwikkeling van de onderkende ecologische en landschappelijke waarden en kenmerken;
<sup>1</sup> Een duurzame locatie betreft een bestaand agrarisch bouwvlak met een zodanige ligging dat de beoogde uitbreiding van intensieve veehouderijbebouwing zowel vanuit milieuoogpunt, in het bijzonder wat betreft ammoniak, geur, fijnstof en gezondheid van mensen, als vanuit ruimtelijk oogpunt, in bijzonder wat betreft natuur, landschap en cultuurhistorie, aanvaardbaar is;

- uitbreiding in agrarisch gebied is voor grondgebonden veehouderijbedrijven in beginsel slechts mogelijk tot max. 1,5 ha; voerplaten kunnen echter zonodig via een binnenplanse afwijking ook aansluitend aan het bouwvlak worden gesitueerd, mits dit noodzakelijk is voor de bedrijfsvoering en niet met een reguliere bouwvlakvergroting binnen het bouwvlak van maximaal 1,5 ha gerealiseerd kan worden.
- Uitbreiding in agrarisch gebied voor grondgebonden bedrijven, niet zijnde veehouderijen is mogelijk tot max. 2,5 ha.

### *Overige niet grondgebonden agrarische bedrijven (geen intensieve veehouderij zijnde):*

- uitbreiding in agrarisch gebied is mogelijk tot een omvang van maximaal 1,5 ha;
- uitbreiding in agrarisch met waarden Landschap (Gbm) is niet toegestaan.

### Paardenhouderij

De bestaande productiegerichte paardenhouderijen zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 voorzien van een specifieke aanduiding 'paardenhouderij'. Voor betreffende bedrijven gelden navolgende beleidsregels:

- Alle bestaande agrarische bedrijven kunnen middels een wijzigingsbevoegdheid omschakelen naar een productiegerichte paardenhouderij, mits ze niet zijn gelegen in Landbouwontwikkelingsgebied (agrarisch – 1) danwel de EHS (agrarisch met waarden – landschap en natuur);
- Via wijziging kan het bouwvlak worden uitgebreid tot max. 1,5 ha;
- Op locaties in Agrarisch met waarden Landschap (Gbm) mag een rijhal max. 1.000 m2 bedragen.

Op enkele locaties vinden ook bestaande publieksgerichte activiteiten plaats (pensionstalling), die zijn specifiek in de regels als nevenactiviteit opgenomen.

De bestaande twee maneges zijn voorzien van de bestemming Sport. Er bevinden zich momenteel geen overige gebruiksgerichte paardenhouderijen in het plangebied.

Via de wijzigingsbevoegdheid (tbv omschakeling naar een agrarisch verwant bedrijf) kunnen bestaande agrarische bedrijven onder voorwaarden omschakelen naar een gebruiksgerichte paardenhouderij. Omschakeling naar een manege is in het bestemmingsplan niet toegestaan.

### Solitaire glastuinbouwbedrijven

Voor solitaire glastuinbouwbedrijven wordt de regeling opgenomen conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010. Dit bekent dat:

- Voor het doorgroeigebied Helenaveen geen afzonderlijke regeling wordt opgenomen.
- Nieuwvestiging van en omschakeling naar glastuinbouwbedrijven niet is toegestaan.
- Bestaande glastuinbouwbedrijven buiten het projectvestigingsgebied hun bouwvlak via wijziging mogen uitbreiden tot maximaal 3,5 hectare bruto (= 3 ha netto) in agrarisch gebied.
- Uitbreiding van bestaande glastuinbouwbedrijven in agrarisch met waarden – Landschap (groenblauwe mantel) niet wordt toegestaan.

### Vestigingsgebied glastuinbouw

De begrenzing van het vestigingsgebied glastuinbouw is afgestemd op de begrenzing zoals opgenomen in de Vr en het bestemmingsplan Projectvestiging glastuinbouw. Uitgangspunt voor de juridische regeling van het gebied vormt de huidige bestemmingsregeling en de aanvulling van de Raad van State op de twee punten waarvoor zij het huidige bestemmingsplan heeft vernietigd. De ontbrekende staat van inrichtingen is bijgevoegd, evenals een maximum aan het toegestane aantal huisvestingsplaatsen.

Naar aanleiding van voortschrijdende inzichten is ten behoeve van de gewenste flexibiliteit en afstemming op de voorgenomen reconstructie van de N-270 met realisering van een parallelweg de inrichtingsschets op ondergeschikte onderdelen aangepast. Middels een wijzigingsbevoegdheid kan de situering van de gietwaterbassins alsmede van enkele opgenomen insteekwegen en de voorziene aanpassing van de Nachtegaalweg worden gewijzigd. Daarnaast is de norm voor de toegestane lichtemissie licht verhoogd. Bovendien wordt oprichting van dienstwoningen niet meer toegestaan in het gebied.

In het gebied is nieuwvestiging en uitbreiding van glastuinbouwbedrijven toegestaan. Hiervoor gelden onderstaande regels:

- a. Oprichting van kassen is toegestaan, mits:
	- er wordt voldaan aan de waterschapsnorm voor de verplichte waterbergingsvoorziening, waarin een bui van T = 10 + 10% moet kunnen worden geborgen;
	- de goothoogte van kassen niet meer bedraagt dan 8m en de nokhoogte niet meer dan 12 m. bedraagt;
	- de afstand van kassen tot woningen en de daarbij behorende bijgebouwen ten minste 25 meter bedraagt.
	- gebruik wordt gemaakt van afdekschermen, waarbij de zijafscherming tenminste 99,9 % en de bovenafscherming tenminste 99% bedraagt.

- b. Oprichting van bedrijfsgebouwen is toegestaan, mits:
	- binnen het plangebied een piekwaterbergingscapaciteit met een inhoud van 430 m³ per ha bebouwd oppervlak alsmede een norm van 3000 m3 per ha bebouwde kas aan gietwaterbassins is veilig gesteld;
	- per glastuinbouwbedrijf **per ha kassen** maximaal **2.000 m² bedrijfsgebouwen wordt toegestaan**, met een **maximum omvang van 2 ha** en een maximale nokhoogte van 12 m.

c. Oprichting van tuinbouwgerelateerde bedrijven is ter plaatse van de aanduiding 'tuinbouwgerelateerde bedrijvigheid' toegestaan met dien verstande dat:

- voor zover de gronden zijn aangeduid met "Ï/II" uitsluitend bedrijven in milieucategorie 1 t/m 2 zijn toegestaan, dan wel daarmee vergelijkbare bedrijven; voor zover de gronden zijn aangeduid met "Ï/II/III" uitsluitend bedrijven in milieucategorie 1 t/m 3 zijn toegestaan, dan wel daarmee vergelijkbare bedrijven;
- het een bedrijfsmatige activiteit betreft die een relatie heeft met de tuinbouwsector en die gericht is op het verlenen van diensten aan (glas)tuinbouwbedrijven met of zonder werktuigen, en/of het leveren van goederen aan (glas)tuinbouwbedrijven en /of het opslaan, verwerken van door (glas)tuinbouwbedrijven afgeleverde producten, met dien verstande dat energievoorziening ten behoeve van de tuinbouwbedrijven en gezamenlijke verwerkingsactiviteiten daaronder worden begrepen en hieronder niet wordt verstaan het transporteren van de door (glas)tuinbouwbedrijven afgeleverde producten;

Aan de regels van het bestemmingsplan is een staat van bedrijfsactiviteiten toegevoegd die specifiek voor het gebied met de aanduiding 'tuinbouwgerelateerde bedrijvigheid' geldt. De bedrijven die hier (onder andere) bedoeld zijn betreffen:

- o handel en verwerking (logistiek, sorteren, verwerken, verpakken en vervoeren) van groenten en fruit, bloemen en planten
- o Alternatieve c.q. duurzame vormen van energieopwekking, zoals bijvoorbeeld biomassavergisting, waarbij (groen-) gasleverantie aan de gevestigde tuinders wordt nagestreefd.
- o handel in tuinbouwmaterialen, tuinbouwtoeleverancier, meststoffen etc.
- waterberging, met een inhoud van 430 m³ per ha bebouwd oppervlak binnen de bestemming gietwaterbassins en/of waterberging en infiltratie is veilig gesteld;
- de nokhoogte van bedrijfsgebouwen ten behoeve van de tuinbouwgerelateerde bedrijven maximaal 12 m. mag bedragen;
- betreffende bedrijven **uitsluitend** zijn toegestaan **op de gronden** die hiertoe nader zijn begrensd en **aangeduid** met een arcering

d. Oprichting van bedrijfswoningen is in het vestigingsgebied niet meer mogelijk.

### (Teeltondersteunende) kassen:

Oprichting van teeltondersteunende kassen binnen een agrarisch bouwvlak wordt overeenkomstig het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 toegestaan:

- in agrarisch gebied is bij recht oprichting toegestaan van maximaal 5.000 m2 teeltondersteunende kassen binnen een agrarisch bouwvlak;
- in agrarisch gebied met waarden landschap is oprichting van teeltondersteunende kassen binnen een agrarisch bouwvlak via ontheffing mogelijk tot max 5.000 m2 binnen bouwvlak
- in agrarisch gebied met waarden landschap en natuur (EHS) wordt de oprichting van teeltondersteunende kassen niet toegestaan.

### Permanente teeltondersteunende voorzieningen

Permanente voorzieningen zijn teeltondersteunende voorzieningen die voor onbepaalde tijd gebruikt worden, dit betreft zowel hoge voorzieningen (bakken op stellingen en regenkappen) als lage voorzieningen (containervelden). Vanwege de relatief grote ruimtelijke uitstraling, de duurzaamheid van de voorziening en het ontbreken van een directe relatie met het grondgebruik dienen deze permanente voorzieningen conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 uitsluitend op het bouwvlak worden opgericht.

Als het bouwvlak te klein is om de permanente voorzieningen te realiseren kan een vergroting van het bouwvlak worden aangevraagd ten behoeve van de teeltondersteunende voorzieningen. In het bestemmingsplan kunnen hiertoe differentiatievlakken worden aangegeven (bv containervelden), zodat ter plaatse in een later stadium geen bedrijfsgebouwen opgericht kunnen worden.

### Tijdelijke teeltondersteunde voorzieningen

Tijdelijke voorzieningen betreffen voorzieningen die op dezelfde locatie worden gebruikt zo lang de teelt dit vereist, met een maximum van 6 maanden. Deze tijdelijke voorzieningen hebben een directe relatie met het grondgebruik. Aangezien de ruimtelijke impact van dergelijke voorzieningen minder groot wordt geacht is oprichting van deze voorzieningen buiten het agrarisch bouwvlak toegestaan overeenkomstig de huidige regeling:

- in agrarisch gebied bij recht tot maximaal 2,5 m hoogte;
- in agrarisch met waarden landschap via afwijking tot maximaal 2,5 m hoogte met een maximale omvang van 1 hectare;
- in agrarisch met waarden natuur en landschap (EHS) niet.

#### Biomassavergisting

Opwekking van duurzame energie door middel van biomassavergisting wordt als onderdeel van de agrarische bedrijfsvoering aangemerkt. Tijdens vergisting van biomassa (dit kan zowel dierlijke mest, als slachtafval, hout, papier, frituurolie en GFT betreffen) wordt organische stof omgezet in biogas dat als brandstof kan worden gebruikt voor een warmtekrachtkoppeling, waarbij elektriciteit en warmte geproduceerd wordt en na reiniging worden toegevoegd aan het aardgasnetwerk.

Conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 wordt dit rechtstreeks toegestaan op locaties gelegen in agrarisch – 1 (LOG) danwel agrarisch – 3 of agrarisch met waarden - landschap (Gbm), mits de locatie is gelegen in Verwevingsgebied. Randvoorwaarde betreft wel dat de mest in ieder geval afkomstig dient te zijn van het eigen agrarisch bedrijf. Eventuele overige co-substraten mogen ook van elders worden aangevoerd.

Bovendien kan een dergelijke voorziening worden toegestaan in het projectvestigingsgebied glastuinbouw ter plaatse van de aanduiding 'wrozone – omgevingsvergunning tuinbouwgerelateerde bedrijvigheid'. Daarnaast kan een biomassavergistingsinstallatie worden toegestaan ter vervanging van de gebruikelijke verwarmingsinstallatie.

Andere mogelijkheden voor mestverwerking dienen conform een besluit van de raadscommissie op hun eigen merites buitenplans via een afzonderlijke planologische procedure te worden afgewogen.

Dit geldt eveneens voor mestverwerking voor derden. De in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 nog opgenomen wijzigingsbevoegdheid hiertoe is geschrapt.

#### Huisvesting tijdelijke werknemers

Tijdelijke huisvesting van tijdelijke werknemers of seizoensarbeiders kan via een afwijking en daarnaast binnenplanse wijziging van het bestemmingsplan in de agrarisch gebiedsbestemmingen ('agrarisch – 1', 'agrarisch – 3' en 'agrarisch met waarden – landschap') worden toegestaan. Voor de regeling in het bestemmingsplan wordt aangesloten bij het gemeentelijk beleidskader huisvesting arbeidsmigranten (zoals vastgesteld 10 dec. 2009) en zoals reeds grotendeels verankerd in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010.

Via een afwijkingsmogelijkheid kunnen er per bedrijf maximaal 6 huisvestingsplaatsen voor werknemers worden gerealiseerd. Hierbij gelden onder andere navolgende randvoorwaarden:

- Huisvesting vindt plaats in een bedrijfswoning of bedrijfsgebouw; indien dit anders niet mogelijk is kan huisvesting tevens worden toegestaan in één of twee tijdelijke woonunits;
- De huisvesting is noodzakelijk voor een doelmatige bedrijfsvoering vanuit het oogpunt van de opvang van de tijdelijke grote arbeidsbehoefte van dat bedrijf;
- Er is geen sprake van toevoeging van zelfstandige wooneenheden (= een wooneenheid, die beschikt over een eigen toegang en over eigen voor bewoning noodzakelijke voorzieningen zoals keuken, douche/badkamer en toilet);
- De huisvesting betreft uitsluitend medewerkers, die alleen voor het bedrijf, waar ze gehuisvest zijn, werkzaamheden verrichten;
- Voor de huisvesting geldt een termijn van 12 maanden per jaar, maar een individuele werknemer mag per jaar maar maximaal 9 maanden op een locatie verblijven;
- Per werknemer is een vloeroppervlakte toegestaan van 10 tot 12 m2 ;
- De bouwhoogte van een woonunit mag max. 3 m bedragen;
- Er dient sprake te zijn van een zorgvuldige landschappelijke inpassing en voorzover geen gebruik wordt gemaakt van bestaande bebouwing dient te worden voldaan aan landschappelijke en ruimtelijke kwaliteitseisen.

Via een aanvullende wijzigingsmogelijkheid kan het aantal huisvestingsplaatsen voor werknemers per bedrijf onder voorwaarden worden toegestaan tot maximaal 40 huisvestingsplaatsen. Hierbij geldt naast de geldende voorwaarden conform de eerder beschreven afwijkingsmogelijkheid onder andere als aanvullende randvoorwaarde, dat voor de aan te tonen noodzakelijk advies kan worden ingewonnen bij de Adviescommissie Agrarische Bouwaanvragen. Ter plaatse van de locatie zal de aanduiding 'specifieke vorm van agrarisch – huisvesting arbeidsmigranten' worden opgenomen. Via een afzonderlijke wijzigingsbevoegdheid kan deze aanduiding ook weer worden verwijderd, indien er geen noodzaak meer is voor de huisvesting, er op een andere manier in de huisvesting kan worden voorzien of er niet meer wordt voldaan aan de gestelde randvoorwaarden.

Permanente voorzieningen voor huisvesting van tijdelijke werknemers is binnenplans niet mogelijk. Via een afzonderlijke planologische procedure kan permanente huisvesting (bv in de vorm van pensions) onder voorwaarden worden toegestaan.

### *Projectvestigingsgebied glastuinbouw*

Voor huisvesting van tijdelijke werknemers in het projectvestigingsgebied glastuinbouw ('agrarisch -2') geldt een afzonderlijke afwijkingsregeling, conform de regeling zoals eerder opgenomen in het bestemmingsplan projectvestiging glastuinbouw.

De huisvesting dient in ieder geval plaats te vinden in een bestaand (of uit te breiden) gebouw of een nieuw te vestigen bedrijfsgebouw voor het tuinbouwbedrijf niet zijnde een tuinbouwgelieerd bedrijf. Daarnaast gelden onder andere navolgende randvoorwaarden:

- a. een dergelijke huisvesting is noodzakelijk voor een doelmatige bedrijfsvoering vanuit het oogpunt van de opvang van de tijdelijke grote arbeidsbehoefte van dat bedrijf; hiertoe kan advies worden ingewonnen bij de Adviescommissie Agrarische Bouwaanvragen;
- b. er is geen sprake van toevoeging van zelfstandige wooneenheden;
- c. de huisvesting betreft uitsluitend medewerkers, die alleenvoor het bedrijf waar ze gehuisvest zijn werkzaamheden verrichten;
- d. voor de huisvesting geldt een termijn van 12 maanden per jaar, maar een individuele werknemer mag per jaar maar maximaal 9 maanden op een locatie verblijven; hiertoe dient een nachtregister bijgehouden te worden;
- e. het toegestaan aantal huisvestingsplaatsen voor werknemers per bedrijf is maximaal 40, het totaal aantal huisvestingsplaatsen in het gebied bedraagt maximaal 280.
- f. de vloeroppervlakte per werknemer is minimaal 10 m2 en maximaal 12 m 2 ;
- g. ten behoeve van de werknemers zijn (centrale) voorzieningen aanwezig op het gebied van sanitair, koken en verzorging, de vloeroppervlakte voor deze (centrale) voorzieningen is maximaal 5 m2 per huisvestingsplaats;
- h. de huisvesting is zodanig dat geen last wordt ondervonden van de bedrijfsactiviteiten die in het bedrijfsgebouw plaatsvinden;
- i. voorzover geen gebruik wordt gemaakt van bestaande bebouwing dient te worden voldaan aan landschappelijke en ruimtelijke kwaliteitseisen.
- j. er vindt geen onevenredige aantasting plaats van de in geding zijnde belangen, waaronder die van omwonenden en omliggen (agrarische) bedrijven.

### Bedrijfswoning

### *Agrarische bedrijfswoning*

Uitgangspunt blijft dat alle volwaardige agrarische bedrijven recht hebben op één bedrijfswoning. Niet-volwaardige bedrijven waar (nog) geen bedrijfswoning aanwezig is zijn op de verbeelding voorzien van de aanduiding "geen bedrijfswoning toegestaan". Via afwijking is conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 de mogelijkheid opgenomen om alsnog een bedrijfswoning te kunnen bouwen, indien het bedrijf is uitgegroeid tot een volwaardig bedrijf en de noodzaak van een bedrijfswoning is gebleken.

De inhoud van de agrarische bedrijfswoning mag conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 maximaal 750

m 3 bedragen, tenzij de woning bij vaststelling van dit bestemmingsplan al een grotere omvang heeft. In dat geval geldt deze inhoud als maximale inhoud. Indien een bedrijfswoning onderdeel is van een bestaand woonboerderijpand, dan is verbouw en gebruik van de voormalige agrarische inpandige stalgedeelten ten behoeve van de bedrijfswoning toegestaan; de inpandige stalgedeelten worden echter niet meegerekend bij het bepalen van de inhoudsmaat van de bedrijfswoning bij eventuele herbouw.

### *Tweede agrarische bedrijfswoning*

Conform het provinciaal beleid dient versteniging in het buitengebied zoveel mogelijk te worden voorkomen en is oprichting van een nieuwe tweede bedrijfswoning niet meer toegestaan.

In het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 werd de oprichting van een tweede bedrijfswoning ook al niet toegestaan. Als gevolg van het nieuwe provinciale beleid is dit echter ook niet mogelijk via een aparte planprocedure.

Woningen die vigerend als tweede woning zijn aangeduid worden als zodanig gehandhaafd. Betreffende locaties zijn specifiek op de verbeelding opgenomen, middels de bouwaanduiding 'maximum aantal wooneenheden'.

### *Privaatrechtelijke afsplitsing voormalige bedrijfswoningen* Naar de toekomst toe moet voorkomen worden, dat bedrijfswoningen worden gesplitst van de bedrijfsgebouwen en als burgerwoning in gebruik worden genomen. Hiermee kunnen in de toekomst namelijk extra milieu belemmeringen worden opgeworpen en zullen verzoeken ingediend worden voor oprichting van een nieuwe bedrijfswoning, hetgeen

ongewenste verstening met zich meebrengt.

Voor bestaande, hierboven beschreven situaties is conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 een afwijkingsmogelijkheid opgenomen, waarmee onder voorwaarden bewoning van een bedrijfswoning behorend bij een agrarisch bedrijf kan worden voortgezet, zonder dat sprake is van een directe relatie tussen de hoofdbewoner van de bedrijfswoning en het agrarisch bedrijf.

#### *Plattelandswoning*

Door het Rijk is recent nieuwe wetgeving opgesteld ten aanzien van de 'plattelandswoning', die per 1 januari 2013 in werking is getreden.

Deze wetgeving gaat in op de problematiek dat nu geen burgerbewoning mag plaatsvinden in een voormalige agrarische bedrijfswoning. Door deze bewoning zou het agrarische bedrijf waartoe de woning voorheen behoorde, negatieve effecten kunnen ondervinden in

de bedrijfsvoering, voornamelijk ten aanzien van milieuaspecten zoals geur en geluid. De oplossing van de problematiek rond de plattelandswoningen is voor een belangrijk deel gezocht in aanpassing van wet- en regelgeving op het terrein van milieu. Hierbij wordt geregeld dat voortaan alleen nog het planologische regime bepalend zal zijn voor de mate van bescherming tegen nadelige milieueffecten die aan een woning toekomt, en niet langer het – al dan niet met dat planologische regime strijdige – feitelijke gebruik. Deze nieuwe regelgeving heeft alleen betrekking op afgesplitste bedrijfswoningen en het voormalig bedrijf waar deze woning toe behoorde. In andere gevallen blijft de huidige milieu wet- en regelgeving van kracht. De wetswijziging heeft tot gevolg dat voormalige agrarische bedrijfswoningen kunnen worden aangewezen als 'plattelandswoning'. Voor de wet blijft het een bedrijfswoning, maar gelden er niet de strenge milieunormen die bij gewone burgerwoningen van toepassing zijn. Hierdoor kan een (voormalige) bedrijfswoning worden bewoond door gewone burgers. In het wetsvoorstel is expliciet geregeld dat de (voormalige) agrarische bedrijfswoning die tevens door derden bewoond mag worden, voor wat betreft de vergunningverlening aan dat bijbehorende agrarische bedrijf beschouwd wordt en blijft worden als onderdeel van die inrichting. Beoogd wordt immers een verruiming van de bewoningsmogelijkheden te kunnen realiseren zonder dat dit automatisch leidt tot beperking van de bedrijfsvoering van het bijbehorende agrarische bedrijf, dus zonder een wijziging van het milieubeschermingsregime van de woning. Aan deze woning komt dan dus niet het (hogere) beschermingsniveau van een normale burgerwoning toe.

Om gebruik te maken van de wettelijke regeling voor 'plattelandswoningen' dient eerst gemeentelijk beleid te worden geformuleerd. In de belangenafweging van dat beleid zal meegewogen moeten worden dat de bewoners in die situaties een minder goed woonleefklimaat hebben dan gebruikelijk genormeerd is voor derden bewoners. Dit past niet binnen de voorgestane beleidsneutrale omzetting in dit bestemmingsplan. Een beleidsuitwerking hieromtrent zal aan de orde komen bij de voorgestane derde herziening van het bestemmingsplan.

### *Vrijstellingsregeling Afhankelijk Wonen 2004*

Om in de zorgbehoefte te voorzien wordt in dit bestemmingsplan aangesloten bij de gemeentelijke Vrijstellingsregeling afhankelijke woonruimte 2004, zoals reeds opgenomen in het huidige geldende plan.

Dit bekent dat in dit bestemmingsplan een afwijkingsmogelijkheid is opgenomen om een tijdelijke zelfstandige woonruimte te kunnen gebruiken ten behoeve van mantelzorg tot max. 120 m2 . Dit laatste betekent een lichte verruiming van het toegestane oppervlakte.

De ruimte kan uitsluitend worden toegestaan in een deel van het hoofdgebouw, een aanbouw of een (vrijstaand) niet-agrarisch of voormalig agrarisch bijgebouw, behorende bij de woning. Om gebruik te maken van deze afwijking moet er sprake zijn van mantelzorg, een tijdelijke situatie, mag de omgeving en de bebouwing niet wijzigen en dient de nieuwe zelfstandige woonruimte gerealiseerd te worden binnen de mogelijkheden van het bestemmingsplan. Deze regeling geldt overigens voor het gehele grondgebied van de gemeente Deurne. Voor

de oprichting van een tijdelijke zelfstandige woonruimte hoeft er dus geen sprake te zijn van een agrarisch bedrijf.

### Nevenactiviteiten

Nevenactiviteiten kunnen een bijdrage leveren aan de sociaal economische positie van de agrariërs. De hiertoe opgenomen mogelijkheden in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 zijn in het nieuwe plan ongewijzigd overgenomen.

#### *Rechtstreeks toegestane nevenactiviteiten*

Een beperkt aantal agrarische nevenactiviteiten met geringe maatvoering is zonder meer ('bij recht') toegestaan. Dit betreft:

1. ondergeschikte detailhandel tot 100 m2 verkoopvloeroppervlak; Het verwerken en "aan huis" verkopen van op het eigen bedrijf geproduceerde producten en gewassen wordt als ondergeschikte nevenactiviteit van het agrarisch bedrijf gezien en is op agrarische bedrijven toegestaan. Deze activiteiten mogen nadrukkelijk niet de vorm van volwaardige detailhandel aannemen. Dit betekent dat er geen bebouwing voor de verkoopactiviteiten mag worden opgericht en dat de verkoop geen hoofdinkomen mag betreffen. Het maximaal voor verkoopdoeleinden 'aan huis' in te richten vloeroppervlak is 100 m2 per bedrijf.

- 2. aan huis gebonden beroep tot max. 100 m2 ;
- 3. Boerderijcampings kunnen bijdragen aan de economische draagkracht van het landelijk gebied. De mogelijkheden hiervoor zijn opgenomen in paragraaf 4.6 *Recreatie*.

### *Via afwijking toegestane nevenactiviteiten*

Nevenactiviteiten met een mogelijk grotere ruimtelijke impact kunnen via afwijking worden toegestaan, waarmee een nadere toetsing aan mogelijke effecten op de omgeving plaats kan vinden. Dit betreft:

- 1. recreatie;
- 2. agrarisch verwante bedrijvigheid;
- 3. zorg.

Als randvoorwaarden gelden hiervoor:

- ontplooiing van nevenactiviteiten is niet toegestaan in LOG (agrarisch -1 ) en niet in de EHS (agrarisch met waarden – natuur en landschap);
- ontplooiing van een nevenactiviteit in de vorm van agrarische verwante bedrijvigheid wordt niet toegestaan in agrarisch met waarden – landschap (Gbm);
- ontplooiing van nevenactiviteiten is uitsluitend toegestaan binnen bestaande bebouwing;

- per activiteit geldt een maximaal toegestane oppervlakte van 500 m 2 , specifiek voor verblijfsrecreatie geldt een maximum van 250 m2 ';
- in totaal (in geval van meerdere nevenactiviteiten) geldt een totaal toegestane oppervlakte aan nevenactiviteiten van max 750 m2 .

### *statische opslag (als nevenactiviteit)*

Onder inpandige statische opslag wordt verstaan: het in een gebouw bergen van goederen, die geen regelmatige verplaatsing behoeven, zoals (antieke) auto's, boten en caravans.

Via een afwijkingsmogelijkheid kan statische opslag als nevenactiviteit worden toegestaan. Hiervoor geldt:

- een maximaal toegestane omvang (inclusief evt. overige nevenactiviteiten) van 1.000 m2 ;
- opslag in kassen wordt niet toegestaan;
- opslag mag niet bestemd zijn voor detailhandel ter plaatse van de opslag.

### **4.2. Wonen**

#### Bestaande woningen

Voor de regeling van de bestaande woningen wordt aangesloten bij het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010:

- Bestaande burgerwoningen mogen conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 bij recht worden vergroot tot een maximum inhoud van 600 m3 (zonder kwaliteitsverbeteringseisen).
- Indien een woning deel uitmaakt van een bestaand woonboerderijpand mag het gehele bestaande woonboerderijpand worden benut voor de woonbestemming.
- Vervangende nieuwbouw van een burgerwoning in het buitengebied wordt in principe uitsluitend toegestaan op de plaats van bestaande fundamenten.
- Voor enkele nieuwbouwlocaties is binnen het bestemmingsvlak tevens een bouwvlak opgenomen, waarbinnen de nieuw op te richten woning gerealiseerd dient te worden.

### Uitbreiding

Uitbreiding van een woning is toegestaan:

- via een ontheffing kan middels de sloop-bonus regeling een woning worden vergroot tot max. 850 m3 ,
- daarnaast is een wijzigingsbevoegdheid opgenomen voor vergroting van de woninginhoud tot maximaal 1.000 m3 ; Om de inhoudsvergroting te kunnen toestaan dient wel een kwaliteitsverbetering te worden gerealiseerd, waaronder sloop elders.

### Omvang bijgebouwen

Bij burgerwoningen zijn bijgebouwen conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010, toegestaan tot maximaal 150 m2 , met uitzondering van enkele specifieke locaties, die met een aanduiding op de verbeelding zijn opgenomen en waarvoor de afwijkend toegestane oppervlakte in de regels is vastgelegd. Voor het glastuinbouwgebied gold nog een maximum van 100 m2 , dit wordt nu echter gelijk getrokken met de generieke regeling.

Via een afwijkingsmogelijkheid kan met de sloop-bonus regeling de generiek toegestane bebouwingsoppervlakte worden vergroot tot max 200 m2 aan bijgebouwen.

### Woning (boerderij) splitsing

Bij rijks- en gemeentelijke monumenten, langgevel-boerderijen en woonboerderijpanden met cultuurhistorische waarden kan splitsing worden toegestaan, als dit kan bijdragen aan het behoud van de voor het buitengebied kenmerkende boerderijgebouwen, voor zover de locatie niet is gelegen in agrarisch ontwikkelingsgebied (agrarisch – 1).

De splitsing dient wel te passen binnen hetgeen in het gemeentelijk woningbouwprogramma en/of nota grondexploitatie is opgenomen over woningsplitsing/kavelsplitsing. Daarnaast mag de inhoud per woning niet minder dan 350 m3 bedragen. De maximaal toegestane omvang van de bijgebouwen per gesplitste woning bedraagt maximaal 150 m2 .

### Afhankelijk wonen (mantelzorg)

Om in de zorgbehoefte te voorzien wordt in dit bestemmingsplan aangesloten bij het bestemmingsplan Vrijstellingsregeling afhankelijke woonruimte 2004, zoals opgenomen in het huidige geldende plan. Via ontheffing kan worden voorzien in een tijdelijke zelfstandige woonruimte te gebruiken ten behoeve van mantelzorg. Randvoorwaarden betreffen:

- De totaal toegestane oppervlakte mag maximaal 120 m2 bedragen (dit was voorheen max. 80 m2 );
- De ruimte kan uitsluitend worden toegestaan in een deel van het hoofdgebouw, een aanbouw of een (vrijstaand) niet-agrarisch of voormalig agrarisch bijgebouw, behorende bij de woning.
- Om gebruik te maken van de ontheffing moet er sprake zijn van mantelzorg, een tijdelijke situatie, mag de omgeving en de bebouwing niet wijzigen en dient de nieuwe zelfstandige woonruimte gerealiseerd te worden binnen de mogelijkheden van het bestemmingsplan.

### Aan huis gebonden beroepen

Aan huis verbonden beroepen zijn onder voorwaarden conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 toegestaan,

mits wonen de hoofdfunctie blijft. Het grondgebruik voor huisgebonden beroepen mag maximaal 100 m2 van het totale vloeroppervlak bedragen. Het mag geen detailhandel of publieksaantrekkende functie betreffen en er mag geen toename van de milieuhinder plaatsvinden.

#### Aan huis gebonden bedrijven

In het plangebied bevinden zich 7 bestaande locaties van woningen met een aan huis gebonden bedrijf. De bedrijvigheid op deze locaties is conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 specfiek op de verbeelding aangeduid middels een code en in de planvoorschriften vastgelegd.Het grondgebruik voor deze aan huis gebonden bedrijven mag maximaal 200 m2 van het totale vloeroppervlak bedragen. Oprichting van nieuwe aan huis gebonden bedrijvigheid kan uitsluitend worden toegestaan in de vorm van een theetuin middels een afzonderlijke afwijkingsmogelijkheid.

VAB- aanduiding / mogelijkheid tot inpandige statische opslag Aan een twintigtal reeds gestopte agrarische bedrijven met een burgerwoonbestemming is bij recht de mogelijkheid tot inpandige statische opslag (= stalling van caravans, kampers, aanhangwagens en boten) toegestaan tot 1000 m2 . Deze locaties zijn op de verbeelding voorzien van de aanduiding 'VAB' binnen de woonbestemming. Voor deze locaties worden conform het provinciaal VAB-beleid middels een wijzigingsbevoegdheid ook omschakelingsmogelijkheden naar recreatie danwel agrarisch verwante of niet agrarische bedrijvigheid geboden.

Binnen het buitengebied van de gemeente Deurne bevinden zich ook een aantal voormalige agrarische opstallen, waar geen bedrijfswoning bij aanwezig is. Deze voormalige agrarische bedrijfsbebouwing is met enkel de aanduiding 'VAB' op de verbeelding opgenomen. Ook binnen deze bebouwing is inpandige statische opslag toegestaan tot 1000 m2 .

Daarnaast wordt aan bij nog in bedrijf zijnde agrarische bedrijven via wijziging, conform het functie veranderingsbeleid, de mogelijkheid geboden om bij bedrijfsbeeindiging naast de woonbestemming tevens inpandige statische opslag toe te staan, waardoor ze geen positieve bestemming krijgen.

#### *Woning onder persoonsgebonden overgangsrecht*

In het kader van het bestemmingsplan Buitengebied 2007 zijn op basis van de gemeentelijke notitie en beoordelingsladder noodwoningen alle gebouwen, die in het bestemmingsplan Buitengebied (herziening IX van 1988) onder het overgangsrecht danwel 'beperkt-overgangsrecht' gebracht waren geïnventariseerd en beoordeeld. Een aantal locaties zijn dientengevolge wegbestemd danwel als burgerwoning bestemd. Daarnaast zijn voor een aantal locaties de woningen onder het

persoonsgebonden overgangsrecht gebracht. Het betreft woningen die nog wel worden bewoond, maar niet positief zijn beoordeeld en kunnen derhalve geen bestemming als woondoeleinden krijgen. Het betreft met name woningen, die zijn gelegen in het landbouwontwikkelingsgebied, waarin geen nieuwe woonbestemmingen mogen worden toegevoegd.

Hiermee wordt het overgangsrecht beperkt tot diegenen die op de peildatum het gebouw illegaal gebruiken (bewonen), dit betreft hier enkel de hoofdbewoner. Als peildatum geldt het moment van het van kracht worden van het onderhavig bestemmingsplan. De hoofdbewoner en diens partner, die op de peildatum volgens de Gemeentelijke Basis Administratie (GBA) van de gemeente Deurne staan ingeschreven op het betreffende adres mogen dat gebruik van de woning voortzetten, maar hun rechtsopvolgers niet. Eventuele inwonende gezinsleden mogen in de woning wonen zolang ze inwonen bij degene, die op de peildatum als hoofdbewoner dan wel als diens partner volgens de gemeentelijke basisadministratie van de gemeente Deurne als hoofdbewoner en diens partner op het betreffende adres staan ingeschreven. Op enige termijn ontstaat dan ook uitzicht op sanering van het gebruik van het gebouw. Dit past binnen het uitgangspunt van het overgangsrecht.

Indien de bewoning van betreffende locaties inmiddels is beëindigd zijn de locaties niet meer op de verbeelding opgenomen. Voorzover de locaties nog wel bewoond worden wordt het persoonsgebonden overgangsrecht voortgezet. De betreffende gebouwen zijn als zodanig op de verbeelding aangeduid.

### *Woonwagencentrum*

In het plangebied bevinden zich 2 woonwagencentra, te weten aan de Clarinetweg (ten zuidoosten van Deurne) en aan de Beukenstraat (ten zuidwesten van Deurne) met 6 respectievelijk en 15 standplaatsen. Deze centra zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 met een specifieke bestemming 'woonwagencentrum' op de verbeelding opgenomen en voorzien van bijbehorende restrictieve bebouwingsregeling.

Ten behoeve van het woonwagencentrum aan de Beukenstraat is een uitbreidingsruimte opgenomen voor 5 extra standplaatsen tot maximaal 20 standplaatsen, conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010. Deze uitbreidingsruimte is echter al volledig ingevuld.

### **4.3. Niet agrarische bedrijvigheid**

Uitgangspunt van het bestemmingsplan is dat voorkomen wordt dat de ruimtelijke impact van de bestaande niet-agrarische bedrijven op het landschap en de leefbaarheid groeit. De bestaande bedrijven zijn daarom positief bestemd maar met de uitbreiding van de bedrijven wordt terughoudend omgegaan. De mogelijkheden voor omschakeling naar andere typen bedrijvigheid zijn beperkt.

#### Onderscheid type bedrijf

Agrarisch verwante bedrijven betreffen bedrijven met een directe binding met het buitengebied die gericht zijn op het verlenen van diensten door middel van het telen van gewassen, het houden van dieren, of de toepassing van andere landbouwkundige methoden aan agrarische bedrijven (bv loonwerkbedrijven) danwel particulieren (bv dierenklinieken, hondenkennels en hoveniersbedrijven). Betreffende bedrijven waren in het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 aangemerkt als *semi-agrarische bedrijven*.

Vanwege het verschil in omschakelings- en uitbreidingsmogelijkheden is in het plan het onderscheid tussen agrarisch verwante en overig niet agrarisch bedrijf expliciet in beeld gebracht, middels een afzonderlijke bestemmingsregeling**.** Agrarisch verwante bedrijven zijn bestemd als **bedrijf – agrarisch verwant**, terwijl de overige niet-agrarische bedrijven zijn bestemd als **bedrijf**.

### Rechtstreeks toegestane omvang

Alle positief bestemde bedrijven zijn conform het huidige bestemmingsplan op hun huidige functie vastgelegd. De bedrijven mogen uitsluitend worden uitgeoefend op de plaats waar ze gelokaliseerd zijn. Per bedrijf is de omvang van de huidige feitelijk aanwezige bestaande bebouwing exclusief de bedrijfswoning, verbaal in de regels vastgelegd.

Afsplitsing of oprichting van een bedrijfswoning is niet toegestaan.

#### Uitbreidingsruimte

Via een afwijkingsmogelijkheid kan conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 aan de bedrijven uitbreiding van de toegestane bebouwingsoppervlakte worden geboden.

Voor de agrarisch verwante bedrijven kan de in het plan opgenomen maximaal toegestane bebouwingsoppervlakte worden vergroot met maximaal 25% van de op 10 december 2008 bestaande (legale) bebouwing, die als zodanig in de regels is vastgelegd. Voor overige niet-agrarische bedrijven kan de in het plan opgenomen maximaal toegestane bebouwingsoppervlakte worden vergroot met

maximaal 15% van de op 10 december 2008 bestaande (legale) bebouwing, die als zodanig in de regels is vastgelegd.

Een aantal agrarisch verwante en niet-agrarische bedrijven heeft na de inwerkingtreding van het bestemmingsplan buitengebied 2007 reeds geheel of gedeeltelijk gebruik gemaakt van de in het plan opgenomen uitbreidingsmogelijkheid. Uitsluitend indien met de eerdere uitbreiding de maximaal toegestane uitbreidingsruimte, (die betreft 25% voor agrarisch verwante bedrijven respectievelijk 15% voor niet agrarische bedrijven) ten opzichte van de bestaande (legale) bebouwing op 10 december 2008, kan nog een verdere uitbreiding worden toegestaan.

Overeenkomstig kan conform de Vr tevens het toegekende bestemmingsvlak via wijziging worden vergroot tot max 1,5 ha (voor agrarisch verwante bedrijven) respectievelijk 0,5 ha (voor overige nietagrarische bedrijven), voorzover de locatie is gelegen in agrarisch gebied (ook in LOG) . Dit wordt niet in het bestemmingsplan opgenomen. Voor het benutten van deze ruimte dient een buitenplanse procedure gevolgd te worden.

### Omschakeling

Indien de bestaande bedrijfsactiviteiten worden beëindigd biedt het plan, conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 binnenplans mogelijkheden voor omschakeling.

- a. Omschakeling naar een ander type niet-agrarisch bedrijf en/of agrarische technisch hulpbedrijf of agrarisch verwant bedrijf met eenzelfde of lagere milieucategorie is toegestaan in het gehele buitengebied, mits sprake is van een ruimtelijke en milieukundige verbetering; Binnen de groenblauwe mantel mag wijziging/ omschakeling uitsluitend plaatsvinden naar een bedrijf van maximaal categorie 2r;
- b. Omschakeling naar een burgerwoning is in het hele buitengebied toegestaan, met uitzondering van het Landbouwontwikkelingsgebied.
- c. Omschakeling van een agrarisch verwant bedrijf of agrarischtechnisch hulpbedrijf naar een overig niet-agrarisch bedrijf wordt overeenkomstig het huidige bestemmingsplan niet toe gestaan.
- d. Omschakeling naar een agrarisch bedrijf wordt mede gelet op de uitkomsten van de plan-MER niet meer binnen dit bestemmingsplan toegestaan.

#### *Horeca*

De horecabedrijven passen in het plangebied vanwege hun ondersteunende functie voor het recreatief medegebruik van het buitengebied. In het plangebied betreft het twee bestaande horecabedrijven. Deze bedrijven zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 opgenomen binnen de bestemming "**Horeca**". Per bedrijf is de feitelijk aanwezige bebouwing in de voorschriften vastgelegd, inclusief de bedrijfswoning.

Uitbreiding van deze bebouwing is bij recht mogelijk tot maximaal 15% van de in 2007 vastgelegde bebouwing.

Nieuwvestiging van horeca-bedrijven wordt niet toegestaan. Wel zijn kleinschalige horecavoorzieningen toegestaan als ondergeschikte nietagrarische nevenactiviteit.

#### *Maatschappelijke voorzieningen*

Binnen het plangebied bevinden zich ook diverse maatschappelijke voorzieningen. Dit betreft onder andere het internaat Vreekwijk, een voormalig opslagterrein tbv civiele verdediging, de molen, een tweetal clubgebouwen ten behoeve van een jongerenvereniging en een tweetal gilde terreinen.

Betreffende voorzieningen zijn voorzien van een specifieke bestemmingsregeling conform de huidige regeling. Deze voorzieningen zijn op de verbeelding bestemd als '**Maatschappelijk**'. De feitelijk aanwezige bebouwing van deze bestemmingen is in de regels vastgelegd.

#### *Particuliere begraafplaatsen*

In het plangebied bevinden zich ook een tweetal bestaande particuliere begraafplaatsen. Betreffende locaties zijn op de verbeelding bestemd als **Maatschappelijk** met een specifieke aanduiding en voorzien van een adequate juridische regeling conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010.

#### **4.4. Hergebruik van vrijkomende agrarische bedrijfsgebouwen**

Als gevolg van diverse ontwikkelingen in de landbouwsector komen veel agrarische bedrijfsgebouwen vrij. Beëindiging van het agrarisch gebruik kan leiden tot verloedering van (cultuurhistorisch waardevolle) bebouwing en aantasting van de ruimtelijke kwaliteit. Indien hergebruik samen gaat met sloop van (niet cultuurhistorisch waardevolle) bebouwing kan dit

bijdragen aan ruimtelijke kwaliteitsverbetering. Bovendien kan hergebruik een impuls leveren aan de versterking van de leefbaarheid op het platteland en kan het kapitaalvernietiging voorkomen.

Gezien de agrarische hoofdfunctie van het merendeel van het buitengebied heeft bij hergebruik van vrijkomende agrarische bebouwing agrarisch hergebruik de voorkeur.

In het bestemmingsplan zullen conform het geldende plan regels worden opgenomen teneinde verschillende vormen van functieverandering te faciliteren. Dit betreft mogelijkheden voor locaties, waar de bedrijfsmatige activiteiten recent of in de nabije toekomst worden beëindigd alswel voor locaties, waar de bedrijfsmatige activiteiten reeds langer geleden zijn beëindigd, maar waar de voormalige bedrijfsbebouwing nog wel aanwezig is. Betreffende locaties (nu aangeduid als woonbestemmingen) worden voorzien van een specifieke 'VAB-aanduiding'.

Binnen de gemeente zijn op basis van de gemeentelijke notitie 'gebiedsvisie bebouwingsconcentraties' zijn specifieke kernrandzones en/of bebouwingsclusters aangewezen, die overeenkomstig het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 op de verbeelding zijn opgenomen met de aanduiding 'wro-zone wijzigingsgebied ontwikkelingscluster' respectievelijk 'wro-zone wijzigingsgebied kernrandzone'.

Binnen deze bebouwingsconcentraties gelden enkele specifieke omschakelingsmogelijkheden. Indien hier overtollige agrarische voormalige bedrijfsbebouwing wordt gesloopt kan onder randvoorwaarden een 'bonus' worden geboden in de vorm van het toestaan van een ruimere maatvoering voor de hergebruiksfunctie.

Binnen het bestemmingsplan worden navolgende omschakelingsmogelijkheden geboden:

### Wonen

Hergebruik voor de bestemming Wonen is in het hele buitengebied mogelijk, met uitzondering locaties die zijn gelegen in het landbouwontwikkelingsgebied. Hier blijft de agrarische bestemming gehandhaafd.

Voorwaarden betreffen onder meer dat:

- o het hergebruik van cultuurhistorisch waardevolle bebouwing betreft, en/of
- o agrarisch hergebruik redelijkerwijs niet meer mogelijk is;
- o overtollige stallen en andere voormalige bedrijfsgebouwen worden gesloopt.

De toegestane omvang aan bijgebouwen betreft 150 m2 bijgebouwen, dat via de sloopbonus regeling kan worden verhoogd tot max. 200 m2 .

### Statische opslag

In voormalig agrarische bedrijfsgebouwen kan conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 statische opslag tot max. 1000 m2 , worden toegestaan voor zover een woonbestemming is aangeduid als VAB danwel indien de bestaande voormalige agrarische bedrijfsgebouwen zijn aangeduid als VAB (zonder agrarisch bouwvlak) (zie ook paragraaf 4.3) onder navolgende voorwaarden:

- Er vindt geen afbreuk plaats aan natuurlijke, landschappelijke en cultuurhistorische waardevolle kwaliteiten en er vindt verbetering van de ruimtelijke kwaliteit plaats;
- VAB locatie is niet gelegen in Natuur;
- Alleen opslag van statische aard is toegestaan;
- Maximaal 1000 m2 ;
- Geen buitenopslag;
- Geen detailhandel.

### Agrarisch verwant bedrijf

De omschakeling naar een agrarisch verwant bedrijf kan uitsluitend toegestaan worden toegestaan op locaties met de gebiedsbestemming 'Agrarisch – 3' met vrijkomende agrarische bedrijfsgebouwen (in geval van een agrarische bestemming) alsmede in voormalige agrarische bedrijfsgebouwen (met reeds een burgerwoonbestemming) voorzover deze zijn gelegen binnen de aangeduide kernrandzones en ontwikkelingsclusters danwel specifiek op de verbeelding zijn aangeduid als 'VAB". Daarnaast is in glastuinbouw vestigingsgebied (A-2) verandering naar specifieke tuinbouwgerelateerde bedrijvigheid toegestaan. Functieverandering in het landbouwontwikkelingsgebied (A-1) en in de EHS (Agrarisch met waarden – natuur en landschap) of de Gbm (Agrarisch met waarden – landschap) is niet toegestaan.

Daarnaast gelden navolgende voorwaarden:

- o Er dient gebruik te worden gemaakt van bestaande bebouwing.
- o overtollige bebouwing dient te worden gesloopt;
- o buitenopslag is niet toegestaan;
- o de maximale omvang van het nieuwe bestemmingsvlak bedraagt 1,5 ha;
- o (vee)Transport bedrijven mogen zich alleen vestigen aan een gebiedsontsluitingsweg.

De Verordening ruimte 2012 maakt het mogelijk een ruimer beleid te ontwikkelen. Dat past op dit moment echter niet bij de beleidsarme omzetting van het bestemmingsplan zoals nu wordt nagestreefd.

### Niet agrarisch bedrijf

Onder bepaalde randvoorwaarden kan de hervestiging van 'startende bedrijven' in vrijkomende agrarische bedrijfsgebouwen (met nog een agrarische bestemming) worden toegestaan alsmede in voormalige agrarische bedrijfsgebouwen (met reeds een burgerwoonbestemming) voorzover deze zijn gelegen binnen de aangeduide kernrandzones en ontwikkelingsclusters danwel specifiek op de verbeelding zijn aangeduid als 'VAB, onder navolgende randvoorwaarden:

- o omschakeling is uitsluitend toegestaan in extensiveringsgebied en/of een ontwikkelingscluster/kernrandzone;
- o er dient gebruik te worden gemaakt van bestaande bebouwing,
- o overtollige bebouwing dient te worden gesloopt;
- o buitenopslag is niet toegestaan;
- o de milieu categorie van het bedrijf mag niet meer bedragen dan categorie 1 of 2;
- o de maximale toegestane bebouwingsoppervlakte bedraagt 400 m 2 ;
- o de beoogde ontwikkeling mag niet leiden tot een zelfstandige kantoorvoorziening met een baliefunctie;
- o voor de locaties van de specifiek in de regels benoemde kernrandzones en ontwikkelingsclusters2 kan de maximale toegestane omvang van 400 m2 met 20% van het meerdere van de te slopen bedrijfsgebouwen worden vergroot tot een maximum van 600 m2 ;
- o de maximale toegestane omvang van het bestemmingsvlak bedraagt 0,5 ha;
- o Detailhandel is als ondergeschikte nevenactiviteit toegestaan, tot max. 100 m2 .

De Verordening ruimte 2012 maakt het mogelijk een ruimer beleid te ontwikkelen. Dat past op dit moment niet bij de beleidsarme omzetting van het bestemmingsplan zoals we dat nu nastreven. Deze beleidsruimte kan worden ingevuld bij het opstellen van de derde herziening van dit bestemmingsplan

### Recreatie

Onder bepaalde randvoorwaarden kan de hervestiging van recreatieve bedrijven in vrijkomende agrarische bedrijfsgebouwen (met nog een agrarische bestemming) worden toegestaan alsmede in voormalige agrarische bedrijfsgebouwen (met reeds een burgerwoonbestemming) voorzover deze zijn gelegen binnen de aangeduide kernrandzones en ontwikkelingsclusters danwel specifiek op de verbeelding zijn aangeduid als 'VAB", onder navolgende randvoorwaarden:

<sup>2</sup> *Dit betreft de ontwikkelingsclusters: Liesselseweg, Brouwhuisweg, Leensel, Heitrak en Langstraat. Bovendien geldt dit voor de kernrandzones: Noordrand Deurne, zuidwestrand Deurne en zuidoostrand Neerkant.*

- o Omschakeling is niet toegestaan in Log;
- o Er dient gebruik te worden gemaakt van bestaande bebouwing,
- o overtollige bebouwing dient te worden gesloopt;
- o buitenopslag is niet toegestaan;
- o de maximale toegestane bebouwingsoppervlakte bedraagt 500 m 2 ;
- o voor de locaties van de specifiek in de regels benoemde kernrandzones en ontwikkelingsclusters3 kan de maximale toegestane omvang met 20% van het meerdere van de te slopen bedrijfsgebouwen worden vergroot tot een maximum van 750 m2

De Verordening ruimte 2012 maakt het mogelijk een ruimer beleid te ontwikkelen. Dat past op dit moment niet bij de beleidsarme omzetting van het bestemmingsplan zoals de gemeente nu nastreeft.

### **4.5. Recreatie**

### *Verblijfsrecreatie*

### Bestaande locaties

De drie bestaande verblijfsrecreatieve bedrijven (aan de Biesdeel, de Kanaalstraat en de Snoertsebaan) zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 in het nieuwe bestemmingsplan opgenomen.

Nieuwe locaties voor verblijfsrecreatie kunnen conform bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010, uitsluitend na functiewijziging van een (voormalig) agrarisch bedrijf plaatsvinden, conform de hieraan gestelde randvoorwaarden.

Voor de locatie Paardekopweg 2, is een afzonderlijke ruimtelijke onderbouwing opgesteld om de oprichting van 15 trekkershutten mogelijk te maken.

### Recreatie woningen

In het plangebied bevindt zich één bestaande solitaire recreatiewoning (aan de Koolweg), die als zodanig conform het bestemmingsplan Buitengebied 2007, gedeeltelijk herzien in het bestemmingsplan Partiële

<sup>3</sup> *Dit betreft de ontwikkelingsclusters: Leensel, Heitrak, de Kanaalstraat / Oude Peelstraat en de Brouwhuisweg. Bovendien geldt dit voor de kernrandzones: Noordrand Deurne, Vlierden, Zuidwestrand Liessel, Westrand Liessel, Zuidrand Neerkant en Helenaveen.*

herziening Buitengebied 2010 op de verbeelding is aangeduid en voorzien van een adequate regeling.

Op verzoek van Staatsbosbeheer is conform de huidige regeling voor een drietal voormalige agrarische bedrijfswoningen in het Peelgebied een wijzigingsbevoegdheid opgenomen voor een mogelijke wijziging naar een recreatieve bestemming tbv benutting van de bebouwing als recreatiewoning.

#### Kleinschalig kamperen

De vijf bestaande locaties voor kleinschalig kamperen zijn als zodanig op de verbeelding opgenomen.

Oprichting van een nieuwe locatie voor kleinschalig kamperen kan conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 onder een aantal voorwaarden middels een afwijkingsmogelijkheid zowel bij agrarische bedrijven, maneges als burgerwoningen worden toegestaan, onder navolgende voorwaarden:

- o Oprichting in LOG en de EHS is niet toegestaan;
- o Het betreft maximaal 25 plaatsen;
- o De minimale omvang per standplaats dient 100 m2 te bedragen;
- o Het terrein dient een minimale omvang van 0,5 ha te omvatten;
- o De kampeerplaatsen dienen allemaal binnen 100 meter van het agrarisch bouwvlak danwel de achter- of zijgevel van de burgerwoning gesitueerd te worden;
- o Het terrein mag alleen in het kampeerseizoen (15 maart 31 oktober) worden benut ten behoeve van kleinschalig kamperen.

### Bed&breakfast voorzieningen

Een bed&breakfast accommodatie kan conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 middels een afwijking zowel bij agrarische bedrijven, maneges als burgerwoningen worden toegestaan onder navolgende voorwaarden:

- o Oprichting in LOG is niet toegestaan;
- o B&b is niet toegestaan in (voormalige) bedrijfsgebouwen, tenzij deze cultuurhistorisch waardevol zijn;
- o Uitbreiding/nieuwbouw van bebouwing is niet toegestaan;
- o Het totale toegestane gebruiksoppervlak bedraagt max 250 m2 ;
- o Per voorziening zijn maximaal 15 bedden toegestaan.

### Trekkershutten

Overeenkomstig het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 kunnen via wijziging trekkershutten worden opgericht bij (voormalige) agrarische bedrijven onder navolgende randvoorwaarden:

- o Oprichting in log is niet toegestaan;
- o per voormalig agrarisch bedrijf kan max 500 m2 aaneengesloten grond worden meegenomen in deze wijzigingsbevoegdheid;
- o Per bedrijf zijn maximaal 15 trekkershutten toegestaan (met een omvang van max. 28 m2 per trekkershut).

### *Dagrecreatie*

In het buitengebied van Deurne wordt bevordering van kleinschalige dagrecreatieve voorzieningen voorgestaan, derhalve wordt in het buitengebied met uitzondering van 'landbouwontwikkelingsgebied' via wijziging de mogelijkheid geboden om in geval van beëindiging van een agrarisch bedrijf de vrijkomende agrarische bedrijfsgebouwen te hergebruiken voor kleinschalige vormen van dagrecreatie die passen bij het landelijk karakter van het buitengebied .

Ter bevordering van kleinschalige recreatieve voorzieningen wordt tevens middels een afwijkingsmogelijkheid onder een aantal randvoorwaarden de mogelijkheid tot oprichting van een kleinschalige horeca voorziening bij een burgerwoning mogelijk gemaakt conform een aan huis gebonden bedrijf.

Daarnaast is het oprichten van kleine bouwwerken voor recreatief (mede)gebruik in het buitengebied in principe overal toegestaan. Te denken valt bij voorbeeld aan: picknicktafels, speel- en schuilgelegenheden, informatieborden en bewegwijzering.

#### *Overige recreatieve voorzieningen*

In het buitengebied van Deurne bevinden zich tevens een viertal sportvelden en een visvijver.

Deze voorzieningen zijn opgenomen binnen de bestemming '**Sport**', waarbij een maximum aan bebouwd oppervlakte is opgenomen, conform de huidige situatie.

#### *Recreatief medegebruik*

### Hondenclub bij het Zandbos

Ten behoeve van het uitoefenen van hondendressuur wordt aan de Politiehondenvereniging 'de trouwe vriend' toegestaan om op één locatie een viertal gemeentelijke (kadastrale) bospercelen in het Zandbos hiervoor te gebruiken. Deze percelen zijn op de verbeelding opgenomen met de aanduiding 'specifieke vorm van sport - 8'.

#### Motorclub de Bosrakkers in de Liesselse bossen

Bij de opname in het bestemmingsplan van het motorcrossterrein in de Liesselse bossen handelt het om een positieve bestemming van een al vanaf 1968 bestaand motorcrosscircuit.

Motorclub De Bosrakkers heeft van oudsher over een motorcrossterrein in de Liesselse bossen beschikt. Op een desbetreffend verzoek van 29 november 1968 en vervolgens een aanvullend verzoek van 30 mei 1969 van Motorclub "de Bosrakkers" heeft de gemeente Deurne op 25 juni 1969 medewerking verleend aan de verplaatsing van het motorcrossterrein door de beschikbaarstelling van drie bospercelen, welke op de bijbehorende kaart zijn aangeduid als de percelen 325, 326 en 327 en welke exact overeenstemmen met de op de plankaart aangeduide bestemming "motorclub". Sinds 1968 wordt op deze bospercelen de motorsport bedreven. Bij schrijven van 21 november 1990 hebben gedeputeerde staten de gemeente bericht dat sinds 1990 het bestuur van de motorcrossclub de openingstijden van het terrein heeft teruggebracht tot minder dan 8 uur per week. Hierdoor zou de bevoegdheid ten aanzien van een omgevingsvergunning (destijds milieuvergunning) zijn overgegaan naar het gemeentebestuur. Het provinciale bestuur gaf hiermee aan dat het gebruik voordien meer dan 8 uur per week omvatte.

Uit onder meer de verhuur van het terrein op grond van een schriftelijke overeenkomst door de gemeente aan Motorclub De Bosrakkers blijkt dat al lange tijd voor het inwerkingtreden van het op 11 maart 1980 vastgestelde en op 30 juni 1981 goedgekeurde vigerende bestemmingsplan Buitengebied van Deurne sprake was van het gebruik van het betrokken bosgebied als motorcrossterrein. Dit gebruik dateert dus ook van reeds lang voor het vaststellen van een provinciaal Streekplan en de aanwijzing van de groene hoofdstructuur. In het vigerende bestemmingsplan Buitengebied is in artikel 41 lid B een overgangsbepaling met betrekking tot ander gebruik van gronden dan bebouwing en omtrent het gebruik van opstallen opgenomen. Deze bepaling luidt:

"*1. Het op het tijdstip van het rechtskracht verkrijgen van het plan bestaande gebruik van gronden (anders dan bebouwing) en opstallen, dat met het in het plan aangewezen gebruik in strijd is, mag worden voortgezet.*

*2. het is verboden het sub 1 bedoelde gebruik van gronden en opstallen te wijzigen, tenzij door wijziging van het gebruik de afwijking van het plan niet wordt vergroot."*

Ingevolge deze overgangsbepaling moet het gebruik van de bospercelen 325, 326 en 327 voor het beoefenen van de motorsport worden beschouwd als toegestaan en wij hebben dit gebruik ook nooit gewraakt.

Bij een positieve bestemming zullen geen mogelijkheden ontstaan tot realisering van bouwwerken. De milieu-aspecten zijn geregeld in een

omgevingsvergunning, waarbij binnen de gemeentelijke bevoegdheden niet meer dan 8 uur per week op het circuit trainingen en wedstrijden mogen plaatsvinden.

Op 4-1-2010 hebben heeft de gemeente een milieuvergunning verleend voor het motorcrossterrein voor het houden van motorcrosstrainingen met een gebruik van minder dan acht uur per week en het houden van maximaal drie wedstrijddagen per kalenderjaar.

Het akoestisch onderzoek van 18 augustus 2009, opgesteld door Peutz met nummer F 19058-1, aangevuld op 3 september 2009 en het flora en fauna onderzoek van juli 2009 opgesteld door Faunaconsult maken deel uit van de vergunning.

Met uitzondering van de wedstrijden kan aan de grenswaarden voor het aspect geluid in een landelijke omgeving worden voldaan. De wedstrijden van max. 3 dagen per kalender jaar worden gezien als incidentele activiteiten die vallen onder het zogenaamde 12-dagen-criterium. Voor deze dagen gelden aanvullende geluidnormen die in de milieuvergunning zijn opgenomen.

In de wm-vergunning is het volgende over flora en fauna opgenomen: In het onderzoek is een inventarisatie gemaakt van de aanwezige flora en fauna in de omgeving van de aangevraagde inrichting. Daarnaast is beoordeeld of de motorcrossactiviteiten negatieve effecten hebben op de aanwezige flora en fauna. Omdat met de aangevraagde milieuvergunning géén andere activiteiten worden aangevraagd dan welke reeds gedurende 40 jaar op het terrein plaatsvinden, is geconcludeerd dat de aanwezige flora en fauna géén negatieve effecten ondervindt van de activiteiten.

Bij een gebruik van het motorcrossterrein, zoals aangegeven in de aanvraag, zijn is de gemeente van mening dat het niet noodzakelijk is om nadere voorschriften aan de vergunning te verbinden

Indien wenselijk kunnen de onderzoeken worden verstrekt.

Het in de positieve bestemming betrokken terrein blijft in omvang beperkt tot het huidige circuit. Uitbreiding is in de toekomst onder geen enkele voorwaarde mogelijk. Oprichting van bebouwing is niet toegestaan. De betreffende percelen zijn op de verbeelding opgenomen met de aanduiding 'specifieke vorm van sport - 9', zie ook bijlage 1 voor een nadere onderbouwing.

### **5. INFRASTRUCTUUR**

### **5.1. Verkeer**

### Wegen

Alle openbare wegen zijn conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 opgenomen in de bestemming '**Verkeer**', met daarbij een categorisering van het wegtype:

- Stroomweg: deze wegen zijn met name gericht op het doorgaande verkeer door middel van een continue, ongestoorde verkeersafwikkeling met een relatief hoge snelheid. Voor de weginrichting betekent dit onder meer gescheiden rijrichtingen, het ontbreken van overstekend en kruisend verkeer en een relatief homogene gebruikersgroep (snelweg A-67);
- Gebiedsontsluitingsweg: Deze wegen ontsluiten regio's en gebieden. Er kan op een gebiedsontsluitingsweg (GOW) kruisend en tegenliggend verkeer voorkomen met zowel matige als hoge snelheden. Op de kruispunten dient de snelheid zo laag te zijn dat ernstige conflicten worden uitgesloten (provinciale wegen); Gebiedsontsluitingswegen dienen zoveel mogelijk te zijn voorzien van vrijliggende fietspaden en op deze wegen geldt een maximum snelheidslimiet van 80 km/uur;
- Erftoegangsweg: De nadruk bij de erftoegangsfunctie ligt op het toegankelijk maken van 'erven', woningen, winkelcentra, etc met mogelijk kruisend en tegemoetkomend verkeer. Dat betekent dat alle groepen verkeersdeelnemers hiervan gebruik moeten maken. Manoeuvres zoals keren, in- en uitstappen en oversteken moeten zo veilig mogelijk kunnen worden uitgevoerd. De snelheid van het gemotoriseerde verkeer moet daarom laag zijn. Dit betekent dat deze in veel gevallen binnen een 60 km-zone vallen;
- Onverharde wegen: Een aantal van de onverharde wegen in de gemeente Deurne heeft recreatieve en cultuurhistorische waarden. Ter bescherming van deze waarden dienen deze wegen en paden behouden te blijven en in beginsel niet te worden verhard.

### Spoorwegen

De spoorwegdoeleinden zijn als zodanig bestemd en op de plankaart opgenomen.

### **5.2. Leidingen**

De dubbelbestemming 'leidingen' heeft betrekking op de diverse in het plangebied gelegen leidingen. Het gaat onder meer om gasleidingen, (hogedruk)-brandstofleidingen, (hogedruk)-waterleidingen en riool(pers)leidingen. De diverse leidingen zijn conform de huidige tracés

met aanvullende beschermings- en veiligheidszones opgenomen op de verbeelding.

Ter beveiliging van de ondergrondse leidingen geldt, afhankelijk van het soort leiding, rond iedere leiding een beschermingszone van 2 x 2 danwel 2 x 4 danwel 2 x 5 meter. Binnen de beschermingszone rond leidingen zijn zaken als het plaatsen van bebouwing, verstoring van de grond en het aanbrengen van (diepwortelende) beplanting omgevingsvergunningplichtig.

### **5.3. Defensie doeleinden**

### *Invliegfunnel en IHCS (obstakelvrije hoogte)*

Vanwege de nabijheid van het voormalige militaire vliegveld De Peel, gelegen in de naburige gemeenten Gemert-Bakel en Venray, dienen de contouren van de zogeheten invliegfunnel en van de Inner Horizontal Surface in acht te worden genomen als obstakel vrij vlak rondom een vliegveld. Deze contouren zijn ten noorden van de kern Deurne gesitueerd en lopen grofweg vanuit de noordoosthoek van de gemeente, nabij de Bult naar het zuidwesten tot aan de Helmondsingel en de Molenhof. Alhoewel het vliegveld momenteel niet als zodanig in gebruik is zijn de contouren van de betreffende zones op de verbeelding opgenomen met de aanduidingen 'vrijwaringszone – funnel' respectievelijk 'vrijwaringszone – ihcs.'

Binnen deze contouren geldt een obstakelvrijehoogte voor oprichting van bebouwing (van 74 m en hoger). Dit heeft alleen gevolgen voor de oprichting van wellicht zendmasten, aangezien in het bestemmingsplan oprichting van andere bebouwing die deze hoogte overschrijdt niet mogelijk is gemaakt. Hiervoor is in de regels een regeling opgenomen.

### *Ke-zones*

Binnen geluidbelaste gebieden gelden beperkingen inzake bebouwingsen gebruiksmogelijkheden van op te richten en reeds aanwezige gebouwen, overeenkomstig de luchtvaartwet. De geluidbelaste gebieden worden uitgedrukt in Kosten-eenheden, of wel Ke-zones. De meeste lawaaisoorten worden uitgedrukt in dB(A), maar voor de hinder van vliegtuigen wordt een andere maat gebruikt; de zogenaamde Kosteneenheid. Deze is genoemd naar de voorzitter van de commissie die de eenheid heeft ontwikkeld. Het getal komt overeen met het percentage ernstig gehinderden. Binnen de 35 Kosteneenheidlijn, zoals aangeduid op de verbeelding, geldt een verbod tot het realiseren van geluidgevoelige objecten. Dit betreft een kleine strook aan de noordelijke gemeentegrens bij natuurgebied de Bult tot aan de Milheezerweg, waarin enkele agrarische bedrijven zijn gelegen. Tussen de 35 en 40 Ke-lijn kunnen enkel dienstwoningen worden toegestaan.

#### *Laagvliegroutes en -gebieden*

De regeling voor laagvliegroutes en –gebieden is vastgelegd de "regeling VFR-nachtvluchten en minimum vlieghoogten voor militaire luchtvaartuigen". Krachtens deze regeling is het piloten van propellorvliegtuigen en helikopters toegestaan om binnen de begrenzingen van deze laagvlieggebieden en –routes op een minimumhoogte van 30 meter boven hindernissen te vliegen, dan wel lager dan 30 meter, indien de opdracht dit vereist.

In het kader van de vliegveiligheid beoogt het Ministerie van Defensie het oprichten van obstakels als windturbines of (telecommunicatie)masten in de laagvliegroutes en laagvlieggebieden zoveel mogelijk tegen te gaan. Aangezien er binnen dit bestemmingsplan geen hoge bouwmogelijkheden worden geboden in het laagvlieggebied behoeven hier verder geen beperkingen voor te worden opgenomen. Het laagvlieggebied is dan ook niet op de verbeelding of in de regels opgenomen.

### *Radarverstoringsgebied*

Over het gehele plangebied is een zogenaamd radarverstoringsgebied gelegen. Dit gebied dient om het ongestoord functioneren van radar- en communicatieapparatuur op het militaire luchtvaartterrein Volkel te waarborgen. Binnen dit gebied dient voor ieder obstakel hoger dan 114 m boven NAP berekend te worden of verstoring van de radar optreedt. Naar aanleiding van de inwerkingtreding van het Barro is de begrenzing van het gebied gewijzigd (het radarverstoringsgebied is nu gesitueerd over het gehele plangebied), derhalve is de begrenzing van het nieuwe radarverstoringsgebied op de verbeelding opgenomen en is hiervoor een regeling in de regels opgenomen.

### **5.4. Antenne masten**

Voor de plaatsing van GSM antenne-installaties is in dit bestemmingsplan conform de huidige regeling een afwijkingsmogelijkheid opgenomen in aansluiting op de gemeentelijke beleidslijn. Een verzoek voor plaatsing van een antenne moet worden getoetst aan een aantal randvoorwaarden. In het algemeen geldt dat dergelijke installaties bij voorkeur dienen te worden geplaatst op een gebouw of een bestaande mast en/of in gebieden met een industriële, bedrijfsmatige of verkeersfunctie. Indien het gebouw een gemeentelijk monument betreft is er een omgevingsvergunning benodigd. Tevens dient de nieuwe mast geschikt te zijn voor site- sharing.

Bestaande bouwvergunningplichtige masten zijn met een aanduiding op de verbeelding aangegeven.

## **6. AANPASSINGEN DETAILBESTEMMINGEN**

### **6.1. Aanpassingen naar aanleiding van uitspraak Raad van State**

Als gevolg van de uitspraak van de Afdeling Bestuursrechtspraak van de Raad van State (d.d. 31 maart 2010) in een aantal beroepszaken tegen het bestemmingsplan buitengebied 2007 (vastgesteld d.d. 11 december 2007, goedgekeurd 8 augustus 2008 en onherroepelijk d.d. 31 maart 2010)) dient de gemeente voor een aantal specifieke locaties een nieuwe afweging te maken. Deze locatie specifieke afweging heeft inmiddels plaatsgevonden. De gekozen oplossingsrichting is als gevolg van de inspraakprocedure voor enkele locaties nog aangepast en heeft geleid tot onderstaande aanpassingen in het bestemmingsplan.

#### **1. Esdonk 6 (2e agrarische bedrijfswoning, voormalige noodwoning)**

- a. Esdonk 4 maakt geen onderdeel meer uit van het agrarisch bouwvlak, maar wordt omgezet in een burgerwoning, waar tevens een zone bijgebouwen wordt opgenomen, teneinde te voorkomen dat een geurgevoelig object kan worden opgericht, waardoor het naastgelegen bedrijf in zijn uitbreidingsmogelijkheden belemmerd wordt. De begrenzing van het agrarisch bouwvlak en de woonbestemming is gebaseerd op de huidige bestemmingsregeling, de bestaande gebruikssituatie en eigendomsgrenzen.
- b. De noodwoning Esdonk nr. 6a blijft binnen het toegekende agrarisch bouwvlak, maar dit gedeelte van het bouwvlak wordt voorzien van de aanduiding grondgebonden, zodat ter plaatse geen toekomstige agrarische bedrijfsactiviteiten in de vorm van intensieve veehouderij kunnen worden ontplooid.
- **2. Griendtsveenseweg 33/35/35a (uitbreiding niet-agrarisch bedrijf)** Het bestemmingsvlak wordt conform het feitelijk gebruik in noordoostelijke richting uitgebreid. Ter plaatse van de uitbreiding is evenwel geen oprichting van bedrijfsgebouwen toegestaan, dit wordt middels de toevoeging van een bouwvlak in het bestemmingsplan geregeld.

### **3. Hazeldonksedreef 4a (voormalige noodwoning)** Op kadastraal perceel sectie R, nr 395 wordt een woonbestemming toegekend en de aanduiding noodwoning verwijderd.4

<sup>4</sup> Naar aanleiding van de tussenuitspraak van Raad van State d.d. 26 augustus 2015 is het toegekende woonbestemmingsvlak gewijzigd in de gebiedsbestemming 'Agrarisch – 3', waarbij het pand is voorzien van de nadere aanduidingen 'wro-zone – woning met persoonsgebonden overgangsrecht' en 'specifieke vorm van agrarisch - veldschuur 2 ', zie voor de nadere afweging het bijgevoegde achtergronddocument, bijlage 23 van de toelichting.

Met de einduitspraak van de Raad van State dd. 1 februari 2017 zijn de bestemmingen voor de gronden ten westen van de Hazeldonksedreef, behorend bij nummer 6 vernietigd en maken deze gronden derhalve geen onderdeel meer uit van dit bestemmingsplan.

### **4. Hazeldonksedreef 6 (voormalige noodwoning)**

Op betreffende locatie wordt het woonbestemmingsvlak vergroot, middels een koppeling, zodat legaal opgerichte gebouwen alsnog binnen het woonbestemmingsvlak zijn gesitueerd.

### **5. Hemelrijkseweg 24 (bedrijfsmatige activiteiten)**

Ter plaatse wordt conform eerder verleende vergunning een agrarisch bouwvlak opgenomen ten behoeve van een overige niet grondgebonden bedrijf. Ter plaatse wordt de oprichting van een bedrijfswoning niet toegestaan. De noodwoning blijft onder persoonsgebonden overgangsrecht.

### **6. Klamp 4/4a (voormalige noodwoning)**

De voormalige noodwoning wordt beschouwd als 2e bedrijfswoning.

### **7. Lijsterweg 6 (agrarisch grondgebonden bedrijf)**

Gelet op de situering binnen het landbouwontwikkelingsgebied en de bestaande activiteiten ter plaatse is de aanduiding 'ph' van de verbeelding verwijderd en is het agrarisch bouwvlak op maat verkleind.

### **8. Oude Bakelseweg 28a (voormalige noodwoning)**

Op basis van een herbeoordeling is alsnog een bestemming 'wonen' toegekend voor nr. 28 a conform de feitelijke situatie.

### **9. Oude Peelstraat 91 (bijgebouwen bij burgerwoning)**

Ter plaatse bevinden zich enkele bijgebouwen (te weten een paardenstal en kantoorruimte) buiten het toegekende woonbestemmingsvlak. Betreffende bebouwing kan niet conform de huidige bestemmingsregeling opnieuw onder het overgangsrecht worden gebracht. Aangezien de betreffende bebouwing (aantoonbaar) reeds zeer geruime tijd aanwezig wenst de gemeente een passende bestemming op te nemen. Hiertoe zijn de bijgebouwen binnen een gekoppeld woonbestemmingsvlak opgenomen.

### **10.Paardekopweg 10 (akkerbouwbedrijf met loonwerk nevenactiviteit)**

De locatie bevindt zich in het landbouwontwikkelingsgebied. Ter plaatse bevindt zich een akkerbouwbedrijf, dat tevens loonwerkactiviteiten verricht als nevenactiviteit. Voor onderhavige locatie is conform de feitelijke situatie een agrarische bedrijfsbestemming toegekend, daarnaast zijn in de regels ook de bestaande nietagrarische loonwerkactiviteiten toegestaan. Voor deze nevenactiviteit is de aanwezige bebouwing als maximaal toegestane bebouwing vastgelegd (2223 m2 ). De gewenste uitbreidingsmogelijkheden gaan verder dan de mogelijkheden die het huidige bestemmingsplan biedt en zijn derhalve niet gehonoreerd.

### **11.Snoertsebaan 30/30a (voormalige noodwoning)**

De aanduiding noodwoning is binnen het bouwvlak verplaatst van nr. 30 naar nr. 30 a conform de feitelijke situatie.

### **12.Soemeersingel 127 (IJsboerderij)**

Bij de ijsboerderij is de mogelijkheid tot oprichting van een kleinschalig bezoekerscentrum geschrapt.

### **13.Strijpsebaan 2/2a (Oprichting van een extra burgerwoning)**

Ter plaatse van Strijpsebaan 2a wordt een extra woonbestemmingsvlak op de verbeelding opgenomen, dat wordt voorzien van de aanduiding 'VAB'. Op basis van een gemeentelijke overeenkomst mag in ruil voor de sloop van overtollige agrarische bedrijfsgebouwen ter plaatse van Strijpsebaan 2a (die in het bestemmingsplan Buitengebied 2007 onder het overgangsrecht waren gebracht) een extra burgerwoning worden opgericht. Uit akoestisch onderzoek is inmiddels gebleken dat dit vanuit milieukundig oogpunt kan worden toegestaan. Daarnaast mogen de resterende voormalige agrarische bedrijfsgebouwen worden benut voor statische opslag tot maximaal 1.000 m2 en wordt maximaal 200 m2 aan bijgebouwen bij de woning toegestaan.

### **14.Extensief recreatief medegebruik**

Voor de oprichting van beperkte voorzieningen ter ondersteuning van het recreatief medegebruik (zoals paden, banken en picknicktafels, bewegwijzering, e.d.) wordt middels een omgevingsvergunning voor werken en werkzaamheden mogelijk gemaakt in agrarisch gebied met landschaps- en natuurwaarden.

### **15.Hydrologische beschermingszone de Bult en Heidse Peel**

De aanduiding attentiegebied EHS wordt conform de Verordening ruimte 2012 alsmede de provinciale waterverordening opnieuw opgenomen rondom de Bult. Daarnaast wordt conform afstemmingsoverleg tussen de provincies Limburg en Noord-Brabant tevens een attentiegebied EHS opgenomen rondom de Heidse Peel, zie ook paragraaf 3.3.

### **16.Motor club**

De aanduiding van de reeds lang bestaande Motorclub wordt conform het bestemmingsplan Buitengebied 2007, gedeeltelijk herzien in het bestemmingsplan Partiële herziening Buitengebied 2010 overgenomen. De gemeente is van mening dat een positieve bestemming het meeste recht doet aan het reeds zeer geruime tijd toegestane gebruik. Nader onderzoek heeft uitgewezen dat er geen sprake is van significante nadelige effecten op aanwezige natuurwaarden ter plaatse, zie ook paragraaf 4.6 en bijlage 1.

### **6.2. Ambtshalve aanpassingen**

Daarnaast is een aantal onvolkomenheden ontdekt die ambtshalve aangepast zijn. Dit betreft navolgende locaties:

### **1. Belgerenseweg 25**

Op basis van een reeds verleende bouwvergunning is een vormverandering van het agrarisch bouwvlak doorgevoerd, zodat de reeds opgerichte bebouwing alsnog binnen het bouwvlak is gesitueerd. Het bouwvlak is aan de oostelijke zijde iets uitgebreid en aan de westelijke zijde nabij de weg iets ingeperkt.

### **2. Belgerenseweg 28**

Ter plaatse was in het Bestemmingsplan Buitengebied 2007 de legale bebouwing in zijn geheel abusievelijk wegbestemd. Zelfstandige bewoning is hier niet toegestaan, maar betreffende bebouwing mag echter wel als bijgebouw worden benut. Hiertoe is de locatie voorzien van een woonbestemming, met de specifieke aanduiding dat geen woning is toegestaan.

### **3. Mgr. Berkvenstraat 57a**

Ter plaatse is een agrarisch bouwvlak gesitueerd, dat grotendeels is gelegen in de kern en bijbehorend komplan van de kern Liessel. Het achterste gedeelte van het perceel is echter gelegen in het bestemmingsplan buitengebied, Hier is tevens een legaal opgericht agrarisch bedrijfsgebouw gesitueerd. Aan betreffend bedrijfsgebouw en omliggende gronden is alsnog een beperkt agrarisch bouwvlak toegekend, met de nadere aanduiding 'intensieve veehouderij'.

### **4. Mgr. Berkvenstraat 86**

Het hier opgenomen koppelteken is overbodig, het ligt immers binnen 1 agrarisch bouwvlak. Het koppelteken is van de verbeelding verwijderd.

### **5. Bergweg 2b**

Het glastuinbouwbedrijf op betreffende locatie heeft deelgenomen aan een beëindigingregeling voor glas. Ter plaatse zijn de glastuinbouw activiteiten beëindigd, maar wordt nog wel een grondgebonden agrarische tak voorgezet. Het agrarisch bouwvlak is daarom aanzienlijk verkleind en voorzien van de aanduiding 'sa-gg'.

### **6. Bivakweg 2**

Recent is een bouwvergunning verleend voor een (agrarische) bedrijfswoning ter plaatse. De eerder opgenomen aanduiding 'bedrijfswoning uitgesloten' alsmede de aanduiding 'wro-zone – persoonsgebonden overgangsrecht' is verwijderd.

### **7. Bosweg 3**

De aanduiding laanbeplanting is abusievelijk aan oostzijde van de weg opgenomen, terwijl deze zich hier feitelijk aan de westzijde van de weg bevindt. Dit is hersteld.

### **8. Breemortelweg 12**

Op dit adres is een ontheffing verleend (19 mei 2010) voor een kinderopvang als nevenactiviteit bij een agrarisch bedrijf tot maximaal 95 m 2 . Deze ontheffing dient te worden vastgelegd in het bestemmingsplan. Hiertoe is een aanduiding op de verbeelding toegevoegd en is de regeling in artikel 5.1.2 aangevuld.

### **9. Eikhofweg 9**

Ter plaatse is de voormalige intensieve veehouderij beëindigd en worden uitsluitend nog grondgebonden agrarische activiteiten ontplooid. Hiertoe is de aanduiding 'IVH' ter plaatse verwijderd en is de omvang van het bouwvlak ingeperkt.

#### **10. Dolstraat**

Bij de uitvoering van het bestemmingsplan Zuidelijke Omlegging bleek dat onvoldoende rekening was gehouden met het verleggen van het zandpad Dolstraat. Om de omlegging mogelijk te maken dient een klein gedeelte van de aansluitende gronden (250 m2 ), die momenteel bestemd zijn als Bos te worden bestemd tot Verkeersdoeleinden. Uit nader onderzoek is gebleken dat de betreffende gronden geen onderdeel uitmaken van de verblijfsplaatsen en migratieroutes van de nabij aanwezig Knoflookpadpopulatie. Aangezien betreffende gronden momenteel onderdeel uitmaken van de EHS dient hiervoor elders wel compensatie plaats te vinden. Compensatie (met een omvang van 500 m 2 ) zal plaatsvinden op een perceel aan de Blokpostweg (gemeente Deurne sectie B.2168). Voor de inrichting van het perceel zal worden aangesloten bij het inrichtingsplan zoals wordt opgesteld voor de compensatie ter plaatse als gevolg van een ruimtelijke ontwikkeling aan de Helmondsingel. Beide wijzigingen worden in deze herziening opgenomen. De provincie heeft op 21 januari 2014 ingestemd met het verzoek tot de voorgenomen wijziging in de EHS begrenzing. Ter verduidelijking zijn de toe te voegen en te verwijderen gedeelten van de EHS met een specifieke aanduiding ('ehs verwijderd' respectievelijk 'ehs toegevoegd') op de verbeelding opgenomen

#### **11. Goorweg 4**

Er dient een correctie plaats te vinden van het maximaal toegestane bebouwingsoppervlakte overeenkomstige verleende vergunningen. In artikel 8.1.2 sub a is het aantal vierkante meters voor Goorweg 4, Caravanstalling gewijzigd van 7.373 m2 in 7.697 m2 .

### **12.Halvemaanweg 12**

Ter plaatse is een woonbestemmingsvlak opgenomen conform een met een artikel 19 lid 1 WRO verleende ontheffing voor een woning.

#### **13.Halvemaanweg 20**

Ter plaatse is de agrarische bedrijfsvoering beëindigd. Conform een gemeentelijke overeenkomst is het voorheen geldende agrarische bouwvlak omgezet in een burgerwoonbestemming. Daarnaast is tevens het aangrenzende onbebouwde agrarisch bouwvlak van de verbeelding verwijderd.

#### **14.Halvemaanweg 35 – Bosrandweg 5**

Op grond van in het verleden verleende vergunningen zijn ter plaatse van onderhavig agrarisch bouwvlak rechtsgeldig twee bedrijfswoningen aanwezig. In het geldende bestemmingsplan is hiervoor geen aanduiding opgenomen. Besloten is om in het kader van de tweede herziening alsnog een aanduiding voor de 2 bedrijfswoningen op te nemen.

#### **15.Heieindseweg 3**

De functie-aanduiding van caravanstalling is gewijzigd in statische opslag conform opgenomen definities in het bestemmingsplan.

#### **16.Heitrak 24**

Het huidige woonbestemmingsvlak had een onlogische vorm die de gebruiksmogelijkheden perceel te veel beperkten. Hiertoe is de vorm van het bestemmingsvlak veranderd, conform het feitelijk gebruik en aanwezige voorzieningen/verhardingen. Aangezien de bestaande woning wordt omringd door EHS is voor de voorgestane vormverandering van het bestemmingsvlak een wijziging in de begrenzing van de EHS noodzakelijk. Na de bestemmingsplanprocedure zal bij de provincie het verzoek worden ingediend tot wijziging in de EHS begrenzing. Ter verduidelijking zijn de toe te voegen en te verwijderen gedeelten van de EHS met een specifieke aanduiding ('ehs verwijderd' respectievelijk 'ehs toegevoegd') op de verbeelding opgenomen

#### **17.Helmondsingel 123**

Het woonbestemmingsvlak is uitgebreid conform de reeds verleende bouwvergunning (2003) voor een paardenstal.

### **18.Hemelrijkseweg 20**

Het woonbestemmingsvlak dient aan de achterzijde te worden vergroot en te worden voorzien van de aanduiding VAB alsmede een aanduiding voor de machinale houtbewerking, conform bestaande en vergunde activiteiten ter plaatse.

### **19.Hornveld 3**

Abusievelijk was het geldende agrarische bouwvlak in het voorontwerp bestemmingsplan niet opgenomen. Betreffend agrarisch bouwvlak is

alsnog (cf bp Buitengebied 2007) op de verbeelding opgenomen, met de geldende aanduiding 'intensieve veehouderij'.

### **20.Kanaalstraat 25**

De ter plaatse aanwezige noodwoning, die onder het persoonsgebonden overgangsrecht was gebracht, wordt niet meer als zodanig gebruikt. De aanduiding wro-zone – woning met persoonsgebonden overgangsrecht is derhalve van de verbeelding verwijderd.

#### **21.Kuilvenweg 3**

Het vergrote toegestane bebouwingsoppervlakte uit 2005 (met vergunning) voor de sportvelden is abusievelijk niet overgenomen. In artikel 11.2.1 is de oppervlakte van 155 m2 gewijzigd in 189 m2 .

#### **22.Kuilvenweg 7 en 9**

Er bevindt zich met bouwvergunning opgerichte bebouwing buiten de toegekende woonbestemmingsvlakken. De bestemmingsvlakken zijn hiertoe enkele meters in zuidoostelijke richting uitgebreid.

#### **23.Leenselweg 9**

Er bevindt zich een met bouwvergunning opgerichte bijgebouw (berging) buiten het toegekende woonbestemmingsvlak. Hiertoe is een vormverandering van het woonbestemmingsvlak doorgevoerd, zodat alle (legaal opgerichte) bebouwing binnen het bestemmingsvlak is gesitueerd.

#### **24.Limburgseweg 5**

Op het betreffend agrarisch bedrijf worden conform een geldige milieuvergunning sinds 2000 tevens varkens gehouden. De aanduiding ter plaatse is derhalve gewijzigd in IVH/GG.

### **25.Maasveld 4**

Het agrarisch bouwvlak is 5m naar voren te worden verplaatst, zodat de bestaande bedrijfswoning binnen het bouwvlak valt.

#### **26.Molentjesdreef 3**

Het glastuinbouwbedrijf op betreffende locatie heeft deelgenomen aan een beëindigingregeling voor glas. Ter plaatse zijn de glastuinbouw activiteiten beëindigd, maar wordt nog wel een grondgebonden agrarische tak voorgezet. Het agrarisch bouwvlak is daarom aanzienlijk verkleind en voorzien van de aanduiding 'sa-gg'.

#### **27.Moorveld ong.**

Het bestemmingsvlak en bouwvlak van de bestaande paardensportlocatie is aangepast aan de feitelijke situatie .

#### **28.Oude Peelstraat 42**

Ter plaatse zijn de agrarische bedrijfsmatige activiteiten in de vorm van glastuinbouw beëindigd. Het agrarisch bouwvlak is verwijderd en er is

een woonbestemmingsvlak toegekend. In afwijking van de reguliere regeling is ter plaatse 300 m2 aan bijgebouwen toegestaan.

### **29.Oude Peelstraat 95**

Het bestemmingsvlak civiele verdediging stemt niet overeen met de eigendomsgrenzen Rijksvastgoed en is derhalve hierop aangepast en verkleind.

### **30.Pothuis 8**

Abusievelijk was het koppelteken weggevallen tussen de agrarisch bouwvlakgedeelten aan weerszijden van de weg, waarmee twee afzonderlijke agrarische bedrijven zouden kunnen ontstaan. Het koppelteken (aanduiding relatie op de verbeelding) is alsnog conform het huidig geldende plan toegevoegd.

#### **31.Schansweg 38**

De begrenzing van het bouwvlak komt niet overeen met de eigendomsgrens en is derhalve conform de eigendomsgrens aangepast.

#### **32.Schouw 11**

Een bestaand en vergund bijgebouw was niet binnen het woonbestemmingsvlak opgenomen. Hiertoe is het bestemmingsvlak enkele meters in zuidelijk richting vergroot, conform feitelijk gebruik en eigendom. Hiermee ontstaat een logisch geheel en wordt tevens aan het gesplitste deel een reële mogelijkheid geboden om de toegestane oppervlakte aan bijgebouwen op te kunnen richten.

#### **33.Schouw 12**

Het (vergunde) hoofdgebouw is voor een klein gedeelte buiten het toegekende woonbestemmingsvlak gepositioneerd. Het woonbestemmingsvlak is hiertoe enige meters naar het noorden opgeschoven.

#### **34.Slootweg 4**

Dit betreft een woning met een persoonsgebonden overgangsrecht, die niet in het bestemmingsplan was opgenomen. Hiertegen is bezwaar ingediend. Op basis van dit bezwaar is een nieuwe gemeentelijke besluit genomen, waarin is vastgesteld dat het zonder bouwvergunning gerealiseerde vakantiehuis aan de Slootweg te Liessel (T 563) alsnog in bestemmingsplan onder het persoonsgebonden overgangsrecht dient te worden gebracht.

#### **35.Straatsebaan 6**

Het agrarisch bouwvlak is aan de achterzijde 10 m vergroot, conform een reeds in 2005 verleende bouwvergunning.

### **36.Walsbergseweg 38**

Het agrarisch bouwvlak is van vorm veranderd, waaronder een vergroting aan de oostzijde, conform de eigendomsgrenzen en eerder verleende bouwvergunningen .

### **37.Beschermd dorpsgezicht**

Op de huidige analoge plankaart was niet eenduidig zichtbaar dat de dubbel bestemming beschermd dorpsgezicht Helenaveen ook van toepassing is op onderliggende agrarische bouwvlakken en overige bestemmingsvlakken. Dit is op de nieuwe verbeelding hersteld.

### **38.Gemengde aanduidingen**

Op een drietal locaties met gekoppelde agrarische bouwvlakken zijn er per bedrijf twee verschillende aanduidingen opgenomen. Dit is juridisch niet mogelijk en is derhalve hersteld. Op alle drie de locaties zal de gemengde bestemming prevaleren. Dit betreft de locaties:

- Donschotseweg 13;
- Goorsebergweg 5;
- Wittedijk 4.

### **39.Huisvesting seizoensarbeiders**

Het in 2009 vastgestelde gemeentelijk beleid (beleidskader huisvesting arbeidsmigranten) is alsnog nader in de regels doorvertaald, zodat via een wijzigingsmogelijkheid huisvesting bij bestaande agrarische bedrijven en logies in een bedrijfswoning kan worden toegestaan .

### **40.Projectvestigingsgebied glastuinbouw**

Uitgangspunt voor de juridische regeling van het gebied vormt de huidige bestemmingsregeling en de aanvulling van de Raad van State op de twee punten waarvoor zij het huidige bestemmingsplan heeft vernietigd. De ontbrekende staat van inrichtingen is hiertoe bijgevoegd, evenals een maximum aan het toegestane aantal huisvestingsplaatsen. Naar aanleiding van voortschrijdende inzichten is ten behoeve van de gewenste flexibiliteit en afstemming op de voorgenomen reconstructie van de N-270 met realisering van een parallelweg de inrichtingsschets op ondergeschikte onderdelen aangepast. Middels een wijzigingsbevoegdheid kan de situering van de gietwaterbassins alsmede van enkele opgenomen insteekwegen en de voorziene aanpassing van de Nachtegaalweg worden gewijzigd. Daarnaast is de norm voor de toegestane lichtemissie licht verhoogd. Bovendien wordt oprichting van dienstwoningen niet meer toegestaan in het gebied.

### **41.Voorbereidingsbesluit**

Op basis van het gemeentelijk voorbereidingsbesluit mogen bouwvlakken van bestaande veehouderij bedrijven niet groter zijn dan 2,5 hectare. Hiertoe zijn een drietal bestaande agrarische bouwvlakken van dergelijke omvang, die nog niet in zijn geheel benut zijn, op maat verkleind. Dit

betreft de locaties Rijntjesdijk 7/9, Snoertsebaan 28 en Snoertsebaan ong.

### **42.Waterbergingsgebied Diesdonk**

Voor het reserveringsgebied waterberging Diesdonk is door het waterschap inmiddels een concretere begrenzing voorgesteld, waarmee het gebied benut zal gaan worden als waterbergingsgebied. Voor deze ontwikkeling is een aparte Mer-procedure doorlopen, die als bijlage (bijlage 14) aan het plan is toegevoegd. Betreffende gronden zijn conform de plansystematiek voorzien van de dubbelbestemming 'Waterstaat – Waterbergingsgebied'.

### **6.3. Locatiespecifieke planherzieningen**

De afgelopen jaren zijn een aantal afzonderlijke planherzieningen voor specifieke locaties doorlopen, die overeenkomstig in het nieuwe plan zijn opgenomen. Dit betreft:

#### *a. In werking getreden bestemmingsplannen*

- Ruimte-voor-ruimtewoning Griendtsveenseweg (Ruimte voor Ruimte woning);
- BiO-Woningen Korte Zeilkens (toevoeging burgerwoningen in kader van Buitengebied in Ontwikkeling);
- Liesselseweg 239 (toevoeging burgerwoningen in kader van Buitengebied in Ontwikkeling);
- Milhezerweg 74 (toevoeging burgerwoningen in kader van Buitengebied in Ontwikkeling);
- Oude Bakelseweg 26 (toevoeging burgerwoningen in kader van Buitengebied in Ontwikkeling).

### *b. In werking getreden wijzigingsplannen*

- Langstraat 134 (functiewijziging niet-agrarisch bedrijf);
- Moorveld 21 (vormverandering agrarisch bouwvlak);
- Raktseweg 8 (vormverandering agrarisch bouwvlak);
- Reigerbekweg ong. (functiewijziging agrarisch bedrijf naar recreatief bedrijf);
- Schooteindseweg 24 (vormverandering agrarisch bouwvlak);
- Voorpeelweg 29 (vormverandering agrarisch bouwvlak);
- Voortseweg 3 (uitbreiding agrarisch bouwvlak);
- Zonnewende 5 (vormverandering agrarisch bouwvlak).

### *c. Gedoogbeschikking*

De gemeente heeft op 20 maart 2012 een gedoogbeschikking afgegeven voor de realisering van een nieuwe gasleiding ter vervanging van een verouderde gasleiding. De gedoogbeschikking had tot doel om te voorkomen dat een onveilige situatie zou kunnen ontstaan. Het nieuwe tracé is in dit bestemmingsplan opgenomen en daarmee vastgelegd. In bijlage 2 is dit besluit met bijbehorende onderbouwing opgenomen.

*d. Particuliere verzoeken voor nieuwe ruimtelijke ontwikkelingen* Gedurende de voorbereiding van deze tweede herziening van het bestemmingsplan buitengebied zijn een aantal particuliere verzoeken ingediend met betrekking tot ruimtelijke ontwikkelingen in het

buitengebied. Voor ieder verzoek is door de gemeente een anterieure overeenkomst met de initiatiefnemer afgesloten (onder meer met betrekking tot de vereiste landschappelijke inpassing en ruimtelijke kwaliteitsverbetering) en een afzonderlijke ruimtelijke onderbouwing opgesteld. Deze onderbouwingen zijn als bijlage (bijlagen 3 t/m 11) bij de toelichting opgenomen. Het betreft navolgende locaties en ontwikkelingen:

- 1. Biesdeel 20: vormverandering van een grondgebonden agrarisch bedrijf, paardenhouderij ten behoeve van oprichting van een rijhal;
- 2. Hemelrijkseweg 17: vormverandering van agrarisch bouwvlak van 1,8 ha in landbouwontwikkelingsgebied ten behoeve van de oprichting van een bijproductenloods en een mestsilo van een gemengd agrarisch bedrijf;
- 3. Helmondsingel (ten oosten van oude MOB-complex): verschuiving bestemmingsvlak groencomposteringsbedrijf, inclusief noodzakelijke natuurcompensatie aan de Blokpostweg en herbegrenzing van de EHS; De provincie heeft op 21 januari 2014 ingestemd met deze voorgenomen herbegrenzing van de EHS.
- 4. Maasveld 4: VAB-ontwikkeling, functieverandering voormalig agrarisch bedrijf naar een agrarisch-technisch hulpbedrijf in verwevingsgebied;
- 5. Paardekopweg 2: VAB-ontwikkeling oprichting van 15 trekkershutten;
- 6. Snoertsebaan 36: vormverandering en vergroting agrarisch bouwvlak tot 1,5 ha, ten behoeve van de oprichting een werktuigenloods, aardappelloods en een tweetal mestsilo's van het grondgebonden agrarisch bedrijf
- 7. Strijpsebaan 5: vergroting agrarisch bouwvlak tot 1,5 ha ten behoeve van de oprichting van een nieuwe rundveestal en een tweetal sleufsilo's van het grondgebonden agrarisch bedrijf;
- 8. Voortseweg 3: vergroting agrarisch bouwvlak tot 2,5 ha in landbouwontwikkelingsgebied ten behoeve van de noodzakelijke uitbreiding van de verplaatste intensieve veehouderij;
- 9. Wittedijk 6: vergroting agrarisch bouwvlak tot 1,5 ha in verwevingsgebied ten behoeve van uitbreiding van bestaande varkenstallen van de intensieve veehouderij.

Met de einduitspraak van de Raad van State dd. 1 februari 2017 zijn de bestemmingen voor de locatie Wittedijk 6 vernietigd en maakt deze locatie derhalve geen onderdeel meer uit van dit bestemmingsplan.

### **7. MILIEU – PARAGRAAF**

Voor het bestemmingsplan Buitengebied zijn onder meer de volgende milieuaspecten relevant:

- geluid;
- geur;
- luchtkwaliteit;
- externe veiligheid.

Voor het merendeel van deze aspecten is specifiek beleid en regelgeving vastgesteld, maar er is ook sprake van een aanvullende werking ten opzichte van de ruimtelijke ordening. Zo kan het bestemmingsplan via de bestemmingskeuze aanwijzingen geven richting het milieubeleid. Andersom kan het milieubeleid richting geven aan de functietoedeling in het bestemmingsplan.

Als uitgangspunt voor het bestemmingsplan geldt dat geen strijdigheden (mogen) bestaan met de normen uit de betrokken milieuwetten waaronder de Wet milieubeheer, de Wet geluidhinder, de Wet geurhinder en veehouderij, het Besluit externe veiligheid inrichtingen en het binnenkort inwerking tredende Besluit externe veiligheid buisleidingen. Daarnaast wordt in het bestemmingsplan rekening gehouden met het relevante gemeentelijke milieubeleid.

Het bestemmingsplan buitengebied is conserverend van aard. Het bestemmingsplan voorziet ten opzichte van het vigerend bestemmingsplan (en overgenomen partiële planherzieningen) niet in nieuwe ontwikkelingen in directe zin, met uitzondering van de expliciet genoemde locatie-specifieke ontwikkelingen in paragraaf 6.3 onder d, waarvoor afzonderlijke ruimtelijke onderbouwingen zijn opgesteld, waarin de milieu effecten zijn afgewogen.

Het bestemmingsplan voorziet daarnaast in een aantal ontwikkelingen door middel van een omgevingsvergunningprocedure voor het afwijken van de bouw- of gebruiksregels, of wijzigingsprocedure (zoals vergroting van bouwvlakken etc.). Alvorens deze procedures kunnen worden geëffectueerd dient altijd door middel van onderzoek te worden aangetoond dat aan de vereiste (milieu)randvoorwaarden wordt voldaan.

### **7.1. Geluid**

Geluid kan een belasting van het woon-, werk- en recreatie- leefklimaat van de mens met zich meebrengen. Als geluidsgevoelige bestemmingen gelden in ieder geval woningen en woonwagenlocaties, scholen, ziekenhuizen, verpleeghuizen en andere gezondheidszorggebouwen met de daarbij behorende terreinen. In de natuur zijn met name zoogdieren gevoelig voor verstoring door geluid. Binnen de (verbaal in de regels

vastgelegde) geluidszoneringen is in principe geen plaats voor nieuwe geluidsgevoelige bestemmingen.

De Wet geluidhinder heeft als belangrijkste doel het bestrijden en voorkomen van geluidhinder. Op grond van de wet zijn verschillende vormen van geluidhinder te onderscheiden die directe raakvlakken hebben met de ruimtelijke ordening. Voor dit buitengebied is de regelgeving ten aanzien van wegverkeerslawaai van belang.

### Wegverkeerslawaai

Op grond van de Wet geluidhinder hebben alle wegen een geluidszone, tenzij sprake is van een woonerf (30 km/uur). Op grond van de wet mag de geluidbelasting op gevels van nieuw te realiseren woningen en andere geluidsgevoelige objecten niet hoger zijn dan de in de wet bepaalde normen. De wettelijke voorkeursgrenswaarde bij wegverkeerslawaai is daarbij 48 dB.

#### Railverkeerslawaai

Aan weerszijden van de spoorweg Eindhoven-Venlo, gelegen in het noorden van de gemeente Deurne, geldt een geluidszonering van 600 meter vanuit de buitenste spoorstaaf (als opgenomen in het *Besluit Geluidhinder art. 1.4*). De wettelijke voorkeursgrenswaarde bedraagt 55 dB.

### Toevoeging van woningen

Het plan voorziet niet in nieuwe ontwikkelingen binnen de 48 dB contour ten gevolge van wegverkeerslawaai en 55 dB contour ten gevolge van railverkeerslawaai. In het plan worden geen nieuwe woningen mogelijk gemaakt, ook niet buiten de geluidscontouren.

Bij woningsplitsing en nieuwvestiging van bedrijven met bedrijfswoning, dient beoordeeld te worden of deze woning binnen zones van wegen komt te liggen. Is dit het geval dan is een akoestisch onderzoek wegverkeerslawaai noodzakelijk.

In de Wet geluidhinder is onder meer bepaald dat de geluidbelasting op gevels van woningen en andere geluidsgevoelige objecten niet hoger mag zijn dan de in de wet bepaalde norm (wettelijke

voorkeursgrenswaarde) van 48 dB (wegverkeerslawaai) respectievelijk 55 dB (railverkeerslawaai).

Indien de geluidsbelasting boven de wettelijke voorkeursgrenswaarde uitkomt dient een procedure hogere grenswaarde te worden gevolgd. De maximaal te ontheffen geluidsbelasting bedraagt 53 dB en voor agrarisch dienstwoningen (boerderijen) 58 dB.

Hogere grenswaarden kunnen alleen bij een vaststelling, een herziening van een bestemmingsplan of bij een projectbesluit worden verkregen. Het bevoegd gezag hiervoor zijn Burgemeester en Wethouders van de gemeente Deurne. Wanneer blijkt dat een hogere grenswaarde benodigd

is, kan geen gebruik worden gemaakt van de omgevingsvergunning voor het afwijken van de bouw- of gebruiksregels, maar zal een (postzegel)bestemmingsplan of projectbesluit moeten worden. Bij het doorlopen van een wijzigingsbevoegdheid kan zo nodig een vaststelling hogere grenswaarde worden aangevraagd op grond van de Wet geluidhinder.

### Luchtverkeerslawaai

Binnen geluidbelaste gebieden gelden beperkingen inzake bebouwingsen gebruiksmogelijkheden van op te richten en reeds aanwezige gebouwen, overeenkomstig de luchtvaartwet. De geluidbelaste gebieden worden uitgedrukt in Kosten-eenheden, of wel Ke-zones. De meeste lawaaisoorten worden uitgedrukt in dB(A), maar voor de hinder van vliegtuigen wordt een andere maat gebruikt; de zogenaamde Kosteneenheid. Deze is genoemd naar de voorzitter van de commissie die de eenheid heeft ontwikkeld. Het getal komt overeen met het percentage ernstig gehinderden. Binnen de 35 Kosteneenheidlijn, zoals aangeduid op de verbeelding, geldt een verbod tot het realiseren van geluidgevoelige objecten. Dit betreft een kleine strook aan de noordelijke gemeentegrens bij natuurgebied de Bult tot aan de Milheezerweg, waarin enkele agrarische bedrijven zijn gelegen. Tussen de 35 en 40 Ke-lijn kunnen enkel dienstwoningen worden toegestaan.

### **7.2. Geur**

De Wet geurhinder en veehouderij (Wgv) vormt sinds 2007 het beoordelingskader voor geur (stank) bij de afgifte van omgevingsvergunningen voor veehouderijbedrijven. De wet stelt normen aan de geurbelasting van veehouderijen op geurgevoelige objecten en stelt minimale afstanden vast van veehouderijen tot geurgevoelige objecten.

Op grond van deze wet kunnen gemeenten een geurverordening opstellen waarin zij - binnen bepaalde wettelijke marges - hun eigen geurnormen stellen. Een gemeente die eigen geurbeleid wil voeren, moet daarvoor wel de huidige geursituatie in kaart brengen en een gebiedsvisie opstellen.

Nieuwe ontwikkelingen (met name uitbreiding van agrarische bedrijven, maar bijvoorbeeld ook realisering van nieuwe geurgevoelige objecten door woningsplitsing), mogen er niet toe leiden dat er vanuit het aspect geur een onaanvaardbaar woon- en leefklimaat gaat ontstaan. Hiervoor dient beoordeeld te worden wordt voldaan aan de normen en afstanden uit de gemeentelijke geurverordening (individueel en cumulatief).

### **7.3. Luchtkwaliteit**

Alle ontwikkelingen van de afgelopen jaren op het gebied van luchtkwaliteit hebben in 2007 geleid tot een aanpassing van de Wet milieubeheer op het gebied van de luchtkwaliteitseisen. Het Besluit en de Regeling "Niet In Betekenende Mate bijdrage" zijn in 2007 in werking getreden en het Besluit luchtkwaliteit 2005 is komen te vervallen. Deze wetswijziging brengt de volgende veranderingen met zich mee:

- Uitsluiting van het stand-still beginsel (zoals was opgenomen in het Besluit Luchtkwaliteit 2005). Het stand-still beginsel houdt in dat een situatie die voldoet aan de normen, toch niet mag verslechteren tot aan de norm. Uitsluiting van dit beginsel ten aanzien van luchtkwaliteit betekent dat de luchtkwaliteit mag worden 'opgevuld' tot aan de grenswaarde.
- Er komt een Nationaal Samenwerkingsprogramma Luchtkwaliteit (NSL) bij (dreigende) overschrijding grenswaarden. Het NSL is inmiddels vastgesteld en in werking getreden.
- Introductie van het principe 'Niet in betekenende mate verslechteren'; een verslechtering van de luchtkwaliteit is toegestaan, mits dit niet in betekende mate is. Hiervoor wordt een grens van 3% gehanteerd.

Op 22 maart 2013 is de regeling Nibm aangepast. Er zijn vier gebieden aangewezen (ten zuidoosten van Asten, ten noorden van Nederweert, tussen Barneveld, Lunteren, Renswoude en Scherpenzeel en het LOG ten oosten van Deurne) waarin oprichting of uitbreiding van veehouderijbedrijven begrensd zijn met de uitstoot van PM10. Aangewezen krachtens artikel 2, tweede lid, van het Besluit (Besluit niet in betekenende mate bijdragen (luchtkwaliteitseisen)) wordt de uitoefening van bevoegdheden ten aanzien van inrichtingen waarin landbouwhuisdieren worden gehouden en waarvan de emissie van zwevende deeltjes (PM ) vanuit de tot die inrichtingen behorende huisvestingssystemen, als bedoeld in artikel 1, eerste lid, van de Wet ammoniak en veehouderij, meer bedraagt dan 800 kg per jaar en die gelegen zijn in de in bijlage 5 opgenomen gebieden. Voor het onderhavige plan is dit gebied in onderstaande afbeelding weergegeven.

Omdat het bestemmingsplan buitengebied in hoofdzaak een conserverend plan is - waarin uitsluitend op perceelsniveau ontwikkelingen worden toegestaan - is in het kader van het plan geen nader onderzoek op het gebied van de luchtkwaliteit noodzakelijk. Wel geldt dat evt. wijzigingsplannen niet op voorhand onuitvoerbaar mogen zijn in relatie tot de geldende luchtkwaliteitseisen.

Grotere uitbreidingen van agrarische bedrijven (bij wijziging) zullen alvorens gerealiseerd te kunnen worden, getoetst moeten worden op het aspect luchtkwaliteit.

### **7.4. Externe veiligheid**

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke mogelijkheden.

Binnen het plangebied van dit bestemmingsplan buitengebied zijn de volgende aspecten aan de orde:

- Buisleidingen;
- LPG-tankstations en overige risicovolle inrichtingen;
- Transport gevaarlijke stoffen over het spoor en de weg.

### *Beleid*

In Nederland worden twee maten gehanteerd voor externe veiligheidsrisico's, namelijk het plaatsgebonden risico5 en het groepsrisico6 .

Voor de beoordeling van risico's van transport van gevaarlijke stoffen is de circulaire 'Risiconormering vervoer gevaarlijke stoffen' (RNVGS) van 1 januari 2010 richtinggevend. In deze circulaire wordt zoveel mogelijk aangesloten bij het beleid zoals verwoord in het Besluit externe veiligheid inrichtingen. Op dit moment is een Besluit transport externe veiligheid (Btev) in voorbereiding.

Het Besluit externe veiligheid inrichtingen (Bevi) legt veiligheidsnormen op aan bedrijven die een risico vormen voor personen buiten het bedrijfsterrein, bijvoorbeeld rondom chemische fabrieken, LPGtankstations en spoorwegemplacementen. Het besluit verplicht gemeenten en provincies wettelijk vanaf de inwerkingtreding van het besluit bij het verlenen van omgevingsvergunningen en het maken van bestemmingsplannen met externe veiligheid rekening te houden. Het besluit is - op enkele onderdelen na - op 27 oktober 2004 in werking getreden. Bij het besluit is eveneens de Regeling Externe Veiligheid Inrichtingen (Revi) in werking getreden

Op 1 januari 2011 is het Besluit externe veiligheid buisleidingen (Bevb) inwerking getreden. Dit besluit inclusief de bijbehorende regeling (Revb) heeft betrekking op hogedruk aardgastransportleidingen (werkdruk hoger dan 16 bar), transportleidingen voor brandbare vloeistoffen (olie en

olieproducten). Deze brandbare vloeistoffen zijn onderverdeeld in drie categorieën: K1-vloeistoffen zijn licht ontvlambaar (bijvoorbeeld benzine); K2-vloeistoffen zijn ontvlambaar (bijvoorbeeld kerosine); K3-vloeistoffen zijn minder goed ontvlambaar (bijvoorbeeld gasolie) en transportleidingen voor overige gevaarlijke stoffen. Daarnaast gaat het om ongeveer 2.000 km leidingen voor overige gassen zoals koolstofdioxide, ethyleen, chloor etc. Het Bevb sluit aan bij het Bevi.

<sup>5</sup> is de kans per jaar dat een persoon die onafgebroken en onbeschermd op een bepaalde plaats verblijft, komt te overlijden als rechtstreeks gevolg van een ongewoon voorval met gevaarlijke stoffen. Daarbij is de omvang van het risico een functie van de afstand waarbij meestal geldt: hoe groter de afstand, des te kleiner het risico.

<sup>6</sup> Ten aanzien van het groepsrisico (GR) is een oriënterende waarde vastgelegd. Deze wordt uitgedrukt in de kans dat per jaar een groep van 10, 100 of 1000 personen overlijden als rechtstreeks gevolg van hun aanwezigheid in het invloedsgebied van een inrichting of transportroute en een ongewoon voorval binnen die inrichting of op die transportroute waarbij een gevaarlijke stof betrokken is

### *Plangebied*

Zoals in de paragraaf aanleiding is aangegeven is de basis van dit bestemmingsplan een reparatieplan (digitaliseren van het vastgestelde bestemmingsplan Buitengebied) en de actualisering aan de huidige wetgeving. De gewijzigde wetgeving in deze periode betreft onder andere de Circulaire RNVGS en het Bevb.

Aan de hand van de provinciale risicokaart zijn de risicobronnen weergegeven.

Uit de afbeelding blijken de volgende risicobronnen aanwezig:

- hogedruk aardgastransportleidingen (L3, L4 en L5);
- transportleidingen voor brandbare vloeistoffen (L1 en L2);
- doorgaande wegen (A67 en N270);
- spoorlijn.

Verder zijn er een LPG-tankstations (valt onder het Bevi), een tweetal overige risicovolle inrichtingen en propaantanks (valt onder het Activiteitenbesluit). De LPG-tankstations zijn met rode driehoekjes weergegeven, de propaantanks met rode bolletjes.

### *Hogedruk aardgastransportleidingen*

In het plangebied zijn drie hogedruk aardgastransportleidingen aanwezig en een voorgenomen aanleg van een vierde leiding. In onderstaand overzicht zijn de karakteristieken weergegeven.

| Leidingnr.   | Max. werkdruk | diameter | invloedsgebied |
|--------------|---------------|----------|----------------|
| (L3) A585    | 66,2 bar      | 1067 mm  | 490 m          |
| (L4) Z-41-16 | 40 bar        | 219 mm   | 95 m           |
| (L5) Z-41-18 | 40 bar        | 159 mm   | 70 m           |
| Z-541-25*    | 40 bar        | 168 mm   | 70 m           |

* nieuwe leiding tussen Deurne en Milheeze

In onderstaande afbeelding is deze leiding weergegeven.

De belemmeringenstrook voor alle leidingen met een werkdruk tot en met 40 bar, bedraagt 4 meter aan weerszijden van de hart van de leiding. Voor een hogere werkdruk bedraagt de belemmeringenstrook 5 meter. De belemmeringenstrook is op de verbeelding opgenomen. Voor alle leidingen geldt dat de 10-6/jr plaatsgebonden risicocontour (prcontour) binnen de leiding valt.

De milieudienst SRE heeft voor de bestaande leidingen een kwantitatieve risicoanalyse verricht (20121102). Uit het onderzoek blijkt dat er geen overschrijding is van de oriëntatiewaarde en in de gemeente Deurne geen groepsrisico-aandachtsgebied is. Door de Kema is een Kwantitatieve Risicotoetsing gastransportleiding Z-541-25 Deurne – Milheeze gemaakt (66910148-GCS 11-R52150, Groningen 7 juli 2011). Uit de groepsrisicoberekening blijkt dat de overschrijdingsfactor van het groepsrisico voor iedere kilometer van de leiding gelijk is aan 0. De

verklaring hiervoor is dat er geen enkele kilometer van de leiding is waar 10 of meer personen in de nabijheid verblijven.

Het onderhavige bestemmingsplan maakt geen nieuwe ruimtelijke plannen mogelijk anders dan reeds al vigerend mogelijk was. Hierdoor kan geconcludeerd worden dat er geen belemmeringen zijn voor dit aspect.

### *Transportleidingen voor brandbare vloeistoffen*

In het plangebied zijn twee hogedruk transportleidingen voor brandbare vloeistoffen aanwezig voor K1-producten. In onderstaand overzicht zijn de karakteristieken weergegeven.

| Leidingnr.    | Max. werkdruk | Diameter | Invloedsgebied | Prcontour |
|---------------|---------------|----------|----------------|-----------|
| L1 (2022700)  | 62 bar        | 24 inch  | 40 m           | 23,6 m    |
| L2 (20229900) | 43 bar        | 36 inch  | 45 m           | 45,2 m    |

L1 betreft een olieproductenleiding Pernis – Venlo, leidingeigenaar Rotterdam-Rijn Pijpleidingmaatschappij.

L2 betreft een ruwe olie leiding Europoort – Venlo, leidingeigenaar Rotterdam-Rijn Pijpleidingmaatschappij.

Door de milieudienst SRE is een groepsrisicoberekering gemaakt Buisleidingen met aardolieproducten in Deurne – Groepsrisico, d.d. 28- 11-2012, rap.nr. 505172). Uit de rapportage blijkt dat: '*Het groepsrisico van de RRP-buisleidingen voor het vervoer van ruwe olie en olieproducten, in de gemeente Deurne is met de huidige bebouwing niet aanwezig. Er zijn niet meer dan tien (mogelijke) dodelijke slachtoffers als de leiding breekt en een plasbrand ontstaat.*

*De buisleidingen van RRP leiden niet tot belemmeringen voor de ruimtelijke ontwikkeling. Wel moet bij ruimtelijke plannen binnen het invloedsgebied (45 resp. 40 meter), conform artikel 12 van het Besluit externe veiligheid buisleidingen, de eventuele toename van het groepsrisico worden bepaald en maatregelen ter verbetering van de bestrijdbaarheid en/of de zelfredzaamheid worden overwogen.*

#### *Aanbeveling*

*Wij adviseren om, in overleg met de Veiligheidsregio Brabant-Zuidoost, een beoordelingskader te ontwikkelen om te hanteren bij ruimtelijke plannen rond de RRP-buisleidingen. Nu het groepsrisico verwaarloosbaar is, kunnen wellicht algemene afspraken worden gemaakt over de beschikbaarheid van bluswater, de bereikbaarheid en de benodigde zelfredzaamheid van personen.'*

#### *LPG-tankstations*

In het bestemmingsplan en overlappend met het invloedsgebied zijn er vier LPG-tankstations relevant.

Het LPG-tankstation gelegen aan de Helmondsingel, is gelegen buiten het plangebied, maar kent wel met de 10-6/jr prcontour een overlap met plangebied. Binnen de 10-6/jr prcontour liggen geen kwetsbare of beperkt kwetsbare objecten. Er liggen ook geen objecten binnen het invloedsgebied.

Het LPG-tankstation gelegen aan de Vlierdenseweg, is gelegen buiten het plangebied, maar kent wel met de 10-6/jr prcontour een overlap met plangebied. Binnen de 10-6/jr prcontour ligt alleen een bijgebouw. Er ligt binnen het invloedsgebied één woning.

Het LPG-tankstation gelegen ten zuiden van de autosnelweg A67 aan de Helmondsingel, is gelegen binnen het plangebied. Binnen de 10-6/jr prcontour liggen geen kwetsbare of beperkt kwetsbare objecten. Er liggen ook geen objecten binnen het invloedsgebied.

Het LPG-tankstation gelegen aan de Schansweg, is gelegen binnen het plangebied. Binnen de 10-6/jr prcontour liggen geen kwetsbare of beperkt kwetsbare objecten. Daar de LPG-tank bovengronds is gelegen, bedraagt de 10-6/jr prcontour 120 meter. Er liggen ook geen objecten binnen het invloedsgebied.

Voor de LPG-tankstations die gelegen zijn binnen het plangebied, bedraagt het groepsrisico 0 maal de oriënterende waarde. Binnen de invloedsgebieden in het plangebied worden geen nieuwe ruimtelijke ontwikkelingen mogelijk gemaakt.

### *Overige risicovolle bedrijven*

### Driessen Vlierden Transport BV

Driessen Groep, gevestigd aan de Voltstraat 5 te Deurne, is een inrichting voor het bewerken van food, feed en technische producten. Driessen Groep verzorgt ompak, meng- en maalwerkzaamheden vanuit iedere verpakkingsvorm naar elke willekeurige andere verpakking. Driessen Groep heeft vergunning voor drie PGS15-hallen, waar gevaarlijke stoffen zijn opgeslagen. Dergelijke opslagen kunnen risico's voor de directe omgeving inhouden.

In het kader van de vergunningsaanvraag is een kwalitatieve risicoanalyse (QRA) opgesteld. Uit de risicoanalyse volgt dat geen sprake is van een PR 10-6 contour, waardoor het plaatsgebonden risico geen belemmeringen levert voor het bestemmingsplan. Verder blijkt uit de berekening dat het groepsrisico aanzienlijk lager is dan de

oriëntatiewaarde (circa factor 10.000). Op basis van de risicoanalyse wordt verder geconcludeerd dat het bestemmingsplan ver buiten de 10-8 contour van de inrichting is gelegen (zie onderstaande afbeelding, bron: Driessen Logistics B.V. /Kwantitatieve Risico Analyse BR/TR/MvdW/RV-1185) en derhalve niet of nauwelijks een relevante invloed heeft op het groepsrisico. Daarnaast is het bestemmingsplan conserverend van aard.

PR-contouren Driessen (rood PR 10-6, geel PR 10-7, groen PR 10-8)

### Edco Eindhoven BV

Edco, gevestigd aan der Helmondsingel 139 te Deurne, is een internationale handelsonderneming. Het assortiment bestaat uit onder andere huishoud-, elektra-, tuin-, fiets-, sport- en seizoensartikelen, speelgoed, gereedschap, auto- en truckaccessoires en licentieartikelen. Daarnaast heeft Edco vergunning voor vier PGS15 opslaghallen, expeditiehal en consolidatieruimtes waar gevaarlijke stoffen zijn opgeslagen.

In het kader van de vergunningsaanvraag is een kwalitatieve risicoanalyse (QRA) opgesteld. Uit de risicoanalyse volgt dat geen sprake is van een PR 10-6 contour, waardoor het plaatsgebonden risico geen belemmeringen levert voor het bestemmingsplan. Verder blijkt uit de berekening dat er geen sprake is van een groepsrisico omdat het aantal slachtoffers bij een calamiteit beperkt blijft tot minder dan 10. Dit betekent dat in deze situatie geen verantwoordingsplicht geldt.

### *Propaantanks*

Binnen het plangebied liggen 30 bedrijven met een propaantank. De inhoud varieert van 3 m3 tot 24 m3 en zijn voornamelijk bij agrarische bedrijven gelegen.

De afstanden voor propaantanks ten aanzien van woningen en (beperkt) kwetsbare objecten zijn opgenomen in 3.27 en 3.28 van het activiteitenbesluit. In het kader van goede ruimtelijke ordening dient hiermee rekening te worden gehouden bij realisering van (beperkt) kwetsbare objecten in de nabijheid van propaantanks.

Ligging t.o.v. buiten de inrichting gelegen kwetsbare en beperkt kwetsbare objecten (art.3.28, lid 1)

| Propaanreservoir    | Bevoorrading.   |                      |
|---------------------|-----------------|----------------------|
|                     | t/m 5x per jaar | meer dan 5x per jaar |
| t/m 5 m3            | 10 meter        | 20 meter             |
| > 5 m3<br>t/m 13 m3 | 15 meter        | 25 meter             |

In de tabel is onderscheid gemaakt tussen een bevoorrading van maximaal 5 keer per jaar wat overeenkomt met huishoudelijk gebruik en een bevoorrading van meer dan 5 keer per jaar wat overeenkomt met bedrijfsmatig gebruik.

Het invloedsgebied bedraagt 105 meter.

Uit de provinciale risicokaart blijkt dat er voor de propaantanks van 17 m3 en meer een 10-6/jr prcontour van 20 meter te bedragen.

### *Transport gevaarlijke stoffen over het spoor en de weg*

Van toepassing is de circulaire Risiconormering vervoer gevaarlijke stoffen. Uit bijlage 2 behorende bij deze circulaire blijkt dat de veiligheidszone (10-6/jr prcontour) voor het wegvak A67 afrit Asten en afrit Helden 32 meter bedraagt. De veiligheidszone valt buiten de weg en kent een overlap met twee beperkt kwetsbare objecten, Horstenweg 5 en de Neerkantseweg 60a. Langs de autosnelweg ligt een plasbrandaandachtsgebied van 30 meter uit de kant van de weg. Binnen 200 meter uit de as van de beide wegen worden geen nieuwe ruimtelijke ontwikkelingen mogelijk gemaakt waardoor het aantal aanwezigen toe zal nemen.

Van toepassing is de circulaire Risiconormering vervoer gevaarlijke stoffen. Uit bijlage 2 behorende bij deze circulaire blijkt dat de veiligheidszone (10-6/jr prcontour) voor het baanvak Eindhoven Oost – Station Blerick 0 meter uit de as van de spoorlijn. De spoorlijn heeft geen plasbrandaandachtsgebied.

Verder wordt ook niet de 0,1 maal de oriënterende waarde van het groepsrisico overschreden. Het groepsrisico zal door het onderhavige bestemmingsplan niet toenemen.

#### *Verantwoording groepsrisico*

Met het voorliggende bestemmingsplan wordt het geldende bestemmingsplan gedigitaliseerd conform de huidige normen. Het bestemmingsplan is gericht op het beheer en de conservering van de bestaande ruimtelijke situatie. Er vinden geen nieuwe ontwikkelingen plaats binnen het invloedsgebied van bestaande risicobronnen. Uit onderzoeken in het stedelijk gebied blijkt dat het groepsrisico voor het spoor en de weg ver onder de oriëntatiewaarde is gelegen. Daarnaast gaat het hier om een conserverend bestemmingsplan. Het plan heeft geen relevante invloed op de hoogte van het groepsrisico. Dit betekent dat in deze situatie voor het groepsrisico geen verantwoordingsplicht geldt. Dit geldt ook voor de aardolietransportleidingen, de inrichting aan de Helmondseweg 139 en de aardgastransportleiding Z-541-25, aangezien uit de onderzoeken blijkt dat voor deze risicobronnen geen groepsrisico aanwezig is.

### *Advies veiligheidsregio/regionale brandweer*

Het ontwerpbestemmingsplan is voor advies voorgelegd aan de VeiligheidsRegio Brabant-Zuidoost. Dit advies is op 9 juli 2013 ontvangen en als bijlage toegevoegd aan dit plan. Het betreft geen inhoudelijke reactie. Burgemeester en wethouders van Deurne zullen rekening houden met het advies en het advies vertalen naar concrete maatregelen op de momenten waarop dit aan de orde is.

#### *Aanvaarding restrisico*

Ondanks het feit dat de externe veiligheid met betrekking tot het beoogde plan voldoet aan de daaraan te stellen eisen op het gebied van het plaatsgebonden risico (met uitzondering van een bestaand knelpunt Hemelrijkseweg 28) en geen sprake is van een toename van het groepsrisico kunnen risico's nooit voor 100% worden weggenomen. Ook na het nemen van veiligheidsverhogende maatregelen, zoals het plaatsen van brandkranen in het buitengebied, zal een restrisico blijven bestaan.

Burgemeester en wethouders van Deurne zijn van mening dat ondanks de niet optimale primaire bluswatervoorziening sprake is van een aanvaardbaar niveau van veiligheid gelet op de kans op een ramp versus de goede zelfredzaamheid en bereikbaarheid. Derhalve wordt het restrisico acceptabel geacht.

### **7.5. Plan-MER**

#### *Algemeen*

Met dit nieuwe bestemmingsplan wordt de omvang van bestaande bouwvlakken en de mogelijkheid voor uitbreiding voor veehouderijen opnieuw vastgelegd. Omdat hiermee juridisch het vestigingsbeleid voor intensieve veehouderijen opnieuw wordt bepaald, kan het bestemmingsplan het toetsingskader vormen voor latere m.e.r.- (beoordelings)plichtige projecten, zoals bijvoorbeeld het uitbreiden van een intensieve veehouderij voor het fokken, mesten of houden van meer dan 60.000 hennen of meer dan 3000 mestvarkens (zie m.e.r.-drempel in categorie C.14 van de bijlage bij het Besluit m.e.r.). Het bestemmingsplan is hierdoor plan-MER - plichtig.

Daarnaast ligt in de gemeente Deurne het Natura 2000-gebied Deurnsche Peel en Mariapeel. Activiteiten waarvoor het bestemmingsplan een kader schept kunnen mogelijk significante gevolgen hebben voor Deurnsche Peel en Mariapeel. Daarom is een passende beoordeling nodig, deze dient te worden opgenomen in de plan-MER.

Zowel de discussies over stikstofbelasting van Natura 2000-gebieden als de discussies rondom megastallen maken het belangrijk dat een zorgvuldige en transparante afweging wordt gemaakt waarbij de milieuaspecten een duidelijke plaats in het proces hebben.

De plan-MER heeft tot doel de milieueffecten van de in het plan geboden uitbreidingsmogelijkheden van agrarische activiteiten en het legaliseren van het motorcrossterrein in beeld te brengen. De resultaten van het onderzoek naar de milieueffecten zijn gebruikt als nadere onderbouwing bij het opstellen van de regels in het voorliggende bestemmingsplan buitengebied.

### *plan-MER Deurne*

Met het opstellen van de plan-MER wordt beoogd om de milieuruimte te bepalen, die in het plangebied aanwezig is (bv voor uitbreiding agrarische bedrijven). Hiertoe zijn drie alternatieven in beeld gebracht, die de bandbreedte van de milieugebruiksruimte inzichtelijk maken:

- 1. alternatief 1: het voornemen van de gemeente: maximale benutting van de milieuruimte binnen de nieuwe beleidsregels van het (ontwerp) bestemmingsplan;
- 2. alternatief 2: het vigerend bestemmingsplan: maximale benutting van de milieuruimte binnen regels van het huidige bestemmingsplan (bestemmingsplan Buitengebied 2007, gedeeltelijk herzien in 2010);

- 3. behoudend alternatief: dit betreft een stand-still, waarbij wordt uitgegaan van de huidige situatie. Nog onvolledig ingevulde milieuvergunningen kunnen in dit alternatief niet verder worden benut. Uitbreidingen (ook binnen het bouwvlak) zijn niet mogelijk.
Van bovenstaande drie alternatieven zijn de milieu-effecten ten opzichte van de referentiesituatie (huidige situatie, inclusief autonome ontwikkeling tot het jaar 2023) en de wettelijke normen beoordeeld. Uit deze beoordeling kan het navolgende worden geconcludeerd:

Alternatief 1 wordt neutraal tot licht negatief beoordeeld ten opzichte van de referentie. Dit komt met name doordat er in alternatief 1 groei van agrarische bedrijven mogelijk is. Over het algemeen wordt geoordeeld dat de maatregelen zoals opgenomen in het ontwerpbestemmingsplan voldoende zijn om negatieve effecten te voorkomen. Voor enkele aspecten wordt geoordeeld dat de mitigerende maatregelen onvoldoende zijn vastgelegd.

Alternatief 2 wordt negatief beoordeeld ten opzichte van de referentie. De groei in alternatief 2 is groter dan in alternatief 1, en er zijn minder mitigerende maatregelen vastgelegd.

Alternatief 3 wordt neutraal tot positief beoordeeld ten opzichte van de referentie. In dit alternatief is geen groei mogelijk. De milieusituatie verbetert licht omdat er enkele bedrijven stoppen.

De gemeente heeft op basis van de effectbeoordeling besloten dat alternatief 1 het voorkeursalternatief is dat wordt opgenomen in het bestemmingsplan. Alternatief 3 (waarbij geen enkele uitbreiding meer wordt toegestaan) is niet in lijn met het beleid van de gemeente en de visie van de gemeente Deurne op haar buitengebied.

Met het voorkeursalternatief wordt een sterke vermindering van het (potentieel) areaal aan bouwvlak intensieve veehouderij binnen de gemeente gerealiseerd. Door de inperking van de omschakelings- en uitbreidingsmogelijkheden wordt met de regeling in het nieuwe bestemmingsplan een afname van bijna 35% gerealiseerd van de mogelijkheden ten opzichte van de mogelijkheden in het huidig geldende plan (reeds gecorrigeerd met beperkingen die de Verordening Ruimte sinds 2011 opgelegd).

### *Mitigerende maatregelen*

### Geur

Toename in geurbelasting wordt getemperd door vergunningverlening. Desondanks blijven knelpunten bestaan doordat bij vergunningverlening

alleen naar individuele bedrijven wordt gekeken en niet cumulatief in samenhang met nabijgelegen bedrijven. Mogelijke knelpunten door cumulatieve geurbelasting moeten in het bestemmingsplan worden opgelost. Hiervoor is in het bestemmingsplan de bepaling opgenomen dat er geen onevenredige aantasting plaatsvindt van de in geding zijnde belangen, waaronder die van de omwonenden. Uitbreiding dient aan deze bepaling door de gemeente getoetst te worden.

### Fijn stof

Door het toepassen van technieken kan de fijnstofemissie worden beperkt waardoor uitbreidingen wat betreft fijn stof mogelijk zijn. Overschrijding van wettelijke grenswaarden voor fijn stof (PM10) door uitbreiding van stallen is in de praktijk uitgesloten, aangezien dan geen vergunning in het kader van de Wet algemene bepalingen omgevingsrecht (Wabo) kan worden afgegeven. Omdat de fijnstofemissie van veehouderijen al wordt ingeperkt door de sectorale regelgeving die hiervoor geldt (Wet Milieubeheer) is het niet noodzakelijk om hier in het bestemmingsplan nadere beperkingen te stellen.

### Landschap / ruimtelijke kwaliteit

Vanuit landschappelijk oogpunt en ruimtelijke kwaliteit worden eisen gesteld aan de uitbreiding van bedrijven. Bij nieuwe ruimtelijke ontwikkelingen geldt een rood-met-groen verplichting, waarmee kwaliteitseisen worden gesteld aan bebouwingsuitbreidingen. Hiermee wordt verstoring van het landschap door de bouw van nieuwe bebouwing grotendeels voorkomen.

### Grondwater

Beïnvloeding van de grondwaterstanden en –stromen wordt in de praktijk voorkomen. Het opvangen, bergen en infiltreren van schoon hemelwater is in alle gevallen verplicht. Hierdoor heeft extra verharding geen invloed op het grondwater.

### Natuur- en landschapselementen

Landschappelijke of natuurwetenschappelijke waardevolle elementen zijn bestemd als 'Bos' of 'Natuur'. Ter bescherming van waardevolle landschapselementen zoals houtwallen, bosschages en poelen is een omgevingsvergunningstelsel opgenomen. Om te voorkomen dat de huidige hydrologische situatie van hydrologisch kwetsbare natuurgebieden verslechterd is een beschermingszone van 500 meter opgenomen. Deze beschermingszone geldt ook voor de Limburgse TOPgebieden, waaronder de Heidse Peel.

### Cultuurhistorisch / aardkundig waardevolle gebieden

Voor cultuurhistorisch en aardkundig waardevolle gebieden is in het bestemmingsplan met betrekking tot bodemingrepen een omgevingsvergunnignstelsel voor werken en/of werkzaamheden

opgenomen, waarmee de bescherming van de aanwezige waarden gewaarborgd wordt.

#### Archeologie

Cf gemeentelijk archeologisch beleid mogen geen verstoringen, beschadigingen of vernielingen van het archeologisch bodemarchief worden aangebracht zonder of in afwijking van een door het college van burgemeester en wethouders verleende omgevingsvergunning.

#### *Passende beoordeling*

Vervolgens is voor alternatief 1 (het voorkeursalternatief) een zogeheten wettelijk verplichte 'Passende beoordeling' uitgevoerd. Uit deze passende beoordeling kan worden geconcludeerd dat de stikstofdepositie in dit alternatief in een aantal delen van het plangebied ten opzichte van de referentiesituatie af zal nemen. In het noordoosten van het plangebied vermindert de stikstofdepositie met meer dan 25 mol/ha/jaar. In het Natura 2000-gebied Deurnsche Peel en Mariapeel zal echter de stikstofdepositie ten opzichte van de referentie-situatie toenemen. Dit kan significante gevolgen hebben voor de instandhoudingsdoelstellingen van het habitattype hoogvenen. Ook in verder weg gelegen Natura 2000 gebieden, zoals Maasduinen is de toename van stikstof nog significant.

### Mitigerende maatregelen stikstof

Aangezien binnen de mogelijkheden van het (ontwerp)bestemmingsplan mogelijk significante effecten op de omliggende Natura 2000-gebieden niet zijn uit te sluiten, moeten in de regels van het definitieve bestemmingsplan nadere voorwaarden worden opgenomen waardoor toename van stikstof op de Natura 2000-gebieden kan worden uitgesloten.

In de regels van het (ontwerp)bestemmingsplan is opgenomen dat uitbreiding van veehouderijen alleen kan worden toegestaan onder de voorwaarde dat de activiteiten geen significante negatieve effecten hebben op Natura 2000-gebieden. Het inzetten van mitigerende maatregelen is maatwerk en dient bij moet per uitbreiding worden beoordeeld.

Door het anders bestemmen van bestaande planologische groeiruimte van agrarische bouwvlakken kan de gemeente Deurne wat betreft stikstofdepositie, ruimte creëren. De ruimte die wordt gecreëerd wanneer een bedrijf nabij een Natura 2000-gebied stopt, kan via saldering ten goede komen aan een ander bedrijf. De ontstane ruimte wordt evenwel beschikbaar gesteld aan de provinciale depositiebank en komt dus niet exclusief beschikbaar voor de gemeente Deurne. De ligging van veehouderijen ten opzichte van Natura 2000-gebieden is bepalend voor de mogelijkheden van saldering. Hoe dichter een veehouderij bij een

Natura 2000-gebied ligt, hoe meer de ammoniakemissie van dit bedrijf van invloed is op de stikstofdepositie in dat Natura 2000-gebied. Dit wordt per situatie beoordeeld door de gemeente.

Daarnaast kan op het bedrijf zelf uitstoot van stikstof worden beperkt door emissie-arme stalsystemen in te zetten. Indien bij uitbreiding van veehouderijbedrijven in het voorkeursalternatief best beschikbare technieken (BBT++) worden toegepast om de stikstofdepositie te reduceren (conform de streefemissies in de provinciale Verordening Stikstof en Natura 2000) vermindert de stikstofdepositie van het plangebied met bijna 30% ten opzichte van de referentie. Dit betekent ook een afname van stikstofdepositie in de daarvoor gevoelige gebieden en daarmee een verbetering van de referentie.

De stikstofverordening van de provincie Noord-Brabant waarborgt dat bij het bouwen van nieuwe stallen c.q. het op wezenlijke onderdelen wijzigen van bestaande stallen wordt voldaan aan NH3 emissie-eisen die strenger zijn dan de eisen uit de AMvB Huisvesting.

### *Conclusie*

Uit bovenstaande kan worden geconcludeerd dat het aannemelijk is dat de planologische ruimte die het bestemmingsplan biedt voor uitbreiding van agrarische bedrijven kan worden benut. Voorwaarde voor de uitvoerbaarheid is dat wordt ingezet op emissiearme stalsystemen (conform Verordening Stikstof en Natura 2000 van de provincie).

#### *Leemten in kennis*

De in dit MER geboden informatie levert een goede basis voor de verdere besluitvorming, maar de volgende leemte in kennis bestaat nog: Het is niet mogelijk om met zekerheid een beoordeling te maken over de relatie tussen intensieve veehouderij en gezondheid. Er is geen landelijk veilige minimumafstand te bepalen tussen veehouderijbedrijven en woningen.

Geur van veehouderijen is bepalend voor de beleving van gezondheid. Bepalend voor het gezondheidsaspect is met name de overdracht van zoönosen. Een zoönose is een infectieziekte die kan worden overgedragen van dieren op mensen. Afstand (nabijheid) kan hierbij een rol spelen. Bij het aspect "goed woon- en leefklimaat" wordt mede de toetsing aan gezondheidsaspecten begrepen. In die zin speelt gezondheid een rol bij de toetsing van de aanvaardbaarheid van een functie; objectieve criteria zijn hiervoor echter niet te benoemen. VNG wil een overleg met provincies en rijk om het advies verder uit te werken en te komen tot een oplossing en/of een handreiking.

### *Aanvulling plan-MER*

De plan-MER heeft tezamen met het ontwerp bestemmingsplan Buitengebied tweede reparatie herziening ter inzage gelegen en is daarnaast voor advies voorgelegd aan de commissie voor de milieueffectrapportage (Cmer). De Cmer heeft op 6 augustus 2013 een definitief advies uitgebracht. Naar aanleiding van dit advies is een aanvulling op het plan-MER geschreven.

In de aanvulling van de plan-MER zijn naar aanleiding van het advies van de Cmer de berekeningen voor het voorkeursalternatief voor stikstof, fijn stof en geur opnieuw uitgevoerd op basis van aanvullende gegevens. Hierbij is beleidsaanpassing in de Vr (d.d. 22 maart 2013) met betrekking tot de maximaal toegestane bouwvlakgrootte van 1,5 ha voor grondgebonden bedrijven meegenomen en de in maart van dit jaar bijgestelde achtergrondconcentraties voor fijn stof. De berekeningen zijn hiermee conform de meest recente wet- en regelgeving. Daarnaast is in de aanvulling plan-MER ook gelet op de gevolgen voor het Beschermd natuurmonument Dommelbeemden en de voor stikstofdepositie gevoelige EHS-gebieden. Bovendien is een beschrijving opgenomen over de effecten van het bestemmingsplan op de ecologische ambities van de gemeente, met name met betrekking tot de knoflookpad. In de aanvulling is tevens nader ingegaan op de risico's voor de volksgezondheid.

### Conclusies aanvullende plan-MER

De aanvullende berekeningen voor stikstof, fijn stof en geur hebben geleid tot een wijziging in de stikstofdepositie, fijnstofconcentratie en geurbelasting. Zo is als gevolg van het voorkeursalternatief de stikstofdepositie in het definitieve voorkeursalternatief lager dan in eerste instantie berekend, doordat de maximale uitbreiding van grondgebonden agrarische bedrijven is beperkt tot 1,5 ha. Er is echter nog steeds sprake van een toename ten opzichte van de referentie. De aanvullende berekeningen voor stikstof, fijn stof en geur hebben niet geleid tot een wijziging in de beoordelingen en conclusies uit het MER. Ook de conclusie voor het voorkeursalternatief uit de passende beoordeling van het MER blijft ongewijzigd. Het voorkeursalternatief kan bij maximale invulling leiden voor toename van stikstofdepositie in het Natura 2000 gebied Deurnsche peel en Mariapeel en is daarmee in strijd met de Natuurbeschermingswet (alsmede Wet ammoniak en veehouderij en het provinciale beleid).

Het voorkeursalternatief heeft mogelijk negatieve effecten op de volksgezondheid. Er is echter (nog) geen wettelijk beleids- en toetsingskader. De conclusies uit de in het verleden uitgevoerde onderzoeken zijn niet eenduidig. Beoordeling van de effecten van het voorkeursalternatief op gezondheid zijn om die reden niet goed mogelijk.

Om te voldoen aan de geldende wet- en regelgeving worden bij uitbreiding van agrarische bedrijven (zowel binnen bestaande stallen als bij de bouw van nieuwe stallen) in veel gevallen luchtwassers geplaatst. Deze luchtwassers kunnen fijn stof, geur en/of ammoniak uit de stallucht filteren. Met het filteren van de lucht wordt ook de uitstoot van bacteriën, zoönosen en dergelijke uit de lucht gefilterd. In het MER is nagegaan hoeveel ammoniakreductie kan worden bereikt door het toepassen van Best beschikbare stalsystemen (BBT+). Gebleken is dat een aanzienlijke reductie mogelijk is. Een groot deel van de veehouderijbedrijven in de gemeente Deurne werkt (nog) met oudere staltechnieken. Door het toepassen van nieuwere technieken kan meer stallucht worden gefilterd en de emissie van stoffen en ziektekiemen wordt beperkt.

### Uitvoerbaarheid

Om de strijdigheid van het bestemmingsplan met de Natuurbeschermingswet op te heffen en daarmee de uitvoerbaarheid van het plan te kunnen waarborgen is in de regels van het bestemmingsplan een voorwaardelijke verplichting opgenomen voor het bouwen (inclusief het herbouwen of renoveren) van bedrijfsgebouwen ten behoeve van het huisvesten van dieren. Er kan pas een omgevingsvergunning voor het bouwen worden verleend, indien de aanvrager heeft aangetoond dat het huisvesten van dieren in de nieuw op te richten gebouwen niet leidt tot significante effecten op de instandhoudingsdoelstellingen van de in de nabijheid gelegen Natura 2000-gebieden.

In het planMER is met berekeningen aangetoond dat door het toepassen van betere stalsystemen (technieken) een aanzienlijke reductie van de ammoniakemissie kan worden bereikt. Door de ontwikkeling en het toepassen van deze technieken is het voor veehouderijen mogelijk om het aantal dierplaatsen uit te breiden zonder dat de stikstofdepositie toeneemt.

In het voornemen zijn de ontwikkelingsmogelijkheden voor veehouderijbedrijven beperkt ten opzichte van het vigerende bestemmingsplan. Dit betekent dat de stikstofdepositie als gevolg van het voornemen lager is, dan de stikstofdepositie in het geval het vigerende plan volledig wordt ingevuld. In de Vr zijn de ruimtelijke ontwikkelingsmogelijkheden voor zowel grondgebonden als intensieve veehouderijen beperkt. Deze beperkingen zijn door de gemeente overgenomen in het bestemmingsplan buitengebied.

### **8. JURIDISCHE TOELICHTING**

Een bestemmingsplan is een planologische regeling die zowel de burger als de overheid rechtstreeks bindt. De regels en verbeelding dienen als één geheel te worden beschouwd en kunnen niet los van elkaar worden gezien.

De toelichting op de regels en verbeelding is niet juridisch bindend, maar biedt wel inzicht in de belangenafweging die tot de aanwijzing van bestemmingen heeft geleid en kan bovendien dienst doen bij planinterpretatie.

Om inzicht te geven in de juridische opzet zijn hierna de systematiek en de opbouw van het bestemmingsplan toegelicht. Eerst wordt ingegaan op de Standaard vergelijkbare Bestemmingsplannen, vervolgens op de verbeelding. Daarna wordt aangegeven op welke wijze de regels in algemene zin zijn opgebouwd en de bestemmingsartikelen in het bijzonder. Tot slot wordt ingegaan op een aantal toetsingsaspecten.

### **8.1. Standaard Vergelijkbare Bestemmingsplannen (SVBP 2008)**

In de Wet ruimtelijke ordening (Wro) is de verplichting opgenomen om ruimtelijke plannen en besluiten te digitaliseren. Volgens het Besluit ruimtelijke ordening is het verplicht dat een nieuw bestemmingsplan in digitale vorm wordt vastgesteld. Dit moet gebeuren volgens de ROstandaarden, RO Standaarden en regels 2008. Voor het digitaliseren c.q. standaardiseren van bestemmingsplannen is de Standaard voor Vergelijkbare Bestemmingsplannen 2008 (SVBP 2008) ontwikkeld. Ook moet van het plan een analoge versie worden vastgesteld. Van een bestemmingsplan is er dus altijd een digitale en een analoge (papieren) (verschijnings)vorm. Deze zijn beide rechtsgeldig.

Onder vorige wetten werden bijna geen bepalingen gesteld over de opbouw en de verbeelding van het bestemmingsplan. Hierdoor zijn er in de praktijk zeer verschillende bestemmingsplannen ontstaan. Dit, terwijl leesbaarheid, raadpleegbaarheid en helderheid voor de gebruiker van het bestemmingsplan van groot belang zijn. Daarnaast is de vergelijkbaarheid van ruimtelijke plannen van groot belang voor degenen die deze plannen in grotere samenhang wensen te bezien. SVBP 2008 maakt het mogelijk om bestemmingsplannen te maken die op vergelijkbare wijze zijn opgebouwd en op een zelfde manier worden verbeeld.

Zo zijn bijvoorbeeld de bestemmingen en begripsbepalingen in alfabetische volgorde opgenomen en vloeit de naam van een bestemming voort uit een standaardlijst, waaruit ingevolge de SVBP 2008 gekozen dient te worden. Kenmerk van de bestemmingen is dat het gehele plangebied ermee (vlaksgewijs) is bedekt. Een bestemmingsplan

kan ook dubbelbestemmingen bevatten. Deze overlappen bestemmingen en geven eigen regels, waarbij sprake is van een rangorde tussen de bestemmingen en de dubbelbestemmingen. De dubbelbestemmingen hoeven het gehele plangebied niet te bedekken.

Aanduidingen (functieaanduiding of gebiedsaanduiding) worden gebruikt om bepaalde zaken binnen een bestemming of dubbelbestemming nader of specifieker te regelen. Het gaat hierbij om specificaties met betrekking tot het gebruik of de bouwmogelijkheden. De aanduidingen hebben daardoor juridische betekenis en komen ook altijd in de regels van het bestemmingsplan voor.

De SVBP 2008 voorziet overigens uitsluitend in een systematische wijze van bestemmen en er wordt uitdrukkelijk op gewezen dat de standaarden geen betrekking hebben op de inhoud van een bestemmingsplan. Wel kent het SVBP 2008 een aantal onderdelen die verplicht moeten worden overgenomen in een bestemmingsplan, zoals de wijze van meten.

### **8.2. Verbeelding**

De verbeelding (plankaart) heeft een belangrijke rol bij het bepalen van de gebruiks- en bebouwingsmogelijkheden in het plangebied. Daartoe zijn op de verbeelding bestemmingsvlakken en aanduidingen opgenomen.

### **Voorbeeld:**

Agrarische bedrijfsgebouwen zijn slechts toegestaan binnen de op de kaart ingetekende (agrarische) bouwvlakken. Op de verbeelding is de begrenzing van bouwvlakken met een raster met vrij dikke belijningen uitgevoerd.

Aan de ondergrondgegevens op de verbeelding, zoals ingetekende gebouwen, kunnen geen rechten worden ontleend. Daar staat tegenover dat het ontbreken van dergelijke ondergrondgegevens ook niet leidt tot een beperking van rechten. De ondergrondgegevens hebben dus uitsluitend een illustratief karakter.

### **8.3. Regeling**

De regels zijn standaard als volgt opgebouwd:

- *Hoofdstuk 1 bevat de begripsbepalingen en een bepaling over de wijze van meten; deze worden opsommingsgewijs in alfabetische volgorde gegeven en dienen als referentiekader voor de overige regels.*
- *Hoofdstuk 2 bevat de bestemmingen.*
- *Hoofdstuk 3 bevat enkele algemene regels, zoals de antidubbeltelbepaling, de procedure bepaling en algemene regels ten aanzien van omgevingsvergunningen.*

- *Hoofdstuk 4 tenslotte bevat het overgangsrecht en de slotregels met daarin de titel van het bestemmingsplan.*
De bestemmingen vangen steeds aan met de bestemmingsbenaming. Daarna wordt in de bestemmingsomschrijving weergegeven voor welke doeleinden de betreffende gronden bestemd zijn. Vervolgens wordt in de bouwregels aangegeven welke bouwwerken bij recht mogen worden opgericht en welke situerings- en maatvoeringseisen hiervoor gelden. In sommige bestemmingen wordt bovendien nader ingegaan op de toegestane voorzieningen. Vervolgens is een gebruiksbepaling opgenomen waarin wordt aangegeven dat gronden en opstallen niet in strijd met de bestemming mogen worden gebruikt. Voor de duidelijkheid is in een aantal situaties aangegeven die in ieder geval in strijd met de bestemming worden geacht.

Om bepaalde ontwikkelingen te sturen respectievelijk in de hand te houden, is bij sommige bestemmingen tevens gekozen voor het opnemen van omgevingsvergunnings- en wijzigingsbepalingen. Na het doorlopen van een in het bestemmingsplan nader uiteengezette procedure kan aan deze 'flexibliteitsbepalingen' medewerking worden verleend.

Om te voorkomen dat bestemmingen gefrustreerd worden zijn diverse bestemmingen voorzien van een stelsel van omgevingsvergunningen voor werken en werkzaamheden (de voormalige aanlegvergunning). Hierin is geregeld dat een aantal werken en werkzaamheden verboden is, tenzij het bevoegd gezag hiervoor een omgevingsvergunning heeft afgegeven.

### **8.4. Wijze van toetsen**

In deze paragraaf wordt nader ingegaan op de manier waarop activiteiten aan het bestemmingsplan getoetst moeten worden. Daartoe wordt eerst een werkwijze voorgesteld. Vervolgens wordt ingegaan op een aantal in de regels gehanteerde termen. Het gaat daarbij onder meer om 'open normen'. Deze worden gebruikt omdat het in veel gevallen onmogelijk is om eenduidige harde criteria op te stellen. Enerzijds omdat daarmee de nodige flexibiliteit in een plan wegvalt en anderzijds omdat het bestemmingsplan een momentopname is waarbij vooraf onmogelijk met alle situaties rekening kan worden gehouden.

### *Werkwijze*

Om te kunnen beoordelen of bepaalde zaken of ontwikkelingen passen binnen het regiem van het bestemmingsplan, wordt de volgende werkwijze geadviseerd:

- 1. Ga op de verbeelding na welke bestemming(en) en aanduidingen voor de gronden zijn opgenomen waarop de onderzoeksvraag/aanvraag betrekking heeft;
- 2. Kijk in de regels naar de bepalingen van het artikel van de bestemming die voor de gronden geldt;
- 3. Beoordeel of het aangevraagde/geconstateerde past binnen de bestemmingsomschrijving. Hierbij dienen meteen de nadere detaillering van de bestemming en de gebruiksbepaling te worden meegenomen omdat die een nadere uitleg/inperking geven van de bestemmingsomschrijving;
- 4. Luidt het antwoord op punt 3 ja, dan moet in het geval van een bouwwerk tevens worden gekeken of deze ook past binnen de bouwregels;
- 5. Voor zover er tevens werken/werkzaamheden, geen bouwwerken zijnde, moeten worden uitgevoerd (waarbij gedacht kan worden aan werkzaamheden die bodem-/grondverzet met zich meebrengen) dan moet bovendien worden nagegaan of er een omgevingsvergunning voor werken en werkzaamheden verplicht is gesteld;
- 6. Indien aan de punten 3, 4 en 5 wordt voldaan of kan worden voldaan, dan kan medewerking worden verleend, waarbij het bevoegd gezag eventueel nog gebruik kan maken van de aan haar toekomende bevoegdheid tot het stellen van nadere eisen, teneinde de aanvraag beter te kunnen inpassen.
- 7. Luidt het antwoord op de punten 3, 4 en/of 5 nee, dan kan nog worden gekeken of het plan voor dit aspect voorziet in een omgevingsvergunnings- of wijzigingsmogelijkheid (dit zijn de zogenaamde flexibiliteitbepalingen). Is dit zo, dan dient een nadere afweging te worden gemaakt in hoeverre afwijken van het bestemmingsplan in dit geval gewenst is. Voorzien de flexibiliteitbepalingen niet in een afwijkingsmogelijkheid of wordt afwijken onwenselijk geacht dan dient het verzoek te worden afgewezen c.q. het geconstateerde (in principe) te worden gehandhaafd wegens strijd met het bestemmingsplan, tenzij het een situatie betreft waarop het overgangsrecht van toepassing is.

### *Ter zake deskundige*

Bij enkele bestemmingen dan wel aanduidingen wordt aangegeven dat bij activiteiten waarvoor een omgevingsvergunning voor afwijken of voor het uitvoeren van werken en werkzaamheden noodzakelijk is, door het bevoegd gezag een ter zake deskundige moet worden geraadpleegd ten aanzien van de mogelijke nadelige effecten voor de bestemming of aanduiding. Onder *'ter zake deskundige'* wordt in dit geval begrepen een officieel erkende persoon of instantie op het betreffende kennisgebied dan wel een persoon die op basis van zijn opleiding en ervaring over een goede deskundigheid op het betreffende kennisterrein beschikt en dit ook in de praktijk heeft doen blijken. Tot slot geldt als voorwaarde dat de persoon/instantie de mogelijkheid heeft om over de relevante gegevens te beschikken.

Deze deskundige dient te worden ingeschakeld door de initiatiefnemer, die ook de kosten daarvoor draagt.

### *Onevenredige aantasting*

Op deze open norm wordt op diverse plaatsen in de regels teruggegrepen. Vooral in de criteria bij de flexibiliteitbepalingen (omgevingsvergunnings- en wijzigingsbevoegdheden) en de bepalingen bij de omgevingsvergunningen voor werken en werkzaamheden, wordt regelmatig aangegeven dat "geen onevenredige aantasting" van bepaalde waarden mag plaatsvinden. Ook op een enkele plaats in de nadere detaillering van de bestemming en in de nadere eisenregeling worden deze woorden aangetroffen. Deze terminologie vraagt om een op de specifieke situatie toegesneden beoordeling.

### **Voorbeeld:**

Het kappen van 5 bomen zal binnen een waardevol landschapselement bestaande uit 10 bomen waarschijnlijk leiden tot de conclusie dat er sprake is van een onevenredige aantasting, terwijl het kappen van 20 bomen in een bos van 5 hectare in beginsel geen onevenredige aantasting oplevert. In dit laatste geval kan wel weer sprake zijn van onevenredige aantasting indien het bijvoorbeeld een bijzondere boomsoort betreft of het bomen zijn van een vergevorderde leeftijd.

Wanneer gesteld wordt dat de cultuurhistorische waarde van bebouwing niet onevenredig mag worden aangetast, moet bijvoorbeeld worden gekeken of nieuw op te richten bebouwing de cultuurhistorische bebouwing niet geheel of grotendeels aan het zicht onttrekt. Cultuurhistorische bebouwing moet immers beleefd worden en het "inbouwen" is dan ook niet wenselijk.

Bij de beoordeling zullen dus steeds de bestaande situatie, de aanvraag, de tijdelijke gevolgen en de toekomstsituatie tegen elkaar moeten worden afgewogen. Er mag wel sprake zijn van een aantasting, maar deze mag niet dusdanig zijn dat de kwaliteit en/of kwantiteit van de te beschermen waarden in te grote mate afneemt.

In de toelichting worden diverse handreikingen geboden ten aanzien van de doelstellingen en belangen die worden behartigd met het bestemmingsplan. Zo is beschreven welke waarden binnen het plangebied voorkomen en wat het karakter van die waarden is.

### *Afweging van belangen*

Het bevoegd gezag mag zelfstandig afwegen of een omgevingsvergunning voor werken en werkzaamheden kan worden verleend. Voor deze afweging is inzicht nodig in het belang van de uitvoering van desbetreffende werken en/of werkzaamheden enerzijds en de schadelijkheid voor de aanwezige waarden anderzijds.

Vervolgens kan het belang van de ingreep worden afgewogen tegen de negatieve effecten op de aanwezige waarden.

Veel werken en werkzaamheden hebben tot doel een verbetering van de waterhuishouding, verkaveling en ontsluiting van agrarische gronden. De diverse landbouwsectoren stellen aan de basisinrichting deels verschillende eisen. Het landbouwkundig belang van deze werken en werkzaamheden is daarmee afhankelijk van het belang van verbetering van deze inrichtingsfactoren voor de specifieke landbouwsector. De volgende factoren spelen daarbij een rol:

- de grondgebondenheid van de productie (akkerbouw, tuinbouw, melkveehouderij);
- de gevoeligheid / hoogwaardigheid van de teelt (tuinbouw);
- de intensiteit van het grondgebruik door grondbewerking;
- de afstand tot bedrijfsgebouwen (voor akkerbouw is exploitatie van gronden op afstand veelal goed in te passen in een doelmatige bedrijfsvoering; melkveehouderij, vollegrondstuinbouw en fruitteelt vragen een directere relatie met de bedrijfsgebouwen).

In hoeverre de werken en werkzaamheden schadelijk zijn voor de aanwezige waarden is afhankelijk van:

- de precieze locatie van de uit te voeren werken en werkzaamheden;
- de omvang, (diepte, oppervlakte);
- het tijdstip van de uitvoering;
- de wijze van uitvoering.

### *Noodzakelijk*

In de regels wordt op een aantal plaatsen de eis van *'noodzakelijkheid'* gesteld. Dat is bijvoorbeeld het geval bij agrarische bouwvlakvergroting/verandering (deze dient noodzakelijk te zijn vanuit het oogpunt van doelmatige bedrijfsvoering of bedrijfsontwikkeling). De noodzakelijkheid duidt op een zwaarwegend bedrijfsmatig belang dat aan de orde moet zijn.

Ten aanzien van de bouwvlakvergroting kan worden gesteld dat van noodzaak geen sprake is indien binnen het bouwvlak zelf nog voldoende ruimte is om de activiteiten te ontwikkelen. Noodzaak is evenmin aan de orde indien de agrariër een groter bouwvlak wenst omdat hij de hoeveelheid bijgebouwen ten behoeve van zijn bedrijfswoning wenst uit te breiden. Dit heeft namelijk geen betrekking op het bedrijfsmatige aspect dat gediend moet worden.

De noodzakelijkheid zal door de aanvrager moeten worden aangetoond. Hierover dient advies te worden gevraagd aan een onafhankelijke terzake deskundige. In beginsel wordt hierbij gedacht aan de Adviescommissie Agrarische Bouwaanvragen (AAB). De aanvraag voor het advies vindt plaats door de gemeente, op kosten van de aanvrager.

### **9. PROCEDURE**

### **9.1. Inspraak en vooroverleg**

Het voorontwerp bestemmingsplan heeft met ingang van 17 augustus 2012 gedurende 6 weken voor eenieder ter inzage gelegen in het gemeentehuis. Tevens was het plan via de gemeentelijke website raadpleegbaar. Daarnaast is het plan toegezonden aan diverse overleginstanties.

Tijdens de terinzagelegging zijn 96 reacties ontvangen, waarvan 6 reacties afkomstig van vooroverleginstanties en belangenorganisaties en/of belangenbehartigers met een generieke reactie op het bestemmingsplan.

Alle reacties zijn in de 'Nota van inspraak, vooroverleg en overige wijzigingen' samengevat en van commentaar voorzien. Deze nota is als bijlage 15 bij de toelichting van dit bestemmingsplan opgenomen.

De binnengekomen reacties hebben aanleiding gegeven het voorontwerp bestemmingsplan op een aantal onderdelen aan te passen. Daarnaast is het voorontwerp bestemmingsplan aangepast aan een aantal ambtshalve wijzigingen en zijn een aantal locatiespecifieke ruimtelijke ontwikkelingen mogelijk gemaakt, op basis van de hiervoor afzonderlijk opgestelde ruimtelijke onderbouwingen.

### **9.2. Zienswijzen**

Met ingang van 24 mei 2013 heeft het ontwerpbestemmingsplan gedurende 6 weken ter inzage gelegen. Er zijn 106 zienswijzen ingediend. De betreffende zienswijzen zijn samengevat in de "Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied' ". In deze nota is ingegaan op de zienswijzen en is aangegeven of de zienswijze aanleiding heeft gegeven tot aanpassing van het bestemmingsplan en wat deze aanpassing zou moeten zijn.

Daarnaast is het ontwerpbestemmingsplan op een aantal ondergeschikte onderdelen ambtshalve gewijzigd. Het overzicht hiervan is eveneens opgenomen in de "Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied' ".

Tijdens de tervisielegging van het ontwerpbestemmingsplan is ook advies gevraagd aan de Commissie voor de Mer over de uitgevoerde plan-MER. De Commissie heeft geadviseerd de plan-Mer aan te vullen. Deze aanvulling is bij de definitieve plan-Mer opgenomen en als externe bijlage aan dit plan toegevoegd.

Op 28 januari 2014 heeft de gemeenteraad van Deurne het bestemmingsplan conform de 'Nota van zienswijzen en ambtshalve wijzigingen bestemmingsplan 'Tweede herziening bestemmingsplan Buitengebied'' gewijzigd vastgesteld.

### **9.3. Uitspraak Afdeling bestuursrechtspraak Raad van State**

Op 26 augustus 2015 heeft de Afdeling bestuursrechtspraak van de Raad van State (tussen)uitspraak gedaan over het vastgestelde bestemmingsplan "tweede herziening betemmingsplan Buitengenbied" van de gemeente Deurne naar aanleiding van 24 ingediende beroepen. Hiermee is het bestemmingsplan gedeeltelijk onherroepelijk geworden.

Voor een aantal locaties is de gemeenteraad door de Raad van State opgedragen binnen 26 weken na verzending van de gerechtelijke uitspraak op de aangegeven onderdelen uit de gerechtelijke uitspraak haar eerdere vaststellingsbesluit te herzien cq. te herstellen, via de zogeheten Bestuurlijke Lus. Voor één situatie (Strijpsebaan 2) heeft de Afdeling zelf reeds in de zaak voorzien.

In een bestuurlijke lus kunnen door de Raad van State opgedragen wijzingen in het bestemmingsplan worden gerealiseerd zonder dat het bestemmingsplan opnieuw de hele planprocedure moet doorlopen. Voor 16 situaties heeft de gemeenteraad na een heroverweging haar eerdere vaststellingsbesluit dd. 28 januari 2014 op onderdelen herzien en op 16 februari 2016 een gewijzigd besluit genomen. Een overzicht van deze wijzigingen is opgenomen in het vergelijkingsdocument, dat tezamen met de gerechtelijke uitspraak als bijlage bij het nieuwe vaststellingsbesluit is opgenomen. De nadere afwegingen en bijbehorende uitleg bij de doorgevoerde locatiespecifieke wijzigingen zijn opgenomen in het achtergronddocument, dat als bijlage 22 bij de toelichting van dit bestemmingsplan is opgenomen.

Op 1 februari 2017 heeft de Afdeling bestuursrechtspraak van de Raad van State einduitspraak gedaan over het vastgestelde bestemmingsplan "tweede herziening bestemmingsplan Buitengebied" van de gemeente Deurne, inclusief de bestuurlijke lus (dd. 16 februari 2016) naar aanleiding van een vijftal ingediende beroepen. Hiermee is het bestemmingsplan in zijn geheel onherroepelijk geworden. Twee locaties (Wittedijk 6 en de gronden ten westen van de Hazeldonksedreef, behorend bij nummer 6) zijn door de Raad van State vernietigd. Deze locaties zijn op de verbeelding voorzien van de aanduiding 'vernietiging bestemming raad van state-uitspraak d.d. 1 februari 2017'. Deze planonderdelen treden derhalve niet in werking. Voor één van deze locatie (de gronden ten westen van de Hazeldonksedreef, behorend bij nummer 6) is de gemeenteraad door de Raad van State opgedragen binnen 26 weken na verzending van de gerechtelijke uitspraak een nieuw besluit te nemen.