# **Verantwoording**

| Titel         | Bestemmingsplan Groeneweg 2 in Stolwijk                                                |  |  |
|---------------|----------------------------------------------------------------------------------------|--|--|
| Projectnummer | 1801                                                                                   |  |  |
| Opdrachtgever | De heer J. Verburg en mevrouw A.A. Verburg-den Boer<br>Groeneweg 2<br>2821 ST Stolwijk |  |  |
| Opdrachtnemer | CTvision<br>Plataanstraat 14<br>2803 SW Gouda<br>06-28062140                           |  |  |
| Datum         | 2 maart 2020                                                                           |  |  |
| Auteur        | T. Revet                                                                               |  |  |
| E-mail adres  | info@ctvision.nl                                                                       |  |  |
| Website       | www.ctvision.nl                                                                        |  |  |

| 1.  | Inleiding<br>                     | 5  |
|-----|-----------------------------------|----|
| 1.1 | Ligging en begrenzing  5          |    |
| 1.2 | Vigerend plan 6                   |    |
| 1.3 | Leeswijzer 7                      |    |
| 2.  | Planbeschrijving<br>              | 8  |
| 2.1 | Ontstaansgeschiedenis 8           |    |
| 2.2 | Bestaande situatie 9              |    |
| 2.3 | Nieuwe situatie 9                 |    |
| 2.4 | Verkeer en parkeren 11            |    |
| 3.  | Beleid en regelgeving             | 12 |
| 3.1 | Rijksbeleid 12                    |    |
| 3.2 | Provinciaal beleid  14            |    |
| 3.3 | Gemeentelijk beleid 21            |    |
| 4.  | Water                             | 23 |
|     |                                   |    |
| 4.1 | Rijksbeleid 23                    |    |
| 4.2 | Plangebied  26                    |    |
| 5.  | Onderzoeken                       | 27 |
| 5.1 | Bedrijven en milieuzonering 27    |    |
| 5.2 | Geluid 28                         |    |
| 5.3 | Luchtkwaliteit 29                 |    |
| 5.4 | Externe veiligheid  31            |    |
| 5.5 | Bodem 33                          |    |
| 5.6 | Flora- en fauna 35                |    |
| 5.7 | Archeologie en cultuurhistorie 42 |    |
| 5.8 | Vormvrije m.e.r.-beoordeling 45   |    |
| 5.9 | Duurzaamheid  46                  |    |
| 6.  | Juridische planbeschrijving<br>   | 47 |
| 6.1 | Algemeen 47                       |    |

| <br>48                              |
|-------------------------------------|
| Economische uitvoerbaarheid 48      |
| Maatschappelijke uitvoerbaarheid 48 |
|                                     |

# **Bijlagen**

- 1. Bodemonderzoek
- 2. Akoestisch onderzoek
- 3. Ecologische quickscan
- 4. Ontheffingsaanvraag ecologie
- 5. Aanvullende soortenonderzoek

# **1. Inleiding**

Op het perceel Groeneweg 2 in Stolwijk was voorheen een agrarisch bedrijf gevestigd. Het bedrijf is beëindigd en het perceel is gekocht door drie personen. Op de locatie staat een aanzienlijke hoeveelheid voormalige bedrijfsbebouwing en verschillende bouwwerken en verhardingen. De drie nieuwe eigenaren hebben een plan ontwikkeld voor herinrichting van het perceel. Dit plan bestaat uit de gefaseerde sloop van alle voormalige bedrijfsbebouwing, bouwwerken en verhardingen, en daarvoor in de plaats terugbouwen van twee woningen. Daarnaast wordt de bestaande boerderij vernieuwd. Omdat het perceel nog een agrarische bestemming heeft dient de bestemming te worden gewijzigd naar 'Wonen'. Om de bestemming te kunnen wijzigen is een bestemmingsplanwijziging nodig.

*Afbeelding 1 locatie Groeneweg 2 in Stolwijk*

# **1.1 Ligging en begrenzing**

Het plangebied betreft het perceel Groeneweg 2 in Stolwijk. Stolwijk maakte onderdeel uit van de gemeente Vlist. Vlist hoort sinds 1 januari 2015 bij de gemeente Krimpenerwaard. De gemeente Krimpenerwaard is ontstaan uit de gemeenten Bergambacht, Ouderkerk, Nederlek, Schoonhoven en Vlist. De Groeneweg ligt ten noorden van de kern Stolwijk tussen de Goudseweg (N207) en Bilwijkerweg. De Goudseweg is de provinciale weg tussen Gouda en Bergambacht. De Bilwijkerweg loopt van Stolwijk naar Haastrecht. De Groeneweg is een doodlopende ontsluitingsweg die slechts enkele percelen ontsluit. Het plangebied ligt in de polder Krimpenerwaard. Deze polder bestaat uit een uitgestrekt veenweidegebied, gelegen tussen de Hollandsche IJssel, de Lek en het veenriviertje de Vlist. In dit gebied met zijn lange, smalle kavels en brede sloten zijn veel melkveehouderijen gevestigd. Het gebied kenmerkt zich verder door de uitgestrekte polders, plassengebieden en oude waterlopen. Deze polders met grasland, het veenweidegebied, was van oorsprong een moerasachtig gebied, dat in de middeleeuwen werd ontgonnen door deze gebieden te ontwateren. Het ontginningspatroon, de slagenverkaveling, is nog zichtbaar en gaaf aanwezig in het landschap. De omvang van het gebied en vooral de gaafheid ervan zijn uniek. De Krimpenerwaard is mede daarom aangemerkt als Belvedèregebied.

*Afbeelding 2 plangebied en omgeving*

# **1.2 Vigerend plan**

De Groeneweg 2 ligt in het geldende bestemmingsplan 'Landelijk Gebied' (voormalige gemeente Vlist), vastgesteld op 15 december 2015. Hierin heeft het perceel de bestemming 'Agrarisch met waarden' met een bouwvlak en de gebiedsaanduiding 'beschermingszone eendenkooi'. Op een klein deel ligt ook de dubbelbestemming 'Waarde-Archeologie 4'. Op grond van de bestemming 'Agrarisch met waarden' is een volwaardig grondgebonden agrarisch bedrijf toegestaan met bijbehorende bebouwing. Daarnaast zijn nog diverse nevenactiviteiten, zoals een theeschenkerij, opslag en bed & breakfast toegestaan. Het realiseren van 2 nieuwe woningen is in strijd met de agrarische bestemming. Om de bouw van deze woningen mogelijk te maken dient de bestemming gewijzigd te worden. Hiervoor is dit bestemmingsplan opgesteld.

*Afbeelding 3 uitsnede verbeelding 'Landelijk Gebied'*

# **1.3 Leeswijzer**

De toelichting bestaat uit 7 hoofdstukken. Hoofdstuk 2 beschrijft de bestaande ruimtelijke en functionele structuur van het plangebied en wordt het plan beschreven. De voor het plan relevante beleidsuitspraken van rijk, provincie en regio en het eigen gemeentelijke beleid zijn in hoofdstuk 3 beschreven. Hoofdstuk 4 is de waterparagraaf waar alle voor het plangebied relevante wateraspecten worden behandeld. In hoofdstuk 5 wordt ingegaan op de verschillende milieuaspecten en relevante omgevingsaspecten. Hierbij vindt er een toets aan de diverse milieu- en omgevingsaspecten plaats. In hoofdstuk 6 wordt er een toelichting op de juridische regeling gegeven en in hoofdstuk 7 wordt de economische en maatschappelijke uitvoerbaarheid beschreven.

# **2. Planbeschrijving**

# **2.1 Ontstaansgeschiedenis**

De Polder Krimpenerwaard is een groot veeneiland dat omsloten wordt door de rivieren de Hollandse IJssel en de Lek en de (voormalige) veenstroompjes, waaronder het veenriviertje de Vlist. Langs de Hollandse IJssel liggen oeverwallen die op enige afstand van de rivier overgaan in de veengebieden. Als gevolg van de bodemopbouw zijn langs de randen stroken met nederzettingen ontstaan die nadrukkelijk op de rivier gericht zijn met daartussen een uitgestrekt middengebied. Ten oosten van het veenriviertje de Vlist ligt de Polder Lopikerwaard.

Het huidige veenweidegebied, de uitgestrekte polders met grasland, was van oorsprong een moerasachtig gebied, dat in de middeleeuwen werd ontgonnen door deze gebieden te ontwateren. In de verkaveling kunnen drie vormen van ontginning worden onderscheiden: vrije opstrek, cope-ontginning en de restverkavelingen. De eerste fase betrof de ontginning van de randgebieden vanuit de oeverwallen van de IJssel. Dit waren ontginningen met een opstrekkende verkaveling, waarvan geen vaste achtergrens bepaald was. In de tweede fase werden de gebieden langs de Vlist en in het middengebied van de waarden ontgonnen met de regelmatige cope-ontginning, waarvan lengte en breedte wel bepaald waren. Tijdens de laatste fase werden de restgebieden in gebruik genomen. Dit zijn de gebieden met vrij onregelmatige grenzen en een afwijkende verkaveling. Het ontginningspatroon, de slagenverkaveling, is nog zichtbaar en gaaf aanwezig in het landschap.

Langs de ontginningsbases zijn transparante lange linten ontwikkeld. Er is een onderscheid te maken in enkele en dubbele linten, waarbij de boerderijen respectievelijk aan één zijde en aan beide zijden van de ontginningsbases liggen. Haastrecht is ontstaan rond de plek waar de Vlist aantakte op de IJssel. De kern Vlist is pas in de jaren '50 ontstaan als nieuwbouwwijkje.

*Afbeelding 4 historische kaart omstreeks 1900*

# **2.2 Bestaande situatie**

Op het perceel Groeneweg 2 was voorheen een agrarisch bedrijf gevestigd met ca. 1800 m2 aan bedrijfsbebouwing. Naast de bebouwing is het perceel voor een aanzienlijk deel verhard door middel van stelconplaten en andere verhardingen. De bedrijfsbebouwing staat compact bij elkaar met in het midden een watergang met 2 ruime dammen. Ten noorden van de watergang staan de boerderij, de hooiberg en veel kleinere stallen en bergingen. De boerderij staat in de noordoost hoek met het woonhuis aan de voorzijde en direct aansluitend de stal. De boerderij heeft een zadeldak met zwarte dakpannen en de stal is iets lager en voorzien van rode dakpannen. Schuin achter de boerderij staat de hooiberg, welke dicht is en als machineberging wordt gebruikt. Achter en naast de boerderij staan diverse kleinere stallen en bergingen. Ten zuiden van de watergang staat een grote stal van ca. 700 m2 en stond een kleine kas (ingestort).

*Afbeelding 5 bestaande situatie met foto's van de boerderij, grote stal, machineberging en hooiberg* 

# **2.3 Nieuwe situatie**

De agrarische bedrijfsvoering op het perceel is gestopt en zal niet meer worden hervat. Het perceel is daarom verkocht en is nu in het bezit van 3 personen. Omdat de meeste bebouwing verouderd is en in een matige staat verkeerd is een plan ontwikkeld voor herinrichting van de locatie. Uitgangspunt hierbij is dat een kwaliteitsimpuls wordt gegeven aan de locatie.

Allereerst worden alle voormalige agrarische bedrijfsgebouwen en de verhardingen gesloopt en verwijderd. De grote stal is in een goede staat en deze zal uiterlijk in 2023 worden gesloopt. Ter compensatie van de sloop van alle bedrijfsbebouwing worden twee woningen teruggebouwd.

Deze woningen zullen een inhoud krijgen van maximaal 770 m3 per woning. Daarnaast wordt de bestaande boerderij gesloopt en herbouwd. Om het nieuwe plan te laten aansluiten bij het gebied krijgt het perceel de uitstraling van een boerenerf. Daarom wordt de boerderij (A) in dezelfde omvang (max. 1150 m3) en op bijna dezelfde plek teruggebouwd. Deze maat is karakteristiek voor een boerderij in het Groene Hart en daarmee wordt voorkomen dat de boerderij de uitstraling krijgt van een gewone burgerwoning of boerderette. De positie zorgt er daarnaast voor dat de boerderij een prominente plaats inneemt op het perceel, waardoor duidelijk is dat de boerderij het hoofdgebouw is.

Belangrijk onderdeel van het plan is dat de watergang in het midden van het bestaande erf wordt hersteld. Hierdoor wordt het erf in tweeën gedeeld en krijgen de percelen de oorspronkelijke breedte, die past in het veenweidegebied. Deze watergang wordt voorzien van een natuurvriendelijke oever.

Om er verder voor te zorgen dat het erf een boerenerf uitstraling krijgt wordt de 1 e compensatiewoning uitgevoerd als een zogenaamd zomerhuis (B). Een zomerhuis was een klein, eenvoudig huis naast het hoofdgebouw dat in de zomer dienst deed als tijdelijke woning. Het 'zomerhuis' komt iets terug te liggen ten opzichte van de boerderij, direct langs de herstelde watergang. Achter de boerderij en het zomerhuis wordt een bijgebouw/schuur neergezet met een oppervlakte van 200 m2 (2 x 100m2). Deze omvang past bij een boerenerf. De 2e compensatiewoning wordt ten zuiden van de herstelde watergang, op de plek van de bestaande stal gerealiseerd. Deze woning wordt uitgevoerd in de vorm van een schuur. Het bijgebouw wordt inpandig gerealiseerd, waardoor een groter volume mogelijk is. Om het pand de uitstraling van een schuur te geven wordt de maximale nokhoogte over het gehele pand 10 meter. Als laatste wordt achter op het erf een kleine schuilgelegenheid voor schapen gerealiseerd en ten zuiden van de schuurwoning een tuinhuis. Beide percelen krijgen tuinen die in harmonie zijn met het gebied en in stijl van een agrarische erfinrichting.

*Afbeelding 6 Nieuwe situatie*

*Afbeelding 7 impressies gevels schuurwoning, 'zomerhuis' en boerderij*

# *Kwaliteitsimpuls locatie*

Samenvattend kan worden gesteld dat het plan wordt gekenmerkt door een opwaardering én versterking van de landschappelijke- en cultuurhistorische kwaliteit op de locatie. De volgende elementen dragen hier aan bij:

- het geheel wordt gezien als een (boeren)erf.
- één woning wordt vormgeven als hoofdgebouw voorop de kavel;
- één woning wordt vormgeven als zijnde een zogenaamd zomerhuis als ondergeschikt volume naast het hoofdgebouw;
- één woning wordt vormgeven als schuur(woning) in de tweede / derde lijn;
- er ontstaat een representatief voorerf;
- oriëntatie op de weg;
- bijgebouwen komen in lijn met de hoofdgebouwen;
- doorzichten naar het landschap ontstaan;
- groenstructuur wordt afgestemd op de indeling;
- de oorspronkelijke kade (Bilwijkerkade) wordt versterkt door het graven van sloten;
- de bestaande lengtesloot wordt verbreedt en de bestaande dam verwijderd;
- het plan wordt architectonisch uitgewerkt conform de Nota Ruimtelijke Kwaliteit;
- het bouwvlak wordt verkleind en sluit qua diepte aan bij de omgeving;
- de bestaande verhardingen van beton en asfalt worden verwijderd;
- afname van oppervlakte verhardingen.

# **2.4 Verkeer en parkeren**

Het perceel wordt ontsloten via de Groeneweg. De Groeneweg is een aftakking van de Bilwijkerweg die specifiek bedoeld is voor de ontsluiting van enkele percelen. Door het plan vinden geen wijzigingen aan deze ontsluiting plaats.

Voor het parkeren hanteert de gemeente de normen van het CROW. Voor een vrijstaande woning in het buitengebied geldt in alle categorieën een maximaal norm van 2,8 parkeerplaatsen per woning. Dit betekent afgerond 8 parkeerplaatsen voor de boerderij en de twee woningen. De percelen zijn dusdanig ruim dat dit aantal aanwezig is op eigen terrein. De parkeerplaatsen worden zoveel mogelijk uit het zicht geplaatst en groen ingepast.

# **Conclusie**

Het plan is vanuit de aspecten verkeer en parkeren uitvoerbaar.

# **3 Beleid en regelgeving**

# **3.1 Rijksbeleid**

# **Structuurvisie Infrastructuur en Ruimte (2012)**

Op 22 november 2011 heeft de Tweede Kamer de Structuurvisie Infrastructuur en Ruimte (SVIR) met bijbehorende stukken aangenomen. De Minister van Infrastructuur en Milieu heeft op 13 maart 2012 het vaststellingsbesluit zoals bedoeld in de Wet ruimtelijke ordening (Wro) van de SVIR ondertekend. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden.

De visie is vernieuwend in de zin dat ruimtelijke ontwikkelingen en infrastructuur sterker dan voorheen met elkaar verbonden worden. De structuurvisie vervangt daarvoor de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak, de Structuurvisie voor de Snelwegomgeving en de ruimtelijke doelen en uitspraken in de PKB Tweede structuurschema Militaire terreinen, de Agenda Landschap, de Agenda Vitaal Platteland en Pieken in de Delta. De Structuurvisie Nationaal Waterplan blijft in zijn huidige vorm als uitwerking van de SVIR bestaan.

In de SVIR schetst het Rijk de ambities voor concurrentiekracht, bereikbaarheid, leefbaarheid en veiligheid tot 2040 (lange termijn) en doelen, belangen en opgaven tot 2028 (middellange termijn). De centrale visie wordt uiteengezet in drie hoofddoelstellingen voor de middellange termijn (2028), namelijk "concurrerend, bereikbaar en leefbaar&veilig". Voor de drie rijksdoelen zijn de onderwerpen van nationaal belang benoemd waarmee het Rijk aangeeft waarvoor het verantwoordelijk is en waarop het resultaat wil boeken. De drie hoofddoelstellingen en 13 nationale belangen zijn:

- 1. Concurrerend = het vergroten van de concurrentiekracht van Nederland door het versterken van de ruimtelijk-economisch structuur van Nederland. Hiervoor zijn de volgende nationale belangen benoemd:
- nationaal belang 1: een excellent en internationaal bereikbaar vestigingsklimaat in de stedelijke regio's met een concentratie van topsectoren;
- nationaal belang 2: ruimte voor het hoofdnetwerk voor (duurzame) energievoorziening en de energietransitie;
- nationaal belang 3: ruimte voor het hoofdnetwerk voor vervoer van (gevaarlijke) stoffen via buisleidingen;
- nationaal belang 4: efficiënt gebruik van de ondergrond.
- 2. Bereikbaar = het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat. Hiervoor zijn de volgende nationale belangen benoemd:
- nationaal belang 5: een robuust hoofdnetwerk van weg, spoor en vaarwegen rondom en tussen de belangrijkste stedelijke regio's inclusief de achterlandverbindingen;
- nationaal belang 6: betere benutting van de capaciteit van het bestaande mobiliteitssysteem van weg, spoor en vaarwegen;
- nationaal belang 7: het instandhouden van de hoofdnetwerken van weg, spoor en vaarwegen om het functioneren van de netwerken te waarborgen.
- 3. Leefbaar & veilig = het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn:
- nationaal belang 8: verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
- nationaal belang 9: ruimte voor waterveiligheid, een duurzame zoetwatervoorziening en klimaatbestendige stedelijke (her) ontwikkeling;
- nationaal belang 10: ruimte voor behoud en versterking van (inter)nationale unieke cultuurhistorische en natuurlijke kwaliteiten;
- nationaal belang 11: ruimte voor een nationaal netwerk van natuur voor het overleven en ontwikkelen van flora- en faunasoorten;
- nationaal belang 12: ruimte voor militaire terreinen en activiteiten.

De rijksverantwoordelijkheid voor het systeem van goede ruimtelijke ordening, is zonder hoofddoelstelling, als afzonderlijk belang opgenomen:

- nationaal belang 13: zorgvuldige afwegingen en transparante besluitvorming bij alle ruimtelijke plannen.
# **AMvB Ruimte (2011)**

Het kabinet heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. Het gaat om de volgende nationale belangen: Rijksvaarwegen, Project Mainportontwikkeling Rotterdam, Kustfundament, Grote rivieren, Waddenzee en waddengebied, Defensie, Ecologische hoofdstructuur, Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied (uitbreidingsruimte).

Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Slechts daar waar een directe doorwerking niet mogelijk is, bij de Ecologische Hoofdstructuur (de artikelen worden later aan het Barro toegevoegd) en bij de Erfgoederen van uitzonderlijke universele waarde, is gekozen voor indirecte doorwerking via provinciaal medebewind. Voor één onderwerp geregeld in dit besluit, voorziet het besluit niet in de (definitieve) begrenzing. Dit betreft de EHS. Ten aanzien van deze begrenzing is bepaald dat de provincies die grenzen (nader) bepalen.

Een deel van het Barro is gebaseerd op eerdere pkb's en beleidsnota's die in de SVIR worden herbevestigd. Deze onderdelen zijn op 30 december 2011 in werking getreden. Het betreft de volgende onderdelen: project Mainportontwikkeling Rotterdam, kustfundament, grote rivieren, Waddenzee en waddengebied, defensie, en erfgoederen van uitzonderlijke universele waarde. De regels betreffende de Erfgoederen van uitzonderlijke universele waarde kunnen overigens pas in werking treden, zodra de hiervoor bedoelde Spoedwet Wro in werking treedt (afhankelijk van de parlementaire behandeling).

Per 1 oktober 2012 is het besluit aangevuld met voorschriften voor de andere beleidskaders uit de SVIR, het Nationaal Waterplan en het Derde Structuurschema Elektriciteitsvoorziening. Het gaat hierbij om de volgende onderwerpen: rijksvaarwegen, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, ecologische hoofdstructuur, primaire waterkeringen buiten het kustfundament, en IJsselmeergebied (uitbreidingsruimte).

### **Bro - Ladder voor duurzame verstedelijking**

De ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij dient de behoefte aan een stedelijke ontwikkeling te worden aangetoond.

Bij een nieuwe stedelijke ontwikkeling is duurzame verstedelijking het uitgangspunt. Als stedelijke ontwikkeling wordt verstaan: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen. De tot 1 juli 2017 in artikel 3.1.6, tweede lid, aanhef en onder a, (en vierde lid) van het Bro opgenomen eis dat de actuele regionale behoefte dient te worden beschreven is gewijzigd in die zin dat de elementen "actuele" en "regionale" komen te vervallen. Bestemmingsplannen die een nieuwe stedelijke ontwikkeling mogelijk maken, dienen in de toelichting een beschrijving te bevatten van de behoefte aan de voorgenomen stedelijke ontwikkeling.

Indien het bestemmingsplan een nieuwe stedelijke ontwikkeling mogelijk maakt buiten het bestaand stedelijk gebied, dient de toelichting, aanvullend op de beschrijving van de behoefte en het resultaat van het nodige overleg, een motivering te bevatten waarom niet binnen het bestaand stedelijk gebied in de behoefte kan worden voorzien. Dit betekent dat bij een ontwikkeling buiten bestaand stedelijk gebied een nadrukkelijke motivering nodig is, dat wil zeggen in aanvulling op de algemene vereisten van artikel 3.1.6, eerste lid, van het Bro, waarom niet in het bestaand stedelijk gebied in de behoefte aan de nieuwe stedelijke ontwikkeling wordt voorzien. Daarbij kunnen de beschikbaarheid en geschiktheid van de ontwikkelingsmogelijkheden in bestaand stedelijk gebied een rol spelen.

De Afdeling hanteert een aantal uitgangpunten, die gehanteerd worden bij de beoordeling of er sprake is van een stedelijke ontwikkeling (uitspraak 201608869/1/R3). Wanneer een bestemmingsplan voorziet in niet meer dan 11 woningen die gelet op hun onderlinge afstand als één woningbouwlocatie als bedoeld in artikel 1.1.1, eerste lid, van het Bro, kunnen worden aangemerkt, kan deze ontwikkeling in beginsel niet als een stedelijke ontwikkeling worden aangemerkt.

# **Conclusie**

Wat betreft de ladder voor duurzame verstedelijking geldt dat geen sprake is van een stedelijke ontwikkeling aangezien slechts twee woningen worden toegevoegd. Voor het overige worden met het plan geen rijksbelangen geschaad.

# **3.2 Provinciaal beleid**

### **Visie ruimte en mobiliteit**

Provinciale Staten van Zuid-Holland hebben op 9 juli 2014 de Visie ruimte en mobiliteit (VRM) en de bijbehorende uitvoeringsdocumenten vastgesteld. De actualisering 2016 van de VRM, het Programma ruimte, de Verordening ruimte en de Cultuurhistorische Hoofdstructuur is op 14 december 2016 vastgesteld door Provinciale Staten. Deze actualisering heeft betrekking op een reeks van onderwerpen, waaronder de actualisering van de regionale visies voor wonen en kantoren. Dit beleidskader geeft op hoofdlijnen sturing aan de ruimtelijke ordening en maatregelen op het gebied van verkeer en vervoer. In 2017 en 2018 zijn nog enkele wijzigingen vastgesteld op het gebied van intensieve veehouderij, windenergie en regionale waterkeringen, waarbij als laatste de wijziging 2018 van de VRM, het Programma en de Verordening 2014 zijn vastgesteld en inwerking getreden op 29 juni 2018.

Uitgangspunt vormt steeds de maatschappelijke vraag. Ook rekent de provincie op de daadkracht van maatschappelijke partners, met wie zij intensievere samenwerking zoekt.

Hoofddoel van de VRM is het scheppen van voorwaarden voor een economisch krachtige regio. Dat betekent: ruimte bieden om te ondernemen, het mobiliteitsnetwerk op orde en zorgen voor een aantrekkelijke leefomgeving. De VRM bevat een nieuwe sturingsfilosofie. De kern daarvan is:

- Ruimte bieden aan ontwikkelingen.
- Aansluiten bij de maatschappelijke vraag naar woningen, bedrijfsterreinen, kantoren, winkels en
- mobiliteit.
- Allianties aangaan met maatschappelijke partners.
- Minder toetsen op regels en meer sturen op doelen.

Bij de VRM horen: de Visie ruimte en mobiliteit, de Verordening ruimte, het Programma ruimte en het Programma mobiliteit. De Agenda ruimte bevat een concretere uitwerking van de VRM. In de VRM zijn 4 thema's te onderscheiden:

- *a. Beter benutten en opwaarderen*
De provincie vangt de groei van de bevolking, de mobiliteit en de economische activiteit vooral op in de bestaande netwerken en bebouwde gebieden. Steden bieden nog volop kansen om te bouwen en te verbouwen. Ze kunnen de hoofdmoot voor hun rekening nemen van de woningen die Zuid-Holland tot 2030 extra nodig heeft. Daardoor kan het landelijk gebied open blijven. Door de schaalvoordelen blijft het mogelijk om goed openbaar vervoer tussen knooppunten te laten rijden. Gemeenten stellen regionale visies voor woningen en kantoren op. Door deze visies stemmen de gemeenten het aanbod met elkaar af op de reële behoefte naar woningen en kantoren. Op deze wijze wil de provincie het overschot aan kantoren terugdringen en het tekort aan woningen voor bepaalde segmenten kleiner maken.

*b. Versterken stedelijk gebied (agglomeratiekracht)*

Meer concentratie en specialisatie van locaties die onderling goed verbonden zijn, leidt tot de versterking van de kennis- en bedrijvencentra op het Europese en wereldtoneel. De provincie wijst in de VRM de concentratielocaties met goede ontsluiting aan. Daarnaast werkt de provincie aan een goede aantakking van de Zuid-Hollandse economie op het nationale, Europese en wereldwijde netwerken van goederen- en personenvervoer. Detailhandel is een belangrijke drager voor levendige centra. De VRM concentreert winkels zoveel mogelijk in bestaande winkelgebieden om leegstand in de binnenstad te voorkomen.

#### *c. Versterken ruimtelijke kwaliteit (kwaliteitskaart - gebiedsprofiel)*

Het provinciale landschap valt onder te verdelen in drie typen, gekenmerkt door veenweiden, rivieren en kust. Het verstedelijkingspatroon, de natuurwaarden en het agrarisch gebruik sluiten daarop aan. De provincie stelt de versterking van de kwaliteiten van gebieden centraal in het provinciaal beleid. Per nieuwe ontwikkeling zal voortaan eerst worden bekeken of het nodig is om het buiten bestaand stads– en dorpsgebied te realiseren. De voorwaarde hierbij is dat de maatschappelijke behoefte is aangetoond en de nieuwe ontwikkeling bijdraagt aan het behoud of verbetering van de ruimtelijke kwaliteit. Bij ruimtelijke kwaliteit gaat het om een integrale benadering waarbij de samenhang tussen bruikbaarheid, duurzaamheid én belevingswaarde in acht wordt genomen.

# d. *Bevorderen van een water- en energie-efficiënte samenleving*

In de VRM zet de provincie in op de transitie naar een water- en energie-efficiënte samenleving. Door ruimtelijke reserveringen te maken voor de benodigde netwerken en via haar vergunningen- en concessiebeleid, draagt de provincie hieraan bij. Blikvanger is het warmtenet. Restwarmte uit de Rotterdamse mainport kan in de toekomst via een ondergronds leidingstelsel worden getransporteerd naar de Greenport Westland-Oostland, waar er kassen mee worden verwarmd, en naar steden om te voorzien in de warmtebehoefte van bewoners en bedrijven.

#### Kwaliteitskaart

In de (structuur-)visie heeft de provincie in paragraaf 1.4.1 een kwaliteitskaart opgenomen. Deze gaat over het buitengebied (de ruimte tussen steden en dorpen) en over de rand van steden en dorpen. Op deze kaart staan kwaliteiten van Zuid-Holland benoemd. De provincie vraagt gemeenten om voor ontwikkelingen in en nabij het buitengebied de kwaliteitskaart te benutten en gebruik te maken van de opgestelde gebiedsprofielen.

*Afbeelding 8 Uitsnede kwaliteitskaart VRM -Laag van de cultuur- en natuurlandschappen*

In de VRM zijn per laag de kenmerken benoemd en uitgewerkt in zogeheten richtpunten. Deze richtpunten benoemen en beschrijven (generiek voor Zuid-Holland en gebiedsspecifiek) puntsgewijs de bestaande kenmerken en waarden en de wijze waarop nieuwe ruimtelijke ontwikkelingen hiermee rekening kunnen houden. De richtpunten voor het veen(weide)landschap zijn:

- Bewaren diversiteit aan verkavelingspatronen. Lengtesloten zijn beeldbepalend en worden behouden.
- Ontwikkelingen houden rekening met het behoud van kenmerkende landschapselementen.
- Ontwikkelingen dragen bij aan behoud van de maat en weidsheid van de poldereenheden.
- Nieuwe bebouwing en bouwwerken worden geplaatst binnen de bestaande structuren/ linten en niet in de veenweidepolders.
- Nieuwe agrarische bedrijven liggen aan bestaande ruilverkavelingslinten of op een zeer goed bereikbare locatie voor zwaar verkeer. Ze vormen visuele eilanden in het veenweidelandschap door stevige, passende beplanting en een ligging op ruime afstand van elkaar.

De provinciale kwaliteitskaart uit de VRM is uitgewerkt in gebiedsprofielen. Een gebiedsprofiel beschrijft en visualiseert kenmerkende ruimtelijke elementen die van bovenregionaal belang zijn.

### Gebiedsprofiel Krimpenerwaard

De provincie Zuid-Holland heeft voor de Krimpenerwaard een gebiedsprofiel opgesteld. Een gebiedsprofiel omvat een beschrijving van karakteristieken (wat is er), ontwikkeling (wat speelt er), kwaliteiten (wat is waardevol) en ambitie (wat willen we) van het landschap van het betreffende gebied. Het gebiedsprofiel is in samenwerking met gemeenten en andere overheden en gebiedspartners opgesteld als gezamenlijke basis voor de ruimtelijke kwaliteit van dit gebied. Gedeputeerde Staten hebben het gebiedsprofiel vastgesteld.

Het gebiedsprofiel is een handreiking om de kwaliteit van plannen en ontwikkelingen te stimuleren om zo de ruimtelijke kwaliteit te behouden of te versterken. Het gebiedsprofiel is de basis voor het plannen met kwaliteit. Elke ontwikkeling vraagt uiteindelijk om maatwerk.

*Afbeelding 9 Uitsnede kaart Gebiedsprofiel Krimpenerwaard – Herkenbaar waterrijk (veen)weide*

*Afbeelding 10 Uitsnede kaart Gebiedsprofiel Krimpenerwaard – Identiteitsdragers van Zuid-Holland*

### *Veenweide*

Het plangebied ligt in het bijzondere veenweidegebied nabij een eendenkooi. Ondanks dat de Bilwijkerweg en de Groeneweg niet zijn aangeduid als Lint wordt wel rekening gehouden met de kenmerken hiervan. Samen met de Lopikerwaard vormt de Krimpenerwaard het grootste aaneengesloten veenweidegebied van Nederland. De nog gave aanwezigheid van de middeleeuwse verkaveling, met de lange lijnen van kaden, weteringen en Tiendwegen is een bijzondere kwaliteit van de Krimpenerwaard.

Vooral langs de Lek is het landschap weids en open, met diepe opstrekkende verkaveling vanaf de rivierdijk. Het gebied tussen Schoonhoven en Bergambacht heeft ook diepe kavels maar door de hogere ligging is het landschap kleinschaliger en 'verdicht' met boomgaarden en moestuinen. Het middendeel van de Krimpenerwaard heeft een meer gevarieerd en kleinschalig landschapsbeeld door de aanwezigheid van linten met wegbeplantingen, eendenkooien en pestbosjes. De zone aan weerskanten van de Vlist kenmerkt zich door het sterke contrast van kleinschalig lint en open veenweide dwars op de overheersende oostwest oriëntatie in de Krimpener- en Lopikerwaard.

#### *Linten*

De bebouwing van het landelijk gebied is geconcentreerd in de linten. Door de ontginning vanuit de rivieren hebben de linten een oost-west oriëntatie. De linten zorgen voor een geleding van het landschap in noord-zuid richting en lange open ruimtes in oost-west richting. De linten in het gebied zijn in twee categorieën te onderscheiden: dijklinten en veenlinten. Binnen deze twee categorieën wordt verder gedifferentieerd. In de linten kan nieuwbouw van burgerwoningen plaatsvinden als zo'n ontwikkeling bijdraagt aan de verbetering van de ruimtelijke kwaliteit en als voldaan wordt aan regelgeving conform de provinciale Verordening ruimte. Bij nieuwe ontwikkelingen zijn de huidige korrel, profiel, transparantie en respect voor historische gaafheid van een lint richtinggevend.

#### *Ambities*

De op dit plan van toepassing zijnde ambities zijn:

- Koesteren van het uitgestrekte veenweidegebied en de relatieve openheid met het eeuwenoude kavelpatroon in landbouw- en natuurgebied.
- Behoud en versterken van het contrast tussen onbebouwde wegen en verdichte oost-west georiënteerde linten en de verschillen in symmetrie respectievelijk asymmetrie tussen de linten onderling.

Om te kunnen bepalen of een ruimtelijke ontwikkeling passend is, is vooral de ruimtelijke impact van belang. Daarbij onderscheidt de provincie drie soorten ruimtelijke ontwikkelingen:

- 1. *Inpassing*. Dit betreft een ontwikkeling die sterk aansluit bij de bestaande identiteit en structuur van het landschap, dorp of stad. De ontwikkeling is gebiedseigen, passend bij de schaal en aard van het landschap. Een voorbeeld hiervan is de uitbreiding van een agrarisch bedrijf in het buitengebied, een toevoeging van een woning in een lint of de opknapbeurt van een woonbuurt. Bij inpassing veranderen bestaande structuren en kwaliteiten niet tot nauwelijks. De rol van de provincie is hier in principe beperkt, behalve in gebieden met bijzondere kwaliteit. Uitgangspunt is dat bij inpassing een ontwikkeling volledig past binnen de relevante richtpunten.
- 2. *Aanpassing*. Dit betreft een ontwikkeling die aansluit bij de huidige identiteit van een gebied, maar op structuurniveau wijzigingen of aanvullingen voorziet, zoals bij de aanleg of verbreding van een provinciale weg, een beperkt aantal nieuwe woningen in het buitengebied of een nieuw landgoed. Aanpassing is sterk gericht op het vergroten van de gebruikswaarde van een gebied. Bewoners en gebruikers uit de bestaande omgeving merken duidelijk de invloed van de nieuwe ontwikkeling. De rol van de provincie zal zich, afhankelijk van het type gebied en het type ontwikkeling, vooral richten op het toewerken naar een kwalitatief zo gunstig mogelijk resultaat, Ontwerpoptimalisaties, inpassingsmaatregelen of aanvullende ruimtelijke maatregelen zijn nodig om de ruimtelijke kwaliteit te behouden of te verbeteren.

- 3. *Transformatie*. Bij transformatie gaat het om een verandering van een gebied van dusdanige aard en omvang dat een nieuw landschap of stedelijk gebied ontstaat. Er ontstaat een nieuwe toekomst voor het gebied, een nieuwe gebiedsidentiteit, gebaseerd op nieuwe kwaliteiten, structuren en kenmerken. De impact van deze plannen op een gebied is enorm. Dit is bijvoorbeeld het geval bij uitleglocaties voor woningbouw en bedrijventerreinen of de aanleg van grootschalige recreatiegebieden. Bij transformatieopgaven is de rol van de provincie groot omdat bijna altijd een provinciaal doel of belang in het geding is. De betrokkenheid van de provincie zal gericht zijn op een actieve behartiging van die doelen en op een kwalitatief zo goed mogelijk resultaat. Gelet op de verandering van het gebied is het reëel om aan te nemen dat niet aan alle richtpunten kan worden voldaan, maar dat door middel van een nieuw integraal ontwerp er een nieuwe ruimtelijke kwaliteit ontstaat. In de meest verregaande vorm van transformatie is van de huidige identiteit niets meer zichtbaar. In alle gevallen is het belangrijk om aansluiting te zoeken bij structuren en patronen aan de rand van de omgeving, bijvoorbeeld een bosrand, waterloop of woonlint. Ook hierbij kunnen ontwerpoptimalisaties, inpassingsmaatregelen of aanvullende ruimtelijke maatregelen nodig zijn om de ruimtelijke kwaliteit te behouden of te verbeteren.
#### *Consequentie plangebied VRM – kwaliteitskaart - gebiedsprofiel*

Op de Kwaliteitskaart is het plangebied aangeduid als Veen(weide)landschap. In de VRM zijn bij deze lag behorende richtpunten opgenomen. De kenmerken en kwaliteiten van het veenweidelandschap zijn verder uitgewerkt in het gebiedsprofiel Krimpenerwaard. In dit gebiedsprofiel ligt het plangebied in de aanduiding Veenweide en binnen het afpalingsgebied van een eendenkooi. De Groeneweg en de Bilwijkerweg zijn niet benoemd als waardevol lint en liggen ook niet in het gebied met een beschermingscategorie.

Dit bestemmingsplan maakt de bouw van twee woningen mogelijk na sanering van een voormalig agrarisch complex. Zo draagt dit plan bij aan het actief opruimen en tegengaan van verrommeling, waarbij rekening wordt gehouden met de kernkwaliteiten van het landschap. Overtollige en verouderde agrarische bedrijfsgebouwen worden gesloopt en verhardingen worden verwijderd. Dit zorgt al voor een aanzienlijke kwaliteitsverbetering. Daarbij wordt de bestaande boerderij herbouwd en worden de twee compensatiewoningen zo ingepast dat sprake is van de uitstraling van een boerenerf. Dit plan past hierdoor in de bestaande identiteit en structuur van het landschap. De ontwikkeling is hiermee gebiedseigen, passend bij de schaal en aard van het landschap (inpassing). Bij de situering van de nieuwe woningen wordt daarnaast rekening gehouden met de doorzichten naar het achtergelegen land. Om het doorzicht te garanderen wordt een oorspronkelijk en nog gedeeltelijk aanwezige, lengtesloot hersteld. Het plan zorgt er hierdoor voor dat de belevingswaarde van het oorspronkelijke veenweidegebied wordt hersteld.

Deze transformatie geeft vanuit landschappelijk en cultuurhistorisch oogpunt daarom een duurzame kwaliteitsverbetering van dit veenweidegebied en is hierdoor passend binnen de VRM.

### **Verordening ruimte 2014**

De juridische waarborging van de VRM vindt plaats met de 'Verordening Ruimte 2014'. Voor het plangebied zijn de volgende artikelen relevant:

### *Artikel 2.1.1: Ladder voor duurzame verstedelijking*

De in het Besluit ruimtelijke ordening opgenomen ladder voor duurzame verstedelijking, zoals deze gold tot 1 juli 2017, is opgenomen in de Verordening Ruimte van 9 juli 2014 en de partiële wijziging van 14 december 2016 (artikel 2.1.1 van de Verordening).

Op grond van dit artikel dient een bestemmingsplan waarin een nieuwe stedelijke ontwikkeling mogelijk wordt gemaakt te voldoen aan bepaalde eisen. In paragraaf is al aangetoond dat geen sprake is van een stedelijke ontwikkeling. Toetsing aan de ladder is daarom niet nodig.

# *Artikel 2.2.1: Ruimtelijke kwaliteit*

Op grond van artikel 2.2.1, lid 1 van de Verordening ruimte (Ruimtelijke kwaliteit) kan een bestemmingsplan voorzien in een nieuwe ruimtelijke ontwikkeling, onder de volgende voorwaarden:

- a. dat de ruimtelijke ontwikkeling past binnen de bestaande gebiedsidentiteit, voorziet geen wijziging op structuurniveau, past bij de aard en schaal van het gebied en voldoet aan de relevante richtpunten van de kwaliteitskaart (inpassen);
- b. als de ruimtelijke ontwikkeling past binnen de bestaande gebiedsidentiteit, maar wijziging op structuurniveau voorziet (aanpassen), wordt deze uitsluitend toegestaan mits de ruimtelijke kwaliteit per saldo ten minste gelijk blijft door:
	- 1. zorgvuldige inbedding van de ontwikkeling in de omgeving, rekening houdend met de relevante richtpunten van de kwaliteitskaart, en
	- 2. het zo nodig treffen van aanvullende ruimtelijke maatregelen, zoals bedoeld in het derde lid van artikel 2.2.1.
- c. als de ruimtelijke ontwikkeling niet past bij de bestaande gebiedsidentiteit (transformeren), wordt deze uitsluitend toegestaan mits de ruimtelijke kwaliteit van de nieuwe ontwikkeling is gewaarborgd door:
	- 1. een integraal ontwerp, waarin behalve aan de ruimtelijke kwaliteit van het gehele gebied ook aandacht is besteed aan de fysieke en visuele overgang naar de omgeving en de fasering in ruimte en tijd, alsmede rekening is gehouden met de relevante richtpunten van de kwaliteitskaart, en
	- 2. het zo nodig treffen van aanvullende ruimtelijke maatregelen zoals bedoeld in het derde lid van artikel 2.2.1.

### *Consequentie plangebied*

Zie conclusie onder de VRM en het gebiedsprofiel. Het plan past in de bestaande identiteit en structuur van het landschap. De ontwikkeling is hiermee gebiedseigen, passend bij de schaal en aard van het landschap (inpassing). Het plan is in overeenstemming met de Verordening Ruimte.

# **3.3 Gemeentelijk beleid**

### **Gebiedsovereenkomst Veenweiden Krimpenerwaard 2014-2021**

Partijen in de Krimpenerwaard en de provincie Zuid-Holland werken al langere tijd samen aan de toekomst van het polderlandschap in de Krimpenerwaard. Eind 2014 is er iets veranderd in de samenwerking. De ontwikkelingen van de afgelopen jaren hebben geleid tot een nieuwe aanpak voor het gebied. Er is daarom besloten om de verantwoordelijkheden opnieuw te verdelen.

De regie ligt nu bij het gebied, dichter bij de praktijk. De gemeente en het hoogheemraadschap pakken deze regie op in een stuurgroep en werken daarbij samen met grondeigenaren, agrarisch ondernemers en maatschappelijke partijen. De overheden hebben hun afspraken vastgelegd in een Gebiedsovereenkomst. Hierin staat hoe zij de opgaven voor de Krimpenerwaard, samen met de gebiedspartners, willen realiseren.

De opgaven zijn gebundeld in drie thema's: natuur, landbouw en recreatie. Uiteraard is in een veenweidegebied als de Krimpenerwaard ook water ook een belangrijk onderwerp. Water stroomt dan ook als een levensader door alle drie de thema's. Onder regie van de Stuurgroep worden de drie thema's de komende jaren verder uitgewerkt.

De Stuurgroep bestaat uit vertegenwoordigers van de gemeente Krimpenerwaard en het hoogheemraadschap Schieland en de Krimpenerwaard. De provincie Zuid-Holland is voor de stuurgroep opdrachtgever voor wat betreft 'natuur', de gemeente is opdrachtgever voor de recreatie- en de landbouwopgave.

### **Structuurvisie K5**

Tot 1 januari 2015 werkte de vijf verschillende gemeenten samen onder de naam K5. Onder deze noemer is in 2009 de Structuurvisie K5 vastgesteld. De centrale opgave voor de Krimpenerwaard is het uitzetten van een evenwichtige koers in het spanningsveld tussen het versterken van sociaal-economische aspecten enerzijds en het waarborgen van de cultuurhistorische, natuur- en landschapskwaliteiten anderzijds. Met name het patroon van dijk- en dorpslinten en het waterrijke slagenlandschap zijn kenmerkend voor de regio. In een groot deel van het gebied blijft de grondgebonden melkveehouderij de belangrijkste functie. In de bepaalde gebieden, zal natuur ontwikkeld worden met recreatief medegebruik. In het zuiden van de Krimpenerwaard zijn ook beperkte mogelijkheden voor hervestiging van bedrijven die in het kader van natuurontwikkeling worden uitgekocht. Daarnaast wordt, binnen bestaande opstallen, ruimte geboden aan activiteiten op het vlak van verbrede landbouw en vernieuwend ondernemerschap.

#### **Structuurvisie Vlist (2012)**

De voormalige gemeente Vlist heeft op 3 juli 2012 de structuurvisie Vlist vastgesteld. Belangrijk uitgangspunt van de structuurvisie is het behoud van de eigen identiteit. Laatste wordt bepaald door de eigenheid van de dorpen, waarbij streven naar vitaliteit hoog in het vaandel staat. Daarnaast wordt de identiteit van Vlist in belangrijke mate ontleend aan het buitengebied, met zijn kenmerkende openheid, de grondgebonden veehouderij als drager van het landschap en de cultuurhistorische en ecologische kwaliteiten. De identiteit hangt sterk samen met de ruimtelijke structuur. Naast de openheid, de kenmerkende kavelstructuur, het alom aanwezige water, zijn de bebouwingslinten, de Hollandse IJssel en de Vlist structuurbepalende elementen. Specifiek voor het landelijk gebied geldt dat behoud en herstel van landschap, cultuurhistorie en natuur in balans dienen te zijn met de ontwikkelingsmogelijkheden voor een duurzame grondgebonden veehouderij. Dit beleid gaat goed samen met recreatief medegebruik. Voor overige bestaande functies wordt een consoliderend beleid voorgestaan.

Nieuwe ontwikkelingen moeten bijdragen aan de kwaliteiten van het gebied. Indien deze verder gaan dan het bestemmingsplan mogelijk maakt, moet een nieuwe afweging worden gemaakt. Voorwaarden binnen die afweging zijn:

- het betreft een duurzame ontwikkeling;
- er is sprake van toevoeging van kwaliteit (op het gebied van cultuurhistorie, landschap en/of natuur);
- de ontwikkeling past bij de identiteit en schaal van de omgeving; draagt bij aan de economie van het buitengebied.

Specifieke aandachtspunten binnen het beleid voor het buitengebied zijn:

- het Veenweidepact;
- de zone langs de Vlist.

### *De linten*

De contramal van het agrarisch gebied wordt gevormd door de bebouwingslinten. Het beleid in de linten is enerzijds gericht op behoud van cultuurhistorische kwaliteiten (karakteristieke bebouwing, verkavelingspatroon), anderzijds op ontwikkelingsmogelijkheden voor de aldaar gevestigde agrarische bedrijven. Ontwikkelingen die zich buiten de randvoorwaarden van het bestemmingsplan begeven, zijn niet op voorhand onmogelijk. Medewerking kan overwogen worden als de ontwikkeling gepaard gaat met een substantiële kwaliteitsverbetering

#### *Natuurgebied*

Het beleid is primair gericht op behoud, herstel en verbetering van natuurkwaliteiten die passen in het veenweidelandschap. Medegebruik van andere functies (recreatie, landbouw) kan plaats vinden, voor zover de hoofdfunctie hier geen hinder van ondervindt of er zelfs bij gebaat is (bijvoorbeeld extensief agrarisch beheer).

#### **Conclusie**

Dit bestemmingsplan maakt de bouw van twee woningen mogelijk na sanering van een voormalig agrarisch complex. Zo draagt dit plan bij aan het actief opruimen en tegengaan van verrommeling, waarbij rekening wordt gehouden met de kernkwaliteiten van het landschap. Overtollige en verouderde agrarische bedrijfsgebouwen worden gesloopt en verhardingen worden verwijderd. Dit zorgt al voor een aanzienlijke kwaliteitsverbetering. Daarbij wordt de bestaande boerderij herbouwd en worden de twee compensatiewoningen zo ingepast dat sprake is van de uitstraling van een boerenerf. Bij de situering van de nieuwe woningen wordt daarnaast rekening gehouden met de doorzichten naar het achtergelegen land. Om het doorzicht te garanderen wordt een oorspronkelijk, nog gedeeltelijk aanwezige, lengtesloot hersteld. Het plan zorgt er hierdoor voor dat de belevingswaarde van het oorspronkelijke veenweidegebied wordt hersteld. Deze transformatie geeft vanuit landschappelijk en cultuurhistorisch oogpunt daarom een duurzame kwaliteitsverbetering welke passend is binnen het gemeentelijk beleid.

# **4. Water**

# **4.1 Kader**

# **Europees beleid**

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Streefdatum voor het bereiken van gewenste waterkwaliteit is 2015, met eventueel uitstel tot 2027. De doelstellingen worden uitgewerkt in (deel)stroomgebiedsbeheerplannen voor de Rijndelta, de Maas, de Schelde en de Eems. In deze plannen staan de ambities en maatregelen beschreven; ook de ecologische ambities worden op dit niveau geregeld.

De Krimpenerwaard valt onder het stroomgebied van de Rijn. De europese ambities en maatregelen zijn het kader (de basis) voor het nationale beleid.

### **Wettelijk kader**

Het Rijk, de VNG, het IPO en de Unie van Waterschappen hebben in februari 2001 de startovereenkomst Waterbeheer 21ste eeuw ondertekend. Deze startovereenkomst is in 2003 omgezet in het Nationaal Bestuursakkoord Water dat in juni 2008 is geactualiseerd. Hiermee hebben deze partijen elkaar gecommitteerd om een watertoets toe te passen bij het opstellen van ruimtelijke plannen. In het Besluit ruimtelijke ordening (Bro) is voorts bepaald dat waterbeheerders dienen te worden geraadpleegd bij het opstellen van bestemmingsplannen. De watertoets is een instrument om bij alle ruimtelijke plannen en besluiten waarin waterhuishoudkundige aspecten voorkomen te toetsen of in voldoende mate rekening wordt gehouden met die aspecten. Het gaat daarbij vooral om aandacht voor de waterkwantiteit (ruimte voor water, berging, infiltratie, aan- en afvoer), aandacht voor effecten op de waterkwaliteit en aandacht voor de veiligheid (overstroming).

#### **Rijksbeleid**

Het Rijksbeleid is in diverse nota's vastgelegd. De meest directe beleidsplannen zijn de Vierde Nota Waterhuishouding en het Nationaal Bestuursakkoord Water (NBW). Deze plannen hebben tot doel om in de periode tot 2015 het hoofdwatersysteem in Nederland te verbeteren en op orde te houden. Het gaat daarbij om het aanpakken van de gevolgen van de zeespiegelstijging, bodemdaling en een veranderend klimaat. Belangrijk onderdeel is om de drietrapsstrategie: vasthouden, bergen, afvoeren' in alle overheidsplannen als verplicht afwegingsprincipe te hanteren. Tevens is in het NBW vastgelegd, dat de watertoets een verplicht te doorlopen proces is in waterrelevante ruimtelijke planprocedures. Hierdoor wordt een vroegtijdige betrokkenheid van de waterbeheerder in de planvorming gewaarborgd. Verder is water in de Nota Ruimte een belangrijk structurerend principe voor bestemming, inrichting en gebruik van de ruimte. Om problemen met water te voorkomen moet, anticiperend op veranderingen in het klimaat, de ruimte zo worden ingericht dat water beter kan worden vastgehouden of geborgen.

### **Vierde Nota Waterhuishouding**

Ten aanzien van de waterhuishouding is het Rijksbeleid verwoord in de Vierde Nota Waterhuishouding. Deze nota vormt de basis voor de watertoets, welke in het Besluit ruimtelijke ordening voor alle ruimtelijke plannen is voorgeschreven.

Centrale doelstelling van de nota is "Het hebben en houden van een veilig en bewoonbaar land en het in stand houden en versterken van gezonde en veerkrachtige watersystemen, waarmee een duurzaam gebruik blijft gegarandeerd". In de nota is beleid geformuleerd ten aanzien van verschillende watersystemen, waarbij ondermeer veiligheid (beheer waterkeringen) en kwaliteit centraal staan. Ook wordt gestreefd naar goede afstemming tussen verschillende overheden en daarbij horende (ruimtelijke) plannen.

In de Vierde Nota Waterhuishouding is het water in de stad apart benoemd, door middel van zeven aangrijpingspunten:

- 1. het uitvoeren van een knelpuntenonderzoek stedelijk waterbeheer;
- 2. het ontwikkelen van een gemeenschappelijke visie van gemeenten en waterbeheerders op het waterbeleid en doorvertaling naar bestemmingsplannen en waterbeheersplannen;
- 3. een meer op ecologische, hydrologische aspecten en belevingswaarde gebaseerde planning van de verstedelijking;
- 4. aandacht voor de waterketen in relatie tot duurzaam bouwen;
- 5. voortgaan met het opstellen en uitvoeren van gemeentelijke rioleringsplannen, het terugdringen van overstortingen en het verwijderen van vervuilde waterbodems;
- 6. het bevorderen van waterbesparing en hergebruik van water;
- 7. het afkoppelen van verhard oppervlak en infiltratie van water in de bodem.

# **Provinciaal beleid**

Op provinciaal niveau heeft de provincie Zuid-Holland het beleid vertaald in het Provinciaal Waterplan 2010-2015. In dit Plan staat uitgebreid beschreven hoe de provincie, samen met waterschappen en andere partners, een duurzame en klimaatbestendige delta zal realiseren en behouden, waar het veilig en aangenaam wonen, werken en recreëren is. In het Provinciaal Waterplan zijn de opgaven van de Europese Kaderrichtlijn Water, het Nationaal Bestuursakkoord Water en het Nationale waterplan vertaald naar strategische doelstellingen voor Zuid-Holland. Het Waterplan heeft vier hoofdopgaven:

- 1. Waarborgen waterveiligheid
- 2. Zorgen voor mooi en schoon water
- 3. Ontwikkelen duurzame zoetwatervoorziening
- 4. Realiseren robuust en veerkrachtig watersysteem

In het plan zijn deze opgaven verder uitgewerkt in 19 thema's én voor drie gebieden, in samenhang met economische, milieu- en maatschappelijke opgaven. Dit leidt tot een integrale visie op de ontwikkeling van de Zuid-Hollandse Delta, het Groene Hart en de Zuidvleugel van de Randstad.

# **Hoogheemraadschap van Schieland en de Krimpenerwaard**

Het beleid van het Hoogheemraadschap van Schieland en de Krimpenerwaard (verder HHSK) is vastgelegd in het Waterbeheerplan HHSK 2016-2021, de Keur van Schieland en de Krimpenerwaard, algemene regels bij de Keur, peilbesluiten, leggers en andere documenten (zie www.hhsk.nl/diensten/publicaties). In deze documenten heeft HHSK de hoofdlijnen van het beleid voor de taken van het waterschap met betrekking tot de waterveiligheid, het oppervlaktewater- en grondwaterbeheer, het beheer van afvalwaterketen en emissies, en het wegenbeheer in de Krimpenerwaard vastgelegd. HHSK streeft ernaar om samen met gemeenten als partners op te trekken.

Er moet worden ingezet op intensief overleg met gemeentebesturen voor het kunnen realiseren van projecten. De ruimtelijke ordening en de waterhuishouding moeten in onderlinge relatie worden ontwikkeld.

Op basis van ervaring en deskundigheid adviseert HHSK over de mogelijkheden voor een duurzaam watersysteem. De laatste jaren is het inzicht gegroeid dat op een duurzamer wijze met het stedelijk waterbeheer dient te worden omgegaan, mede gezien de klimaatveranderingen. Aandachtspunten voor het duurzame stedelijk waterbeheer zijn het minimaliseren van wateroverlast, het realiseren van voldoende waterberging waarbij zoveel mogelijk een ecologische inrichting wordt nagestreefd, het verantwoord afkoppelen van verhard oppervlak en het voorkomen van diffuse verontreinigingen door toepassing van duurzame bouwmaterialen. De visie is uitgewerkt in een concreet maatregelenplan:

- het woongenot, de belevingswaarde en de recreatieve mogelijkheden op en in het water voor burgers nemen toe;
- de waterkwaliteit voldoet tenminste aan de algemene milieukwaliteitseisen;
- het waterhuishoudkundig systeem kent goede aan- en afvoermogelijkheden, waarbij de
- doorspoelbaarheid en de mogelijkheid om onder normale omstandigheden het waterpeil binnen zekere marges te handhaven, voldoende worden gewaarborgd;
- het watersysteem is zo ingericht dat het de ontwikkeling van biologisch gezond water bevordert.

In zijn algemeenheid geldt dat voor aanpassingen aan het bestaande waterhuishoudingsysteem bij het Hoogheemraadschap vergunning dient te worden aangevraagd op grond van de Keur, tenzij voor de activiteit algemene regels van toepassing zijn.

# **Beleid Waterberging bij ruimtelijke ontwikkelingen 2012**

De Verenigde Vergadering van het hoogheemraadschap heeft op 27 juni 2012 het Beleid Waterberging bij ruimtelijke ontwikkelingen 2012 vastgesteld. Dit beleid heeft tot doel om ongewenste effecten van verhardingstoename op het watersysteem te voorkomen. Een belangrijk ongewenst effect van verhardingstoenamen is de versnelde afvoer van neerslag. Voor verschillende ruimtelijke ontwikkelingen zijn voorwaarden beschreven om de te verwachten effecten op het watersysteem te compenseren.

# *Toetsingscriteria*

Er wordt onderscheid gemaakt in drie typen plannen: kleine, middelgrote en grote ruimtelijke ontwikkelingen. Onderstaand is per type toegelicht hoe HHSK omgaat met de typen ruimtelijke

ontwikkelingen:

- 1. Kleine plannen: plannen met een verhardingstoename tot 500 m²
- 2. Middelgrote plannen: plannen met een verhardingstoename groter dan 500 m² en kleiner dan 10 hectare bruto planoppervlak
- 3. Grote plannen: een plan groter dan 10 hectare bruto planoppervlak

#### *Kleine plannen*

Voor kleine ruimtelijke ontwikkelingen met een verhardingstoename is geen compensatie noodzakelijk. Kleine plannen hebben een gering effect op de waterhuishouding. Daarnaast bestaat er een zekere onzekerheid in berekening door de invoergegevens, berekeningsmethode en gevolgen van de klimaatsverandering. Door rekening te houden met de onzekerheid en om onevenredige belasting van de organisatie door dergelijke plannen te voorkomen, wordt compensatie voor een geringe verhardingstoename kwijtgescholden. Deze kwijtschelding, namelijk de aftrek van 500 m² verhardingstoename, geldt in verband met gelijkheid voor alle ruimtelijke ontwikkelingen binnen het beheergebied van HHSK.

# **4.2 Plangebied**

Het plangebied bestaat uit het agrarisch complex en de achterliggende weilanden. Aan de achterliggende weilanden wijzigt niets. Het agrarisch complex wordt geheel gesaneerd en daarvoor in de plaats worden 2 nieuwe woningen met bijgebouwen teruggebouwd. De bestaande boerderij wordt vernieuwd en ook hierbij komt een bijgebouw. Alle verhardingen worden verwijderd en daarvoor in de plaats komt een boerenerf inrichting terug met veel groen. De bestaande dam in het midden van het complex wordt weggehaald en deze watergang wordt hersteld en verbreed. Aan de voorzijde wordt de watergang, buiten de twee bestaande dammen ter ontsluiting van de percelen, hersteld. Uiteindelijk zal de verharding aanzienlijk afnemen en wordt meer water teruggebracht. Dit zal een positief effect hebben op de waterhuishouding.

Op 9 december 2018 is de digitale watertoets uitgevoerd. Hieruit blijkt dat het plan nog voorgelegd dient te worden aan het Hoogheemraadschap.

### **Conclusie**

Het plan zal naar verwachting geen negatief effect hebben op de waterhuishouding. Het plan wordt nog wel voorgelegd aan het Hoogheemraadschap.

# **5. Onderzoeken**

Met het opstellen van een bestemmingsplan dient aangetoond te worden dat de ontwikkeling die mogelijk wordt gemaakt met het bestemmingsplan mogelijk is uit oogpunt van verschillende milieuaspecten. Het gaat hier om de volgende aspecten:

- 1. bedrijven en milieuzonering;
- 2. geluid;
- 3. luchtkwaliteit;
- 4. externe veiligheid;
- 5. bodem;
- 6. flora en fauna;
- 7. archeologie en cultuurhistorie;
- 8. Besluit milieueffectrapportage.

# **5.1 Bedrijven en milieuzonering**

#### **Wet- en regelgeving**

Bedrijvigheid is een milieubelastende activiteit. Ten gevolge van aanwezige bedrijvigheid kan mogelijk hinder voor de omgeving optreden met betrekking tot de milieuaspecten geluid, geur, stof en gevaar. Nieuwe situaties, waarin milieubelastende activiteiten en milieugevoelige functies met elkaar worden gecombineerd, moeten worden beoordeeld op mogelijke hindersituaties. Daarbij wordt getoetst aan de Wet milieubeheer, Algemene Maatregelen van Bestuur onder de Wet milieubeheer en de brochure Bedrijven en Milieuzonering (VNG, 2009). Bedrijven en Milieuzonering geeft richtafstanden per categorie en per type bedrijvigheid aan. Binnen deze richtafstanden is bij een gemiddelde bedrijfsvoering hinder van het bedrijf te verwachten. De gegeven afstanden zijn richtafstanden en geen harde afstandsnormen.

De te beoordelen situaties zijn te herleiden tot drie groepen en bijbehorende aanpak, te weten:

- *Nieuwe milieugevoelige functies nabij bestaande bedrijven*
	- In deze situatie dient primair te worden beoordeeld of hinder te verwachten is van de specifieke bestaande bedrijven. Deze beoordeling is met name gebaseerd op de Wet Milieubeheer en bijbehorende AMvB's. Daarnaast zal moeten worden meegewogen of ter plaatse van de nieuwe milieugevoelige functies bij eventuele vestiging van een nieuw bedrijf op het bestaande bedrijfsperceel een probleemsituatie ontstaat. Deze afweging vindt met name plaats op basis van Bedrijven en Milieuzonering.
- *Nieuwe bedrijfsbestemmingen nabij bestaande milieugevoelige functies*
	- In deze situatie is de bedrijfscategorie zoals deze wordt opgenomen in het bestemmingsplan leidend. Afhankelijk van deze categorie zal tenminste een afstand van bv. 10 meter (cat. 1), 30 meter (cat. 2), 50 meter (cat. 3.1) en 100 meter (cat. 3.2) tussen de gevoelige functies en belastende activiteiten moeten worden gerespecteerd. In het geval de bestemmingswijziging wordt gerealiseerd ten bate van de vestiging van een specifiek bedrijf, kunnen de omstandigheden van dit bedrijf worden meegewogen. In elk geval dient tenminste aan de Wet milieubeheer te worden voldaan.
- *Nieuwe milieugevoelige functies nabij nieuwe bedrijfsbestemmingen*
- In dit geval is de bedrijfscategorie zoals deze wordt opgenomen in het bestemmingsplan leidend. Afhankelijk van deze categorie zal tenminste een afstand van bv. 10 meter (cat. 1), 30 meter (cat. 2), 50 meter (cat. 3.1) en 100 meter (cat. 3.2) tussen de gevoelige en belastende bestemmingen moeten worden gerespecteerd.

De richtafstanden in Bedrijven en Milieuzonering gelden ten opzichte van een milieugevoelige functie, zoals bijvoorbeeld bedoeld met de omgevingstypen rustige woonwijk of rustig buitengebied. In het geval de milieugevoelige functies zijn gelokaliseerd in omgevingstype gemengd gebied kan een afwijkende systematiek worden toegepast, die meer ruimte biedt aan bedrijven. De VNG-richtafstanden van toepassing zijn op *nieuwe*  situaties, waarbij milieugevoelige functies (bijvoorbeeld wonen) en bedrijven in elkaars nabijheid gerealiseerd worden.

# **Plangebied**

Op het perceel Groeneweg 5 is het bedrijf J. de Ruiter Vloeren gevestigd. Het bedrijf heeft ter plaatse een showroom met vloeren en opslag. Dit bedrijf valt in categorie 1, waarvoor een richtafstand geldt van 10 meter. De afstand tussen de twee percelen is ca. 60 meter.

Op het perceel Bilwijkerweg 8 staat een afvalwaterzuiveringsinstallatie (awzi) gevestigd van het Hoogheemraadschap Krimpenerwaard en Schieland. Deze awzi ligt om meer dan 300 meter afstand. De richtafstand voor deze awzi (categorie 4.1) is 200 meter. Vanaf de awzi loopt een rioolpersleiding richting het onderhavige perceel. De minimale afstand tot de leiding is 150 meter. Deze afstand is ruim voldoende.

# **Conclusie**

Het plan vormt geen belemmering voor omliggende bedrijven. Vanuit het aspect milieuzonering is het plan daarom toelaatbaar.

# **5.2 Geluid**

# **Wet geluidhinder**

Wegverkeerslawaai kan de leefkwaliteit van een gebied sterk beïnvloeden. Mensen die veelvuldig worden blootgesteld aan een hoog niveau van wegverkeerslawaai kunnen hier lichamelijke en psychische klachten door oplopen. De Wet geluidhinder (Wgh) verplicht ertoe onderzoek uit te voeren naar de geluidsbelasting op geluidsgevoelige bestemmingen binnen vastgestelde onderzoeksgebieden (zones) langs wegen (art. 74-75 Wgh). Tevens stellen de Wgh en het Besluit geluidhinder regels aan de maximale geluidsbelasting op deze bestemmingen. Onder geluidsgevoelige bestemmingen wordt verstaan (Art. 1 Wgh):

- Woningen
- Onderwijsgebouwen
- Ziekenhuizen en verpleeghuizen
- Geluidsgevoelige terreinen (bij onderwijsgebouwen, ziekenhuizen, verpleeghuizen en woonwagenstandplaatsen)

Voor deze bestemmingen gelden voorkeursgrenswaarden. Deze voorkeursgrenswaarden worden mede bepaald door de locatie van de gevoelige bestemmingen en het type weg. Bij realisatie van nieuwe geluidsgevoelige bestemmingen dient de geluidsbelasting ten hoogste de voorkeursgrenswaarde te bedragen.

Indien bij de realisatie van nieuwe geluidsgevoelige bestemmingen niet aan de voorkeursgrenswaarde kan wordt voldaan, kan worden geconcludeerd dat de locatie niet zonder meer geschikt is voor de beoogde ontwikkeling. Onder voorwaarden kunnen hogere waarden worden vastgesteld tot de maximale grenswaarde uit de Wgh.

### **Onderzoek**

Het plangebied ligt binnen de zone van de Bilwijkerweg. Door het bureau NIPA Milieutechniek is daarom een akoestisch onderzoek uitgevoerd, d.d. 22-10-2018, projectnummer 16978.

De geluidbelasting ter plaatse van de maatgevende gevels van de woonbestemming vanwege het verkeer op de Bilwijkerweg, inclusief de correctie ex art. 110g van de Wet geluidhinder, bedraagt ten hoogste 41 dB. Bij deze locatie wordt voldaan aan de voorkeursgrenswaarde van 48 dB op de maatgevende gevels. Een verzoek om een hogere grenswaarde op grond van de Wet geluidhinder is niet van toepassing.

Er van uitgaande dat er wordt voldaan aan de minimale eis voor de geluidwering van 20 dB mag de (gecumuleerde) geluidbelasting niet hoger zijn dan 53 dB om aan de richtwaarde van het binnengeluidniveau van 33 dB te voldoen. Met de berekende geluidbelastingen tot ten hoogste 46 dB is het woon- en leefklimaat in de woning zonder nader onderzoek gewaarborgd. Ook is met dit onderzoek aangetoond dat het woon- en leefklimaat in het kader van een goede ruimtelijke ordening is gewaarborgd.

### **Conclusie**

Het plan voldoet aan de Wet geluidhinder en het uitgangspunt van een goed woon- en leefklimaat.

# **5.3 Luchtkwaliteit**

Indien mensen met regelmaat luchtverontreinigende stoffen inademen kan dit leiden tot effecten op de lichamelijke gezondheid. Daarom moet bij ruimtelijke planvorming rekening worden gehouden met de effecten van de plannen op de luchtkwaliteit en de luchtkwaliteit ter plaatse. Titel 5.2 van de Wet milieubeheer (hierna te noemen: Wet luchtkwaliteit), het Besluit niet in betekenende mate (luchtkwaliteitseisen) en het Besluit gevoelige bestemmingen (luchtkwaliteitseisen) stellen grenzen aan de concentraties van luchtverontreinigende stoffen. De meest kritische stoffen ten gevolge van het verkeer zijn stikstofdioxide (NO2) en fijn stof (PM10 en PM2.5). De grenzen voor deze stoffen zijn opgenomen in tabel 5.I. Vanaf 2011 zijn de grenswaarden (jaargemiddelde en 24 uursgemiddelde concentratie) voor PM10 van kracht. Voor NO2 geldt dat vanaf 2015 moet worden voldaan aan de (jaargemiddelde en uurgemiddelde) grenswaarden.

### **Wet luchtkwaliteit**

De Wet luchtkwaliteit (artikel 5.16, eerste lid, Wm) stelt dat een ruimtelijke plan of project doorgang kan vinden indien:

- 1. een project niet tot het overschrijden van een grenswaarde leidt;
- 2. de luchtkwaliteit ten gevolge van het project (per saldo) verbetert of ten minste gelijk blijft;
- 3. een project "niet in betekenende mate" (NIBM) bijdraagt aan de concentratie van relevante stoffen in de buitenlucht (De NIBM bijdrage is gedefinieerd als een toename van de concentraties van zowel fijn stof (PM10) als stikstofdioxide (NO2) met minder dan 3% van de grenswaarde (1,2 µg/m3 PM10 of NO2 en 0,75 µg/m3 PM2.5 jaargemiddeld);
- 4. een project is opgenomen of past binnen het Nationaal Samenwerkingsprogramma Lucht (NSL). (Het programma bevat een pakket maatregelen dat erop gericht is om grote ruimtelijke projecten tijdig aan de grenswaarden te laten voldoen.)

|                        | Grenswaarden      |                        |                      |                                   |  |
|------------------------|-------------------|------------------------|----------------------|-----------------------------------|--|
| Stof                   | Type norm         | Van<br>kracht<br>vanaf | Concentratie (ug/m3) | Maximum overschrijdingen per jaar |  |
|                        | Jaargemiddelde    | 2015                   | 40                   |                                   |  |
| Stikstofdioxide        | Uurgemiddelde     | 2015                   | 200                  | 18                                |  |
|                        | Jaargemiddelde    | 2011                   | 40                   |                                   |  |
| Fijn stof (PM1)        | 24-uursgemiddelde | 2011                   | 50                   | 35                                |  |
| Zeer fijn stof (PM2.5) | Jaargemiddelde    | 2015                   | ર્ટ                  |                                   |  |
|                        | Jaargemiddelde    | 2020                   | 20                   |                                   |  |

*Grenswaarden Wet luchtkwaliteit*

### **Regeling NIBM**

De Ministeriële Regeling NIBM geeft een uitwerking aan het Besluit NIBM en een getalsmatige invulling van de NIBM-grens. Voor een aantal categorieën van projecten kan met zekerheid worden gesteld dat de 3%-grens niet zal worden overschreden. Het betreft onder andere het onderstaande geval, waarbij een luchtkwaliteitonderzoek niet meer nodig is:

- a. woningbouw = 1500 woningen (netto) bij minimaal 1 ontsluitingsweg, en
- b. woningbouw = 3000 woningen bij minimaal 2 ontsluitingswegen met een gelijkmatige verkeersverdeling.

Uit de NIBM-tool blijkt dat bij meer dan 1.280 motorvoertuigen per dag extra, in betekenende mate wordt bijgedragen aan een verslechtering van de luchtkwaliteit. In de overige gevallen, die niet in het Besluit NIBM genoemd worden, zal op een andere manier bijvoorbeeld door middel van berekeningen aannemelijk gemaakt moeten worden dat de bijdrage niet in betekenende mate is of dat de grenswaarden niet worden overschreden.

# **Goede ruimtelijke ordening**

Vanuit het oogpunt van een goede ruimtelijke ordening is ook gekeken naar de concentraties luchtverontreinigende stoffen in het plangebied. Dat onderzoek heeft zich toegespitst op de maatgevende stoffen NO2 en PM10 . Uit de gegevens van de Atlasleefomgeving blijkt dat de achtergrondconcentratie voor NO2 en PM10 ruim lager zijn dan de grenswaarden van 40 μg/m³. Voor wat betreft de bijdrage van het plan aan de concentratie PM2,5 kan het volgende opgemerkt worden. PM2,5 maakt deel uit van de bijdrage PM10. Dit betreft immers alle stofdeeltjes met een diameter van 10 μm of kleiner. In 2016 was de achtergrondconcentratie PM2,5 10/11μg/m³. Er is geen actuele waarde. Het plan leidt niet tot een overschrijding van de grenswaarde voor PM 2,5 (25 μg/m³).

# *Advieswaarden WHO en GGD*

De WHO en GGD hanteren advieswaarden voor fijn stof (PM10) van 20 μg/m³, en 10 μg/m³ voor PM2,5 wat lager ligt dan de wettelijke grenswaarden. Aan deze waarde wordt nagenoeg voldaan.

|                | NO2           | PM10           | PM2,5       |
|----------------|---------------|----------------|-------------|
| 2016           | 10 - 20 μg/m³ | 18 - 19 μg/m³  | 10/11μg/m³. |
| Huidige waarde | 5 - 10 μg/m³. | 15 - 20 μg/m³. |             |
|                |               |                |             |

*Overzicht waarden luchtkwaliteit (Bron: www.atlasleefomgeving.nl)*

#### **Conclusie**

Het saneren van een agrarisch bedrijf en daarvoor terugbouwen van 2 nieuwe woningen en herbouw van de bestaande boerderij heeft geen invloed op de luchtkwaliteit.

# **5.4 Externe veiligheid**

### **Wettelijk kader**

*Besluit externe veiligheid inrichtingen, Besluit externe veiligheid buisleidingen en het Besluit externe veiligheid transportroutes*

Activiteiten met gevaarlijke stoffen leveren risico's op voor de omgeving. Het Besluit externe veiligheid inrichtingen (Bevi), Besluit externe veiligheid buisleidingen (Bevb) en het Besluit externe veiligheid transportroutes (BEVT) vormen het wettelijk kader voor het omgaan met deze risico's. Door het stellen van eisen aan afstanden tussen de activiteiten met gevaarlijke stoffen en (beperkt) kwetsbare objecten (woningen, kantoren, scholen, enz.) worden de eventuele gevolgen van deze risico's zoveel mogelijk beperkt.

### *Plaatsgebonden risico (PR)*

Als "harde" afstandseis voor externe veiligheid geldt een contour voor het plaatsgebonden risico (PR 10-6 ), die wordt aangegeven als een afstand ten opzichte van de activiteit met gevaarlijke stoffen (risicobron). Binnen deze PR 10-6 contour mogen geen (beperkt) kwetsbare objecten aanwezig zijn of worden geprojecteerd.

#### *Groepsrisico (GR)*

Afhankelijk van de aard van de risicobron is er sprake van een bepaald invloedsgebied. Binnen dit invloedsgebied moet worden onderzocht hoe groot de kans per jaar is dat een groep van ten minste 10 (zich binnen dit invloedsgebied bevindende) personen overlijdt ten gevolge van een ramp of zwaar ongeval met de betreffende risicobron. De uitkomst van dit onderzoek geeft de hoogte van het GR weer en wordt uitgedrukt in een curve, waarbij als norm voor het GR een oriënterende waarde is vastgesteld. De hoogte van het GR moet door middel van een bestuurlijke afweging worden verantwoord. Als binnen het invloedsgebied (beperkt) kwetsbare bestemmingen worden geprojecteerd, geldt ook voor de hiermee samenhangende toename van het GR een bestuurlijke verantwoordingsplicht.

#### *(Beperkt) kwetsbare objecten*

Er moet getoetst worden aan het Bevi en de richtlijnen voor vervoer gevaarlijke stoffen wanneer bij een ontwikkeling (beperkt) kwetsbare objecten worden toegestaan. (Beperkt) kwetsbare objecten zijn o.a. woningen, scholen, ziekenhuizen, hotels restaurants.

### *Risicovolle activiteiten*

In het kader van het plan moet bekeken worden of er in of in de nabijheid van het plan sprake is van risicovolle activiteiten (zoals Bevi-bedrijven, BRZO-bedrijven en transportroutes) of dat risicovolle activiteiten worden toegestaan.

### **Plangebied**

Nabij het plangebied liggen geen EV relevante bedrijven en geen EV relevante transportroutes per weg, water, buisleiding of spoor. De N207 ligt op ca. 300 meter ten westen van het plangebied. Gezien deze afstand heeft dit geen ruimtelijke consequenties.

Voor noodzakelijk transport ten behoeve van laden en/of lossen van gevaarlijke stoffen buiten de vastgestelde routes is een ontheffing nodig. Aan deze ontheffing kunnen voorwaarden worden verbonden om een veiligere leefomgeving te realiseren.

Er kan langs het plangebied dus wel transport van gevaarlijke stoffen plaatsvinden van de niet-routeplichtige stoffen (zoals benzine) en routeplichtige stoffen (zoals propaan), maar de frequentie daarvan is (door het lokale karakter van het transport) dermate laag dat daardoor geen risico's ontstaan die ruimtelijk relevant zijn.

*Afbeelding 11 Uitsnede risicokaart*

*Afbeelding 12 Uitsnede Antenneregister*

### **Elektromagnetische straling**

Er zijn in de omgeving geen hoogspanningslijnen aanwezig waarvan de indicatieve magneetveldzones tot het plangebied reiken. Uit de gegevens op de website www.antenneregister.nl blijkt dat in de omgeving van het plangebied geen zendmasten aanwezig zijn die overschrijdingen van de geldende blootstellingslimieten voor elektrische en magnetische veldsterkten veroorzaken.

### **Conclusie**

Externe veiligheid vormt geen belemmering voor het herbouwen van de boerderij en twee extra woningen.

# **5.5 Bodem**

De bodemkwaliteit is in het kader van een bestemmingsplan van belang indien er sprake is van functieveranderingen of een ander gebruik. De bodem moet geschikt zijn voor de nieuwe functie. Een verontreinigde bodem kan zorgen voor gezondheidsproblemen en tast de kwaliteit van het natuurlijk leefmilieu aan. Daarom is het belangrijk om bij ruimtelijke plannen de bodemkwaliteit mee te nemen in de overwegingen. De Wet bodembescherming (Wbb), het Besluit bodemkwaliteit en de Woningwet stellen grenzen aan de aanvaardbaarheid van verontreinigingen.

Indien bij planvorming blijkt dat (ernstige) verontreinigingen in het plangebied aanwezig zijn, wordt op basis van de aard en omvang van de verontreiniging en de aard van de ruimtelijke plannen beoordeeld welke gevolgen dit heeft (Wbb):

- Niet saneren
- Saneren

Bij een bouwwerk met een oppervlak van meer dan 50 m² moet, indien het een verblijfsruimte betreft (verblijf van mensen met meer dan 2 uur per dag), altijd een verkennend bodemonderzoek (conform NEN 5740) worden uitgevoerd. Bij bouwwerken met een kleiner oppervlakte moet een verkennend bodemonderzoek uitgevoerd worden indien de bodem verdacht is op bodemverontreiniging

### **Onderzoek**

Door het bureau Linge Milieu BV zijn 2 verkennende bodemonderzoeken (inclusief asbest) uitgevoerd, d.d. 06-01-2017, projectnummer 16-2182A en d.d. 10-01-2017, projectnummer 16-2182B. Het eerste onderzoek betreft het terrein rond de boerderij en de daar liggende bijgebouwen en uitgevoerde slootdemping en het tweede onderzoek betreft het terrein rond de grote ligboxenstal.

### *Onderzoek A boerderij*

Voor het NEN 5740-onderzoek zijn negentien boringen en een peilbuis geplaatst tot maximaal 2.5 m-mv (meter onder het maaiveld). Het grondwater stond in december op 0.6 m-mv. Wat eventuele bodemverontreiniging betreft is het perceel als onverdacht beschouwd, met als aandachtspunten een gedempte sloot in het weiland ten westen van de boerderij en de locatie van een voormalige tank.

#### *Resultaten*

De bodem van het terrein bestaat uit geroerde klei, overgaand in siltige, grijze klei en veen op gemiddeld 1.0 m-mv. In ongeveer de helft van de boringen is puin waargenomen, onder andere in de ondergrond van de gedempte sloot. Het gehalte aan puin is algemeen als licht gekwalificeerd. Asbestverdacht materiaal, zoals plaatjes of scherven, zijn visueel nergens waargenomen.

#### A. Grond

In de boven- en ondergrond van de locatie aan de Groeneweg wordt voor metalen, PCB's en PAK de Achtergrondwaarde overschreden. In de grond ter plaatse van het erf is geen enkele stof uit het NEN 5740-pakket boven de tussenwaarde verhoogd. Gehaltes boven de Achtergrondwaarde hebben geen consequenties voor de volksgezondheid of het gebruik van de bodem.

In de gedempte sloot ten westen van de boerderij is in twee van de drie boringen van 0.3 tot 0.8 m-mv slib en puin waargenomen. Analytisch is een mengmonster van deze grond boven de tussenwaarde verontreinigd met lood en zink. De twee betrokken grondmonsters zijn separaat geanalyseerd op deze metalen. Voor zink wordt in beide boringen de tussenwaarde van 430 mg/kg ds overschreden. Lood is in de twee individuele grondmonsters licht verhoogd.

Uit de separate analyses kan worden geconcludeerd dat er geen interventiewaarden worden overschreden in de grond in de gedempte sloot ten westen van de boerderij. Van een daadwerkelijk geval van bodemverontreiniging is dus geen sprake. Het (enige) criterium daarvoor is een sterk verontreinigd volume aan grond boven de interventiewaarde van tenminste 25 m³.

### B. Grondwater

In het grondwater zijn molybdeen, kwik en zink licht verhoogd. Voor barium wordt de tussenwaarde overschreden. De metalen hebben een regionaal karakter en zijn niet specifiek voor de locatie aan de Groeneweg zelf. Dat geldt ook voor het barium. Overschrijdingen van de streefwaarde, maar ook van de tussenwaarde zijn voor barium een landelijk verschijnsel.

#### C. Asbest

Van iedere schuur met een asbest-dak en een verdachte gootlijn is een mengmonster samengesteld van de grond tot 0.1 á 0.15 m-mv. Visueel is nergens asbestverdacht materiaal in de bovengrond aangetroffen. Analytisch is ook door het lab geen asbest kleiner dan 16 mm aangetoond in de mengmonsters. Conclusie van het asbest-onderzoek is dat de aanwezigheid van asbestdaken bij de twee verdachte schuren geen asbestverontreiniging in de grond heeft veroorzaakt. 12 bodemonderzoek Groeneweg 2 Stolwijk (woning), dec 2016

#### *Onderzoek B ligboxenstal*

Wat eventuele bodemverontreiniging betreft is de locatie als onverdacht beschouwd. Er zijn voor het bodemonderzoek acht boringen geplaatst tot maximaal 2.5 m-mv. Eén boring is afgewerkt met een peilbuis. Het grondwater op de locatie stond in december op circa 0.6 mmv. Grond en grondwater zijn geanalyseerd op het NEN 5740-pakket.

#### *Resultaten*

De bodem van het terrein bestaat uit geroerde klei, overgaand in siltige, grijze klei en veen op gemiddeld 1.0 m-mv. Er is geen puin van betekenis waargenomen in de grond rond de lixboxenstal. Asbestverdacht materiaal, zoals plaatjes of scherven, zijn visueel dus ook nergens waargenomen.

### A. Grond

In de boven- en ondergrond van de locatie aan de Groeneweg 2 wordt voor geen van de stoffen uit het NEN 5740-pakket een tussenwaarde overschreden. Gehaltes boven de Achtergrondwaarde hebben geen consequenties voor de volksgezondheid of het gebruik van de bodem.

#### B. Grondwater

In het grondwater zijn molybdeen, kwik en zink licht verhoogd. Voor barium wordt de tussenwaarde overschreden. De metalen hebben een regionaal karakter en zijn niet specifiek voor de locatie aan de Groeneweg zelf. Dat geldt ook voor het barium. Overschrijdingen van de streefwaarde, maar ook van de tussenwaarde zijn voor barium een landelijk verschijnsel.

### **Conclusie**

Onderzoek A: Omdat in de grond en het grondwater ter plaatse van het erf geen tussenwaarden worden overschreden is verder onderzoek niet nodig. Gehaltes boven de Achtergrondwaarde hebben geen consequenties voor de volksgezondheid of het gebruik van de bodem. In de grond waar de sloot ten westen van de boerderij mee is gedempt wordt in individuele grondmonsters de interventiewaarde niet overschreden. De algemene bodemkwaliteit is daarmee geen belemmering voor het beoogde gebruik.

Onderzoek B: Omdat in de grond en grondwater geen tussenwaarden worden overschreden is verder onderzoek niet nodig. Gehaltes boven de Achtergrondwaarde hebben geen consequenties voor de volksgezondheid of het gebruik van de bodem rond de ligboxenstal.

# **5.6 Flora- en fauna**

#### **Wet natuurbescherming**

Sinds 1 januari 2017 is de Wet natuurbescherming van kracht. Deze vervangt drie wetten; de Natuurbeschermingswet 1998, de Boswet en de Flora- en Faunawet. Vanaf 1 januari 2017 bepalen de provincies voor hun gebied wat wel en niet mag in de natuur. Zij zijn verantwoordelijk voor de vergunningen en ontheffingen. De Rijksoverheid is dan alleen nog verantwoordelijk voor de ontheffingsaanvragen en de gedragscodes.

De Wet natuurbescherming bevat een algemene zorgplicht voor alle in het wild levende dieren en planten. Daarnaast voorziet de wet in strikte verboden die gelden voor aangewezen beschermde inheemse diersoorten, waaronder alle van nature in Nederland voorkomende soorten vogels. De wet werkt volgens het 'nee-tenzij' principe ten aanzien van beschermde inheemse soorten: schadelijke handelingen zijn verboden, tenzij er een uitzondering voor is gemaakt. Het is niet toegestaan om vogels te doden, vangen, verwonden, verstoren, bezitten, verhandelen, de nesten en eieren te verstoren of te vernietigen. Uitzonderingen op deze verboden zijn onder voorwaarden mogelijk, onder andere voor veiligheid, schadebestrijding of onderzoek. De wet regelt ook de jacht in ons land. De Wet natuurbescherming bevat specifieke regels voor de aanwijzing, het beheer en de bescherming van Natura 2000-gebieden, waaronder een groot aantal gebieden die als essentieel leefgebied dienen voor vogels. De internationale verplichtingen uit de Vogel- en Habitatrichtlijn zijn vanaf 1 januari 2017 verwerkt in de Wet Natuurbescherming.

### **Ecologische Hoofdstructuur**

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden. Het netwerk moet natuurgebieden beter verbinden met elkaar en met het omringende agrarisch gebied. Het Natuurnetwerk is de kern van het Nederlandse natuurbeleid. De provincies zijn verantwoordelijk voor de begrenzing en de ontwikkeling van dit natuurnetwerk. In of in de directe nabijheid van de NNN/EHS geldt het 'nee, tenzij' principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten

#### **Plangebied**

Door het bureau Habitus is een ecologische quickscan uitgevoerd, rapportnummer KVER2018-1 d.d. 29-08-2018 aangepast d.d. 18-04-2019.

# *Gebiedsbescherming*

In de provincie Zuid-Holland zijn de volgende beschermde gebieden relevant:

- Natura 2000
- Natuurnetwerk Nederland (NNN)
- Belangrijk weidevogelgebied
- Strategische reservering natuur of nieuwe natuur.

Binnen het projectgebied bevinden zich geen gebieden behorend tot Natura 2000. Binnen het projectgebied bevinden zich ook geen gebieden behorend tot Natuurnetwerk Nederland (NNN) of gebieden aangeduid als 'Belangrijk weidevogelgebied' of 'Strategische reservering Natuur'. In tabel 1 zijn deze afstanden benoemd.

| Beschermd gebied                                                                                                                                           | Afstand tot projectgebied (in meters) |
|------------------------------------------------------------------------------------------------------------------------------------------------------------|---------------------------------------|
| Natura 2000-gebied Broekvelden, Vettenbroek & Polder Stein'.<br>Habitatsoorten: 'nvt'<br>Niet-broedvogelsoorten: kleine zwaan, smient, krakeend, slobeend. | 3.440                                 |
| Natura 2000-gebied 'Donkse Laagten'.<br>Habitatsoorten: 'nvt'<br>Niet-broedvogelsoorten: Brandgans, kleine zwaan, kolgans                                  | 9.000                                 |
| Natuurnetwerk Nederland<br>Beheertype: N10.02 Vochtig hooiland                                                                                             | 70                                    |
| Belangrijk weidevogelgebied                                                                                                                                | 450                                   |
| Strategische reservering natuur                                                                                                                            | 27.000                                |

In de regio van het plangebied liggen twee depositiegevoelige Natura 2000-gebieden, 'Uiterwaarden Lek' en 'Nieuwkoopse Plassen & De Heack'. De afstand tot deze gebieden is 9 km en 14 km. Gezien deze afstanden is de kans klein op depositie-effecten.

Het plan bestaat daarnaast uit het saneren van een agrarisch bedrijf en daarvoor in de plaats terugbouwen van 2 woningen. De bestaande boerderij blijft staan. Het agrarisch bedrijf is beëindigd en in 2018 verkocht. De stikstofuitstoot van het agrarisch bedrijf was vele malen hoger, dan in de toekomstige situatie met de woningen. Per saldo wordt de stikstof uitstoot dus aanzienlijk minder.

Alleen tijdens de bouwwerkzaamheden zal er sprake zijn van een kleine piek in de stikstofuitstoot. Dit zal echter zo beperkt zijn dat dit op een afstand van minimaal 9 km geen effect heeft op de gebieden.

Binnen een straal van circa 10 kilometer van het projectgebied liggen ook nog een aantal andere N2000-gebieden. Deze zijn 'Broekvelden, vettenbroek en Polder Stein' en 'Donkse Laagten'.

De effectenindicator Natura 2000-gebieden (Ministerie van Economische Zaken, 2017) geeft aan dat mogelijke effecten van 'woningbouw' op Natura 2000-gebieden 'Broekvelden, Vettenbroek & Polder Stein' en 'Donkse Laagten' worden veroorzaakt door oppervlakteverlies, verontreiniging, verdroging, verstoring door geluid, licht en trilling, optische verstoring en verstoring door mechanische effecten. Van deze effecten is in het huidige project geen sprake aangezien de Natura 2000-gebieden daarvoor op een te grote afstand liggen. De effecten zullen zeker niet tot de Natura 2000-gebieden reiken.

Het dichtsbijzijnde NNN-gebied ligt op 70 meter. Er vindt geen ruimtebeslag plaats op een NNN-gebied. De werkzaamheden zullen niet leiden tot externe werking op een NNN-gebied of negatieve effecten op kwalificerende soorten behorende tot de planten, dagvlinders en sprinkhanen. Negatieve effecten op kwalificerende soorten behorende tot de weidevogels broedend in het NNN kunnen echter niet worden uitgesloten. Wanneer er geheid wordt in de vestigings- of broedperiode van de weidevogels, dan kunnen ze verstoord worden. Daarom kunnen effecten op broedvogels van het NNN-gebied niet vooraf worden uitgesloten. Indien buiten het vestigings- en broedseizoen gewerkt kan worden, kunnen effecten wel worden uitgesloten. Het weidevogelgebied ligt op circa 450 meter afstand. Vanwege deze afstand worden er geen effecten verwacht op weidevogels in de weidevogelgebieden. Ook vindt er geen ruimtebeslag plaats op gebieden aangewezen als weidevogelgebied. Er vindt geen ruimtebeslag plaats op een gebied aangewezen als strategische reservering natuur. De werkzaamheden zullen niet leiden tot externe werking op deze gebieden.

#### *Soortenbescherming*

In Tabel 2 is te zien welke soorten (mogelijk) in het projectgebied voorkomen en welke functies er verwacht worden. Ook is weergegeven welke ecologische risico's dit project met zich meebrengt met betrekking tot de Wet natuurbescherming (Wnb). De soorten genoemd in de tabel worden zowel op basis van het bureau- als veldonderzoek verwacht. Soorten die wel uit het bureauonderzoek komen maar op basis van het veldbezoek zijn uitgesloten, zijn te zien in Bijlage 8 van de quickscan.

### *Resultaten*

Uit het onderzoek blijkt dat de voorgenomen werkzaamheden mogelijk in strijd zijn met de Wet natuurbescherming, omdat de volgende beschermde soorten mogelijk aanwezig zijn in het projectgebied: steenuil, kerkuil, rugstreeppad, ringslang, vleermuizen, huismus en vogels zonder jaarrond beschermd nest. Bij werkzaamheden 1 t/m 3 (sloop woning en schuren, bouwen nieuwe woningen en verbreden sloot) kunnen overtredingen plaatsvinden. Het graven van de sloot kan wel worden uitgevoerd zonder overtredingen. Effecten op beschermde gebieden zijn uitgesloten, indien aan de maatregelen die zijn opgenomen in paragraaf 4.3.2 (weidevogels) van de quickscan voldaan wordt. Voor de beschermde soorten gelden de volgende vervolgstappen/onderzoeken:

- **Vleermuizen**: verblijfplaatsen van gewone dwergvleermuis, ruige dwergvleermuis, laatvlieger en meervleermuis. Dit onderzoek dient plaats te vinden tussen half mei en half oktober volgens het vleermuisprotocol 2017.
- **Steenuil en kerkuil**: nest. Dit onderzoek dient plaats te vinden door het uitvoeren van minimaal drie veldbezoeken in de periode 1 februari t/m 30 april voor de steenuil. Voor de kerkuil moeten er ook minimaal drie veldbezoeken worden uitgevoerd in de periode 1 februari t/m 15 oktober.
- **Rugstreeppad**. Dit onderzoek dient te worden uitgevoerd tussen half april t/m mei en half juni t/m begin augustus volgens het rugstreeppadprotocol van Netwerk Groene Bureaus. Echter, wanneer er aan de maatregelen kan worden voldaan, is er geen onderzoek nodig

Tevens is het nodig om eerst de sloot te graven en pas daarna de stuw te verwijderen. Op deze manier zal er geen overtreding van de Wet natuurbescherming plaatsvinden.

- **Huismus**: nest. Huismus: nesten. Dit onderzoek dient bij voorkeur plaats te vinden door het uitvoeren van minimaal twee veldbezoeken in de periode april t/m half mei.
- Er kan een broedvogelinspectie benodigd zijn (zie paragraaf 4.3.2 quikscan) indien er niet buiten het broedseizoen gewerkt kan worden

| Resultaten                                                                              |     |                                |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                            | Toetsing aan de Wnb |                                                                |
|-----------------------------------------------------------------------------------------|-----|--------------------------------|------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|---------------------|----------------------------------------------------------------|
| Te verwachten soort<br>op basis van bureau-<br>en veldonderzoek                         | a/m | Te ver-<br>wachten<br>functies | Onderbouwing en locaties                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   | Werkzaam-<br>heidi  | Kans op<br>overtreding<br>Wnb2                                 |
| Vogels zonder<br>jaarrond beschermd<br>nest                                             | m   | N                              | Op het dak zijn enkele losse dakpannen aangetroffen waar een spreeuw of kauw in zou kunnen broeden.<br>Rond het projectgebied worden weidevogels verwacht.<br>In de bomen en bosschages in het projectgebied kunnen vogels zoals groenling, turkse tortel en putter broeden.<br>Tussen de losse materialen (zoals houtstapels en afval) in het projectgebied kunnen soorten als witte kwikstaart en<br>winterkoning broeden.<br>In de schuren kunnen soorten als merel en houtduif broeden.<br>Een pioniersoort zoals de kleine plevier wordt niet verwacht. Het projectgebied is niet open genoeg voor deze soort.<br>De meeste vogels broeden tussen half augustus. Echter, alle broedende vogels zijn te allen tijde be-<br>schermd. Duiven kunnen bijna het gehele jaar broeden: 1 februari t/m 31 december (RVO, 2017). Daarom dient deze<br>vrij lange periode als broedperiode aangehouden te worden.                                                                                                                                                                                                                                                                                                                                                                                               | 1,2 en 3            | Artikel 3.1 lid<br>1,2 en 4 en<br>Artikel 1.11                 |
| Gewone dwerg-<br>vleermuis, ruige<br>dwergvleermuis,<br>laatvlieger, meer-<br>vleermuis | m   | k,z,p,w                        | Verblijfplaatsen: er worden werkzaamheden aan gebouwen verricht (sloop). Het woonhuis en één van heeft<br>geschikte dakpannen voor vleermuizen. Ook heeft de ligboxenstal open stootvoegen. De vleermuizen kunnen verblijf-<br>plaatsen hebben onder de dakpannen van de woning en schuur en in de ligboxenstal. Er worden<br>geen paar- en of winterverblijven van meervleermuis verwacht, omdat er geen bunkers en andere ondergrondse ruinten<br>aanwezig zijn. Zie figuur 4 voor de locaties en bijlage 11 voor relevante foto's.                                                                                                                                                                                                                                                                                                                                                                                                                                                                                                                                                                                                                                                                                                                                                                      | 1, 2                | Artikel 3.5 lid<br>1,2 en 4                                    |
| Rugstreeppad®                                                                           | m   | vm                             | Er zijn waarnemingen van de rugstreeppad bekend binnen een kilometer van het project-<br>gebied. Tussen het projectgebied en de bekende waarneming(en) bestaan geen onoverbrugbare barrières. Er is geen ge-<br>schikt voortplantingsbiotoop aanwezig in de vorm van (tijdelijke) ondiepe wateren, die snel opwarmen, zoals vegetatie-ar-<br>me poeltjes, karresporen, recent geschoonde sloten of ondiepe slootjes. Er is wel geschikt terrestrisch biotoop aanwezig<br>zoals grasland, stapels hout en tegels die kunnen dienen als zomer- en winterverblijfplaats.<br>Update half april 2019: de stapels hout en tegels die konden dienen als zomer- en winterverblijfplaatsen zijn onlangs<br>verwijderd. Gezien de rugstreeppad jaarlijks nieuwe zomer- en winterverblijfplaatsen kan kiezen en de rugstreeppad nu<br>rond de voortplantingsplaatsen aanwezig is, betreft dit geen overtreding. De stapels zijn namelijk geen 'vaste'<br>vebrlijfplaats en momenteel niet meer in gebruik. Wel blijft er kans op vestiging indien er tijdens de werkzaamheden<br>ondiepe wateren ontstaan (regenplassen) in de periode april-september. Ook is er kans op vestiging in eeschilt winterbio-<br>toop indien er hopen vergraafbaar zand, bouwmateriaal of stenen blijven liggen in de periode september. | 1                   | Artikel 3.5<br>lid 1 ,2 en 4                                   |
| Ringslang                                                                               | m   | n.v.t.                         | Er is geschikt leef- of voorplantingsbiotoop (v, 1) aanwezig, zoals agrarisch gebied. Ook is er een broeihoop aanwezig.<br>Update half april 2019: de broeihoop blijft behouden en wordt niet beinvloed door de werkzaamheden. Ook wordt er<br>niet in het leefgebied van de ringslang gewerkt. Effecten op de ringslang kunnen dus uitgesloten worden.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                    | 1, 2                | Artikel 3.10                                                   |
| Steenuil en kerkuil                                                                     | ro  | N                              | Er is een geschikte nestplaats aanwezig voor de steenuil en kerkuil, zoals een nest aangetroffen, welke<br>vermoedelijk van een steenuil is. Er zijn sporen, zoals braakballen en uitwerpselen aangetroffen.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                               | 1                   | Artikel 3.1 lid<br>1,2 en 4 &<br>jaarrond<br>beschermd<br>nest |
| Huismus                                                                                 | m   | N                              | Binnen het projectgebied zijn geschikte gebouwen aanwezig. Deze worden gesloopt. Op het dak zijn enkele losse<br>dakpannen en op enkele plaatsen zijn er openingen onder het lood. Er worden geen (houtige) elementen verwijderd die<br>onderdeel uit kunnen maken van de functionele leefomgeving, zoals struilplaats), watertjes (drinkfunc-<br>tie) of zandige stukjes (zandbad).                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                       | 1                   | Artikel 3.1 lid<br>1,2 en 4 &<br>jaarrond<br>beschermd<br>nest |

#### *Maatregelen*

#### Broedvogels algemeen

Voorkom verstoring van vestigende of broedende vogels. Verstoring kan enkel plaatsvinden als er daadwerkelijk broedgevallen aanwezig zijn op of rond de projectlocatie. De volgende soorten worden op of rond de projectlocatie verwacht: spreeuw, kauw, groenling, turkse tortel, putter, witte kwikstaart, winterkoning, merel en houtduif. De broedperiode voor bovenstaande vogels betreft: 1 februari t/m 31 december (RVO, 2017). Verricht de werkzaamheden buiten deze periode of laat voorafgaande aan de werkzaamheden een broedvogelinspectie uitvoeren door een ecoloog.

#### Weidevogels

Voorkom verstoring van vestigende of broedende weidevogels. Verstoring kan enkel plaatsvinden als er daadwerkelijk broedgevallen aanwezig zijn op of rond de projectlocatie. De vestigings- en broedperiode van weidevogels betreft 1 februari t/m1 augustus (RVO, 2017). Verricht de werkzaamheden die harde geluiden en/ of trillingen veroorzaken buiten deze periode of laat voorafgaande aan de werkzaamheden een broedvogelinspectie uitvoeren door een ecoloog.

#### Witte kwikstaart en zwarte roodstaart

Vogelsoorten zoals witte kwikstaart en zwarte roodstaart zijn vaak aanwezig rond bouwterreinen en broeden in hopen afval of bouwmateriaal. Voorkom vestiging van deze soorten door in de broedperiode (globaal van 1 maart t/m 31 augustus) bouwmateriaal, hopen houtafval of stenen direct te verwijderen uit het projectgebied.

#### Rugstreeppad

Van april t/m juli verblijft de rugstreeppad in het voortplantingsbiotoop. In deze periode kunnen de stenen zonder verstoring weggehaald worden. **Update half april 2019**: dit is reeds uitgevoerd. Voorkom vestiging van rugstreeppad in voortplantingsbiotoop door in de periode april-september ondiepe wateren (regenplassen, bandensporen) direct te dempen of leeg te pompen. Voorkom vestiging van rugstreeppad in zomer- en overwinteringsbiotoop door in de periode september-november hopen vergraafbaar zand, bouwmateriaal, hopen houtafval of stenen direct te verwijderen uit het projectgebied.

#### Ringslang

De ringslang kan zeer zeldzaam op verhardingen voorkomen en zal direct vluchten in reactie op langskomende mensen of voertuigen. Werk daarom zoveel mogelijk in één richting om de ringslang de mogelijkheid geven om te vluchten. Op deze manier kan het doden van individuen voorkomen worden. **Update half april 2019**: de composthoop blijft behouden én er wordt niet in het leefgebied van de ringslang gewerkt. Effecten kunnen dus uitgesloten worden.

#### *Aanvullend onderzoek*

Op 13 augustus 2019 is het aanvullend onderzoek naar de soorten steenuil, kerkuil, gewone dwergvleermuis, ruige dwergvleermuis, laatvlieger, meervleermuis en huismus afgerond. Er is één paarverblijf aangetroffen van de ruige dwergvleermuis. Aangenomen dient te worden dat deze ook als winterverblijf kan fungeren (Bij12, 2017). De exacte invliegopening kon niet worden vastgesteld. Echter, de locatie van het verblijf is wel duidelijk geworden omdat het betreffende exemplaar vanuit het verblijf riep. Deze bevindt zich ergens in het woonhuis ter hoogte van een zonnekap. Daarnaast is er tijdens het voorjaarsonderzoek een zomerverblijf aangetroffen van vijf gewone dwergvleermuizen.

Deze bevindt zich in de dubbele wand van een kapschuur (zie Figuur 3 en de afbeelding in Bijlage 4 onderzoek). Gezien het type verblijf is het uitgesloten dat dit verblijf als kraam- of winterverblijf kan worden gebruikt. Hiervoor ontbreken de juiste omstandigheden zoals een stabiele temperatuur. Er zijn geen huismussen aangetroffen tijdens de veldbezoeken. Nestplaatsen van de huismus kunnen daarom worden uitgesloten.

Tijdens het eerste vleermuisbezoek in het najaar van 2018 was er een steenuil aanwezig op het erf en zijn er braakballen gevonden bij het woonhuis. Tijdens het eerste steenuilbezoek overdag zijn er enkele oude braakballen gevonden in de schuur achter het woonhuis en in de kapschuur zijn versere braakballen en uitwerpselen gevonden. Het is daarom aannemelijk dat de kapschuur als rustplaats wordt gebruikt.

Tijdens de overige veldbezoeken in het voorjaar van 2019 zijn geen waarnemingen meer gedaan van de steenuil. Het gebruik van het projectgebied als nestplaats kon derhalve worden uitgesloten. Van de kerkuil is geen enkele waarneming gedaan tijdens het onderzoek. Essentiële gebiedsfuncties voor de kerkuil kunnen daarom worden uitgesloten.

### *Ontheffingsaanvraag*

Het bureau Habitus heeft voor de ontheffingsaanvraag een activiteitenplan steenuil en ruige dwergvleermuis opgesteld, d.d. 14-03-2019.

#### Steenuil

Op 2 maart 2019 zijn er twee steenuilenkasten opgehangen. Deze kasten zijn gemaakt door de opdrachtgever volgens de bouwtekening van steenuilenoverleg Nederland (STONE, 2018). Voor de steenuil geldt dat voor elke verblijfplaats die aangetast wordt er twee nieuwe verblijfplaatsen aangeboden dienen te worden. De vervangende verblijfplaatsen zijn binnen het bestaande territorium in de direct omgeving geplaatst maar buiten de invloedsfeer van de werkzaamheden (Bij12, 2017b). Het was niet mogelijk om de kasten op het erf te plaatsen omdat alle bebouwing op het erf gesloopt zal worden wat kan leiden tot overlast voor de steenuil. De kasten zijn nu op circa 50 meter resp. 150 meter van de aangetroffen verblijfplaats van de steenuil geplaatst. Beide locaties maken geen onderdeel uit van het territorium van een andere steenuil. Het is aannemelijk dat de kasten voor de steenuil binnen het onderzochte territorium zullen werken omdat de kasten in hetzelfde leefgebied zijn aangebracht als waar de huidige verblijfplaats aanwezig is.

#### Ruige dwergvleermuis

Voor de compensatie van de vleermuizen geldt dat er geen tijdelijke compensatie in de vorm van vleermuiskasten geplaatst zal worden. Dit kan omdat er gefaseerd gesloopt en gebouwd zal worden. De woning waar de paarverblijfplaats van de ruige dwergvleermuis zich bevindt zal pas in jaar 3 gesloopt worden. In jaar 1 zal een groot deel van de bebouwing gesloopt worden en hier zal een nieuwe schuur en woning teruggeplaatst worden. Omdat de paarverblijfplaats van de ruige dwergvleermuis is aangetroffen in het dak van de huidige woning zal het dak van de nieuwe schuur toegankelijk gemaakt worden voor vleermuizen. Het dak zal toegankelijk gemaakt worden door een ruimte van minimaal 1,5 cm te creëren tussen de dakpannen en daklijst.

Indien uit het voorjaars vleermuisonderzoek blijkt dat er ook een zomer- of kraamverblijf aanwezig is binnen de bebouwing welke gesloopt zal worden in jaar 1 dan zullen er direct vleermuiskasten opgehangen worden om zo snel mogelijk aan de gewenningsperiode te voldoen. Indien blijkt dat er een zomer- of kraamverblijf aanwezig is binnen de bebouwing welke gesloopt zal worden in een later jaar dan kunnen de toegankelijke daken als compensatie dienen

### **Conclusie**

Uit de quickscan en de aanvullende tekst m.b.t. stikstofdepositie blijkt dat het plan wat betreft de gebiedsbescherming niet in strijd is met de Wet natuurbescherming. Wat betreft de soorten geldt dat er in het plangebied waarschijnlijk meerdere beschermde soorten voorkomen. Daarom is vervolgonderzoek uitgevoerd naar de soorten steenuil, kerkuil, gewone dwergvleermuis, ruige dwergvleermuis, laatvlieger, meervleermuis en huismus. Voor de soorten steenuil en ruige dwergvleermuis is een ontheffingsaanvraag ingediend. De verwachting is dat de ontheffing, vanwege de compenserende maatregelen die zijn en worden genomen, zal worden verleend. Voor de andere soorten geldt dat deze niet zijn aangetroffen of dat er geen kraam- of winterverblijven en/of nesten zijn.

# **5.7 Archeologie en cultuurhistorie**

### **Wet- en regelgeving**

### **Besluit ruimtelijke ordening (Bro)**

In het Bro is vastgelegd dat bij het maken van ruimtelijke plannen rekening gehouden moet worden met de aanwezige cultuurhistorische waarden. Vanaf 1 januari 2012 is in het Bro vastgelegd dat bij het maken van ruimtelijke plannen, zoals een bestemmingsplan of ruimtelijke onderbouwing, rekening gehouden moet worden met cultuurhistorische waarden. Als gevolg hiervan is het van belang dat voorafgaand aan het maken van deze plannen de aanwezige cultuurhistorische waarden bekend zijn.

De cultuurhistorische waarden kunnen bestaan uit vastgestelde, monumentale waarden en waardevolle elementen. Over het algemeen wordt bij het inventariseren van cultuurhistorische waarden onderscheid gemaakt tussen waardevaste en waardevolle elementen. Waardevaste elementen hebben een beschermde status en zijn op basis van de Monumentenwet of gemeentelijke verordening aangewezen als rijks-, provinciaal of gemeentelijk monument. Waardevolle elementen zijn daarentegen niet formeel beschermd, maar kunnen een bijzondere karakteristieke of geschiedkundige waarde hebben en van belang zijn als cultuurdrager. De cultuurhistorische waarde van een plangebied is zodoende niet alleen afhankelijk van beschermde monumentale waarden binnen het gebied, maar kan zeker ook bepaald worden door waardevolle structuren of objecten in de directe omgeving. Bij het inventariseren dient dan ook zowel naar het plangebied als naar de omgeving daarvan gekeken te worden.

#### **Monumentenwet en Erfgoedwet**

De huidige juridische basis voor het omgaan met archeologische waarden is vastgelegd in de Monumentenwet uit 1988. De Provincie Utrecht en de Rijksdienst voor het Cultureel Erfgoed (RCE) hebben voor wat betreft het aspect archeologie, formeel een adviserende en toetsende rol op basis van de Wet ruimtelijke ordening. Volgens de Monumentenwet 1988 moeten (toevals) vondsten worden gemeld bij de burgemeester. Deze verwittigt het Rijk. In 1998 is het Verdrag van Valletta door de Staten Generaal geratificeerd. Het verdrag is geïmplementeerd door inwerkingtreding van de Wet op de archeologische monumentenzorg per 1 september 2007. De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen. Uitgangspunt is dat 'de veroorzaker betaalt'. Vanaf 1 juli 2016 zijn grote delen van de Monumentenwet overgegaan in de Erfgoedwet. Hierdoor is naast de Monumentenwet ook de Erfgoedwet van toepassing.

# **Erfgoedwet**

Met de Erfgoedwet beschermt de overheid het cultureel erfgoed in Nederland. Voor 2016 waren er verschillende wetten en regels voor behoud en beheer van cultureel erfgoed. Sinds juli 2016 zijn die allemaal samengegaan in 1 wet. In de Erfgoedwet is vastgelegd hoe met erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. Overbodige regels zijn geschrapt en de verantwoordelijkheid voor de bescherming van het cultureel erfgoed ligt waar mogelijk bij het erfgoedveld zelf. Daarmee spreekt de regering het vertrouwen uit dat de sector voldoende kennis, deskundigheid en betrokkenheid heeft om de zorg voor ons cultureel erfgoed in de praktijk waar te maken.

#### **Nota Belverdere**

Het beleid in de Nota Belverdere (Ministeries van OCW, VROM, LNV, V&W, 1999) is gericht op het scheppen van goede voorwaarden om de cultuurhistorische identiteit meer van invloed te laten zijn op de inrichting van de ruimte en expliciet te betrekken bij ruimtelijke ontwikkelingen en -planvormingsprocessen. Het doel is tweeledig, enerzijds verbetering van de kwaliteit van de leefomgeving en anderzijds behoud van het cultureel erfgoed. Dit wordt onder andere bereikt door het herkenbaar houden van de cultuurhistorische identiteit van zowel het stedelijk als het landelijk gebied, en het erkennen van deze kwaliteit als uitgangspunt voor verdere ontwikkelingen. Het centrale thema is 'behoud door ontwikkeling'. In de Nota zijn zogeheten Belvedèregebieden aangewezen. Dit zijn in cultuurhistorisch opzicht de meest waardevolle gebieden van Nederland waarbij wordt gestreefd om te komen tot een consistente inbreng vanuit het cultuurbeleid in het ruimtelijk beleid.

#### **Archeologienota Krimpenerwaard**

Deze Archeologieienota (17-12-2016) is samengesteld uit de nota's van de vijf voormalige gemeenten waaruit de Krimpenerwaard bestaat.

Het bodemarchief in de gemeente Krimpenerwaard staat regelmatig onder druk. Gelet op het belang dat het erfgoed heeft voor bewoners, alsook voor de wetenschap, dient die aantasting te worden beperkt, waarbij opgemerkt moet worden dat de archeologie zich in een ruimte beweegt waar ook andere belangen spelen die daar soms strijdig mee zijn zoals een agrarisch belang. Als basis voor het gemeentelijke beleid geldt dan ook de volgende **doelstelling**:

*Het archeologisch beleid van de gemeente Krimpenerwaard heeft tot doel haar archeologische erfgoed te beschermen en te ontsluiten als bron van het 'gemeenschappelijke geheugen' en als middel voor wetenschappelijke studie, zonder meer maatschappelijke lasten in het leven te roepen dan strikt noodzakelijk.*

Het archeologiebeleid bestaat uit een archeologische verwachtings- en beleidsadvieskaart. De archeologische verwachtingskaart geeft inzicht in de aanwezigheid èn de verwachte aanwezigheid van archeologische resten. Om de verwachtingskaart ook toepasbaar te maken op beleidsmatig niveau is deze vervolgens vertaald naar een beleidskaart.

Op de archeologische beleidskaart zijn gebieden waarvoor dezelfde beleidsuitgangspunten gelden samengevoegd en zijn diverse waardecategorieën ontstaan. Per waardecategorie is bepaald of archeologisch onderzoek nodig is en wanneer vrijstelling van onderzoek kan worden verleend (zogenaamde ondergrenzen), hierbij zoveel mogelijk gebruik makend van de gemeentelijke beleidsruimte.

Uit de archeologische beleidskaart blijkt dat een klein deel van het plangebied ligt in het gebied met 'Waarde-4' en 'Waarde-6'. Binnen het gebied met 'Waarde-4' geldt een onderzoeksverplichting bij: bodemingrepen dieper dan 0,30 m -Mv en een plangebied groter dan 1.000. Binnen het gebied met 'Waarde-6' geldt een onderzoeksverplichting bij: bodemingrepen dieper dan 3 m -Mv en een plangebied groter dan 2.500 m². In het geldende bestemmingsplan 'Landelijk Gebied' is voor het deel met 'Waarde-4' de dubbelbestemming 'Waarde – Archeologie 4' opgenomen. Op deze plek staat nu de boerderij, de hooiberg en een schuur/stal en wordt ook de boerderij herbouwd. Omdat de bodem hierdoor al verstoord is hoeft geen archeologisch onderzoek te worden uitgevoerd.

*Afbeelding 13 Uitsnede archeologische beleidskaart*

### **Cultuurhistorie**

*Afbeelding 14 topografische kaart 1940 Afbeelding 15 topografische kaart 1981*

*Afbeelding 16 topografische kaart 1995 Afbeelding 17 topografische kaart 2017*

Op de topografische kaart van 1940 is de bebouwing op het perceel te zien. In de jaren daarna is het agrarisch complex met enige regelmaat uitgebreid met nieuwe schuren en in de jaren '90 met een grote ligboxenstal ten zuiden. Tegelijkertijd is het perceel grotendeels verhard en zijn bestaande watergangen deels gedempt.

Het nieuwe plan krijgt een boerenerf uitstraling, waarbij de bebouwing refereert aan de gebouwen die kenmerkend zijn voor een boerenerf. Zo wordt de boerderij herbouwd op ongeveer dezelfde plek en in dezelfde omvang.

De 2e woning wordt zo gepositioneerd dat deze de uitstraling heeft van een voormalige zomerwoning. Het gezamenlijke bijgebouw van de boerderij en 'zomerwoning' zal vergelijkbaar zijn met een schuur/stal. Het complex bestaat uit 2 kavels die oorspronkelijk gescheiden waren door een watergang. Deze watergang wordt hersteld en op de andere kavel wordt de 3e woning gebouwd. Deze woning wordt een zogenaamde schuurwoning. De woning en het bijgebouw worden ineen gebouwd, waardoor deze woning de uitstraling krijg van en ruimere schuur/stal. Als laatste wordt het erf ingericht met passend groen en bestrating. Op deze manier wordt rekening gehouden met de historische waarde van de locatie.

# **Conclusie**

Het nieuwe plan zorgt niet voor verstoring van het deel van het plangebied met een archeologische waarde. Een archeologisch onderzoek is daarom niet nodig. Dit is bevestigd door de Omgevingsdienst Midden-Holland. Daarnaast wordt met het plan zoveel mogelijk rekening gehouden met de cultuurhistorische waarde van het gebied.

# **5.8 Vormvrije m.e.r.-beoordeling**

Sinds 1 april 2011 is een wijziging van het Besluit milieueffectrapportage (Besluit m.e.r.) in werking getreden. Eén van de wijzigingen in dit besluit is dat in elk initiatief dat betrekking heeft op activiteiten die voorkomen op de D-lijst (m.e.r.-beoordelingsplichtige activiteiten) van het Besluit m.e.r. aandacht moet worden besteed aan de vraag of er al dan niet een m.e.r.-beoordeling nodig is. Het komt erop neer dat voor elk besluit of plan dat betrekking heeft op (een) activiteit(en) die voorkomen op de D-lijst die beneden de drempelwaarde vallen een toets moet worden uitgevoerd of belangrijke nadelige milieugevolgen kunnen worden uitgesloten. Deze toets is een zogenaamde vormvrije m.e.r.-beoordeling.

In bijlage D van het Besluit m.e.r. is een groot aantal activiteiten genoemd waarvoor een m.e.r.-beoordelingsplicht geldt. Eén van de genoemde activiteiten 'de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen' (activiteit D11.2). Deze activiteit is m.e.r. beoordelingsplichtig indien deze betrekking heeft op een oppervlakte van 100 hectare of meer, een aaneengesloten gebied en 2.000 of meer woningen omvat of een bedrijfsvloeroppervlakte van 200.000 m2 of meer omvat. De voorgenomen herbouw van een boerderij en twee nieuwe woningen in dit plan ligt onder de (indicatieve) plandrempel. Er kan daarom volstaan worden met een vormvrije m.e.r.-beoordeling.

Bij het uitvoeren van de (vormvrije) m.e.r.-beoordeling worden de selectiecriteria van de Europese richtlijn gevolgd. De criteria van bijlage III van de richtlijn omvatten:

- de kenmerken van het project, onder andere omvang en cumulatie: *Het plangebied is van geringe omvang, de bestaande bebouwing van ca. 1800 m2 wordt gesloopt en daarvoor in de plaats worden twee woningen teruggebouwd. Daarnaast wordt de bestaande boerderij herbouwd. Er is ook geen sprake van cumulatie, waardoor de verkeersaantrekkende werking eerder minder wordt.*
- de plaats van het project, de kenmerken van het plangebied in relatie met kwetsbaarheid van de omgeving; *Het plangebied ligt in het buitengebied in de nabijheid van het Natuurnetwerk Nederland (ca. 70 meter). Er vindt geen ruimtebeslag plaats op een NNN-gebied en de werkzaamheden zullen niet leiden tot externe werking op het NNN-gebied.*

*De afstand tot het depositiegevoelige Natura 2000-gebied 'Uiterwaarden Lek' (inclusief habitatsoorten) is groter dan 5000 meter. Depositie-effecten kunnen daarom op basis van afstand worden uitgesloten. Andere Natura 2000-gebieden liggen om meer dan 10 km afstand. Het bouwen van de woningen, hebben gezien de kleinschaligheid en de afstand, geen invloed op deze gebieden. Er is sprake van een weinig archeologisch waardevol gebied.* 

- Kenmerken van de potentiële effecten, mogelijke effecten van de activiteit, onder andere bereik, waarschijnlijkheid en omkeerbaarheid. *Het plan heeft, gezien de kleinschaligheid, geen negatief effect op de omgeving en het effect is ook niet onomkeerbaar.*
# **Conclusie**

Het plan heeft, gelet op voorgaande, geen negatief effect op het milieu.

# **5.9 Duurzaamheid**

### *Gemeentelijk beleid*

De gemeente Krimpenerwaard heeft de ambitie om in 2050 fossiele brandstofvrij, CO2 neutraal en vrij van restafval te zijn. In het Programmaplan Duurzaamheid 2018-2021 zijn voor de samenleving de volgende doelen gesteld om deze ambitie te halen:

- In 2030 is de CO2-uitstoot van de gemeente met 50% afgenomen t.o.v. 2015 door energiebesparing en de opwekking van duurzame energie;
- In 2030 is het afvalscheidingspercentage in Krimpenerwaard 80%.

Daarnaast is in het Coalitieakkoord 2018-2022 opgenomen dat in 2050 alle bebouwing aardgasloos is. Dit wordt ondersteund door het inwerking treden van de Wet Voortgang Energietransitie (Wet VET), die tot gevolg heeft dat nieuwbouw in de categorie kleinverbruikers, zoals woningen, niet meer worden voorzien van een gasaansluiting. In het coalitieakkoord zijn daarbij aanvullende volgende ambities opgenomen:

- Toename duurzaam opgewekte energie van tenminste 0,02 PetaJoule;
- Inrichting van de buitenruimte houdt rekening met water- en hittestress.

### *Planspecifiek*

In het plan wordt gekozen voor een boerenerfinrichting met een groene uitstraling. Daarnaast wordt een extra watergang gegraven. Dit sluit aan bij het advies om, in het belang van de klimaatadaptatie (wateropvang en hittestress), de percelen zoveel mogelijk groen en blauw in te richten.

De mogelijkheid tot het realiseren van groene daken wordt eventueel meegenomen bij het verder uitwerken van de woningen.

De nieuwe woningen krijgen geen gasaansluiting en worden voorzien van een duurzame wijze van verwarming zoals bijvoorbeeld warmtepompen. Daarnaast zullen zonnepanelen worden toegepast en zal gebruik worden gemaakt van een zonneboiler. Bij de bouw en vernieuwing wordt zoveel mogelijk gebruik gemaakt van gerecyclede en duurzame materialen.

# **6 Juridische planbeschrijving**

# **6.1 Algemeen**

In dit hoofdstuk wordt aangegeven hoe het beleid en de planuitgangspunten zijn verwoord in de planregels. Zo wordt een toelichting gegeven op het juridische systeem en op alle afzonderlijke bestemmingen.

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het bestemmingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld.

De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de aanleiding, onderzoeksresultaten en de uitvoerbaarheid die aan het bestemmingsplan ten grondslag liggen.

# **6.2 Hoofdopzet**

# *Verbeelding*

Het agrarische bouwvlak wordt verwijderd en het deel van de kavels waar de boerderij staat en de nieuwe woningen en bijgebouwen komen krijgt de bestemming 'Wonen'. Voor iedere woning is een bouwvlak opgenomen met een maatvoeringsaanduiding voor de inhoud. Buiten het bouwvlak mogen de bijgebouwen worden gerealiseerd. De dubbelbestemming 'Waarde – Archeologie 4' is weer opgenomen, zoals ook de dubbelbestemming overige zone – beschermingszone eendenkooi'.

# *Planregels*

De hoofdstukken voor de planregels hebben de volgende indeling:

- Hoofdstuk 1 (artikel 1 en 2) bevat inleidende regels. In de inleidende regels worden de in het bestemmingsplan voorkomende begrippen beschreven en wordt de wijze van meten uitgelegd.
- Hoofdstuk 2 (artikel 3 tot en met 6) bevat de bestemmingsregels. In deze regels wordt de bestemming omschreven en worden de bouwregels verwoord.
- Hoofdstuk 3 (artikel 7 tot en met 12) bevat de anti-dubbeltelregel, de algemene bouwregels, de algemene gebruiksregels en de algemene afwijkingsregels.
- Hoofdstuk 4 (artikel 12 en 13) bevat de overgangs- en slotregels.

De regels zijn gebaseerd op het geldende bestemmingsplan 'Landelijk Gebied', vastgesteld op 15 december 2015, waar de overbodige regels zijn uit geschrapt.

# **7. Uitvoerbaarheid**

# **7.1 Economische uitvoerbaarheid**

In artikel 6.12 Wro is bepaald dat gemeenten een exploitatieplan vaststellen of een anterieure exploitatieovereenkomst sluiten voor gronden waarop een bouwplan plaatsvindt om zodoende de kosten die de gemeente moet maken voor het betreffende bouwplan te verhalen. In artikel 6.2.1 Bro is bepaald welke ontwikkelingen als bouwplan worden aangemerkt. Het bouwen van een of meerdere woningen wordt op grond van artikel 6.2.1 Bro beschouwd als een bouwplan. De gemeente en de eigenaar zullen daarom een exploitatieovereenkomst afsluiten waarin het verhaal van de kosten is geregeld. Hiermee is het kostenverhaal voor de ontwikkeling verzekerd en is het niet noodzakelijk om een exploitatieplan vast te stellen. Er zijn ook geen overige redenen als bedoeld in artikel 6.12 Wro, om een exploitatieplan vast te stellen. Alle eisen en voorwaarden waaraan moet worden voldaan zijn opgenomen in de exploitatieovereenkomst. In de overeenkomst worden ook afspraken gemaakt over de afwenteling van planschade.

# **7.2. Maatschappelijke uitvoerbaarheid**

### *Vooroverleg*

Bij de voorbereiding van een (ontwerp)bestemmingsplan dient op grond van artikel 3.1.6 lid 1 Wro sub c overleg te worden gevoerd als bedoeld in artikel 3.1.1. Bro. Op basis van het eerste lid van dit artikel wordt overleg gevoerd met waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

Het plan is naar de volgende vooroverleginstanties verzonden:

- 1. Gedeputeerde Staten van Zuid-Holland;
- 2. Hoogheemraadschap van Schieland en de Krimpenerwaard;
- 3. Veiligheidsregio Holland-Midden

Het Hoogheemraadschap heeft aangegeven geen bezwaren te hebben tegen het plan aangezien er plan geen nadelige invloed heeft op het watersysteem. Wel dient rekening te worden gehouden met de meldingsplicht voor het dempen en graven van watergangen.

De veiligheidsregio heeft de volgende opmerkingen op het plan gemaakt:

- De opkomsttijd van de brandweer naar het plangebied wordt overschreden. De wettelijke norm bedraagt acht minuten voor gebouwen met een woonfunctie. Er is een gemiddelde overschrijding van de opkomsttijd van een tot twee minuten.
- Voor de tijdige alarmering van de aanwezige personen bij brand is het van belang, dat er wordt voorzien in rookmelders. Dit zal nader naar voren komen bij de omgevingsvergunningsaanvraag activiteit bouwen / activiteit gebruik.
- De Groeneweg is een doodlopende ontsluitingsweg die enkele percelen ontsluit. Het plangebied is dan ook slechts via één enkele toegangsweg te bereiken. Omdat het een doodlopende weg betreft, kan er per definitie niet worden voldaan aan de eis van een tweede onafhankelijke route. Dit is toegestaan mits de wegbreedte minimaal 4.5 meter bedraagt en er een keermogelijkheid aanwezig is.

- Een primaire bluswatervoorziening nabij de planlocatie is niet aanwezig. We adviseren op basis van de Praktijkrichtlijn Bluswatervoorziening om voor de primaire bluswatervoorziening een onbeperkte hoeveelheid bluswater aan te leggen met een minimale opbrengst van 30/60 m³ per uur. Dit kan op verschillende manieren worden uitgevoerd, zoals het realiseren van een geboorde put of het open water aan de Bilwijkerkade beschikbaar te maken voor primaire bluswaterwinning.
De adviezen van de veiligheidsregio zullen waar mogelijk worden overgenomen.

### *Zienswijzen*

Het ontwerpbestemmingsplan heeft conform afdeling 3.4 Awb gedurende 6 weken ter inzage gelegen (08-01-2020 t/m 19-02-2020). Tijdens deze periode zijn geen zienswijzen ingediend.

### *Ambtshalve wijziging(en)*

Om dubbele toepassing van de 10% bepaling voor de inhoud van de woning te voorkomen wordt deze voor dit onderdeel aangepast.