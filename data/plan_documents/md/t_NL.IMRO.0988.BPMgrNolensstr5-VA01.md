# Bestemmingsplan "Mgr. Nolensstraat 5/5a, Stramproy"

**Gemeente Weert**

**Vastgesteld**

# Bestemmingsplan "Mgr. Nolensstraat 5/5a, Stramproy"

## **Gemeente Weert Vastgesteld**

| Rapportnummer BRO:   | P02755                                                                                                                                                                                      |
|----------------------|---------------------------------------------------------------------------------------------------------------------------------------------------------------------------------------------|
| Identificatienummer: | NL.IMRO.0988.BPMgrNolensstr5-VA01                                                                                                                                                           |
| Datum:               | 2 juni 2021                                                                                                                                                                                 |
| Projectleider BRO:   | SD                                                                                                                                                                                          |
| Ontwerp:             | 27 november 2020. 22 december 2020                                                                                                                                                          |
| Vaststelling:        | 2 juni 2021                                                                                                                                                                                 |
| Trefwoorden:         | Woningbouw, Mgr. Nolensstraat 5/5a, Stramproy, ge<br>meente Weert                                                                                                                           |
| Bron foto kaft:      | Hollandse Hoogte 4                                                                                                                                                                          |
| Beknopte inhoud:     | Nieuw bestemmingsplan ten behoeve van de ontwikke<br>ling van tien appartementen in de vorm van een hoeve<br>boerderij aan de Mgr. Nolensstraat 5/5a te Stramproy, in<br>de gemeente Weert. |

BRO Vestiging Tegelen Industriestraat 94 5931 PK Tegelen T +31 (0)77 373 06 01 E info@bro.nl

| Inhoudsopgave                                       | pagina   |
|-----------------------------------------------------|----------|
| 1. INLEIDING                                        | 3        |
| 2. BESCHRIJVING BESTAANDE SITUATIE                  | 5        |
| 3. PLANBESCHRIJVING                                 | 7        |
| 4. UITGANGSPUNTEN VAN HET BELEID<br>4.1 Rijksbeleid | 10<br>10 |
| 4.2 Provinciaal beleid                              | 11       |
| 4.3 Regionaal beleid                                | 12       |
| 4.4 Gemeentelijk beleid                             | 13       |
| 5. ONDERZOEK                                        | 18       |
| 5.1 Economische uitvoerbaarheid                     | 18       |
| 5.2 Milieuaspecten                                  | 18       |
| 5.2.1 Bodem                                         | 18       |
| 5.2.2 Geluid                                        | 19       |
| 5.2.3 Luchtkwaliteit                                | 19       |
| 5.2.4 Externe veiligheid                            | 21       |
| 5.2.5 Milieuzonering                                | 25       |
| 5.2.6 Geur<br>5.3 Archeologie en cultuurhistorie    | 26<br>27 |
| 5.4 Ecologie                                        | 28       |
| 5.5 Leidingen en infrastructuur                     | 31       |
| 5.6 Verkeerskundige aspecten                        | 31       |
| 5.7 Duurzaamheid                                    | 33       |
| 5.8 Waterparagraaf                                  | 34       |
| 5.9 M.e.r.-beoordeling                              | 35       |
| 6. PLANSTUKKEN                                      | 37       |
| 6.1 Planstukken                                     | 37       |
| 6.2 Toelichting op de analoge verbeelding           | 37       |
| 6.3 Toelichting op de regels                        | 37       |

| 7. HANDHAVING                      | 43 |
|------------------------------------|----|
| 7.1 Inleiding                      | 43 |
| 7.2 Uitvoering handhavingstoezicht | 43 |
| 7.3 Overgangsrecht                 | 44 |
| 7.4 Voorlichting                   | 44 |
| 7.5 Sanctionering                  | 45 |
|                                    |    |

### **8. PROCEDURE 46**

### **SEPARATE BIJLAGE**

Bijlage 1: Milieuhygiënisch vooronderzoek bodem

- Bijlage 2: Akoestisch onderzoek
- Bijlage 3: Advies veiligheidsregio
- Bijlage 4: Quickscan flora en fauna
- Bijlage 5: Aerius berekening
- Bijlage 6: Vervolgonderzoek huismus, gierzwaluw en vleermuis

## **1. INLEIDING**

Het voorliggende bestemmingsplan heeft betrekking op de ontwikkeling van tien huurappartementen op de percelen, kadastraal bekend als Stramproy, sectie D, nummers 4509 en 5225 aan de Mgr. Nolensstraat 5/5a in Stramproy.

Topografische kaart met globale ligging plangebied (rode pijl)

Volgens het geldende bestemmingsplan 'Altweerterheide, Laar, Stramproy, Swartbroek en Tungelroy' is de gewenste ontwikkeling niet mogelijk. In het voorliggende bestemmingsplan wordt de nieuwe bestemming voor de gronden wettelijk geregeld, waardoor nieuwe bouw- en gebruiksmogelijkheden ontstaan. Het bestemmingsplan bestaat uit een verbeelding, de bijbehorende regels en deze toelichting.

### **Leeswijzer**

In het volgende hoofdstuk wordt de bestaande situatie rond het plangebied beschreven. Hoofdstuk 3 beschrijft vervolgens het bouwplan. In hoofdstuk 4 volgen de uitgangspunten uit het rijks-, provinciaal, regionaal en gemeentelijk beleid, die betrekking hebben op de locatie. In hoofdstuk 5 volgt de toetsing van de milieu- en overige onderzoeksaspecten op de locatie. In hoofdstuk 6 worden de planstukken

beschreven en in hoofdstuk 7 is weergegeven hoe de gemeente Weert omgaat met handhaving van de regels in dit bestemmingsplan. Tot slot wordt in hoofdstuk 8 de procedure beschreven.

## **2. BESCHRIJVING BESTAANDE SITUATIE**

Het plangebied is gelegen aan de Mgr. Nolensstraat 5/5a in de kern Stramproy. In de huidige situatie zijn de gronden bestemd tot 'Centrum' met de nadere functieaanduiding 'horeca van categorie 1'. De gronden zijn deels bebouwd met een voormalige bakkerij en een bijbehorende bedrijfswoning, die op dit moment leeg staan. Het omliggende terrein is ingericht met verhardingen en een tuin. Binnen de geldende centrumbestemming is wonen weliswaar toegestaan, maar het hoofdgebouw waarin deze functie mag plaatsvinden, mag uitsluitend binnen het bouwvlak worden gesitueerd. Het voorliggende appartementengebouw is deels buiten het bouwvlak geprojecteerd, waardoor de beoogde appartementen ter plaatse niet gerealiseerd mogen worden volgens dit geldende bestemmingsplan. De meest oostelijk gelegen strook van het plangebied, waar de locatie grenst aan de Mgr. Nolensstraat, is bestemd tot 'Verkeer'. Ter plaatse zijn een trottoir en een openbare groenvoorziening aanwezig.

Luchtfoto plangebied (geel omlijnd) en directe omgeving

De locatie betreft een herontwikkelingslocatie in het centrum van de kern Stramproy. Aan de noorden westzijde grenst het plangebied aan woonpercelen. Ten oosten grenst de locatie aan de Mgr. Nolensstraat. Aan de overzijde van deze weg zijn hoofdzakelijk woningen gelegen. Aan de zuidzijde

grenst het plangebied aan het centrum van Stramproy. Aan deze zijde zijn onder andere winkels en andere centrumvoorzieningen gelegen, waaronder horeca en dienstverlening.

## **3. PLANBESCHRIJVING**

In dit hoofdstuk wordt het beoogde project beschreven en worden de stedenbouwkundige en ruimtelijke effecten hiervan weergegeven.

### **De ontwikkeling**

Op de percelen, kadastraal bekend als Stramproy, sectie D, nummers 4509 en 5225 aan de Mgr. Nolensstraat 5/5a in Stramproy, is de bouw van een appartementengebouw met daarin tien appartementen voorzien. De appartementen worden gerealiseerd door Woningstichting St. Joseph en vallen voor het merendeel binnen de sociale huursector. Het appartementengebouw krijgt de vorm van een hoeveboerderij in een U-vorm met in het midden een groen ingericht plein. De voordeuren van de appartementen zijn gericht op dit plein. De bouwmassa zal bestaan uit één bouwlaag met een schuine kap. In het voorste gedeelte, dat grenst aan de Mgr. Nolensstraat, worden op de begane grond en op de verdieping elk drie appartementen gerealiseerd. De drie appartementen op de begane grond worden levensloopbestendig uitgevoerd en zijn bovendien zorg- en rolstoelgeschikt. In het achterliggende deel van de bebouwing worden vier appartementen gerealiseerd. Deze vier appartementen krijgen elk een tuin. De twee meest westelijk gelegen appartementen worden wat ruimer opgezet, en zullen mogelijk als vrije sector huurappartementen verhuurd gaan worden. De twee appartementen in het middendeel worden levensloopbestendig uitgevoerd.

Impressie appartementengebouw

Op de navolgende afbeelding is de grens van het plangebied weergegeven en het bouwvlak waarbinnen bebouwing wordt toegestaan.

Weergave verbeelding met plangrens, enkelbestemming 'Wonen', bouwvlak, aanduiding 'bijgebouwen', aanduiding 'parkeerterrein' en maatvoeringsaanduidingen

De ontsluiting van het plangebied wordt gerealiseerd ter plaatse van de bestaande inrit op de Mgr. Nolensstraat aan de zuidoostzijde van het plangebied. Langs de zuidrand van de locatie wordt een inrit gerealiseerd, die toegang biedt tot de parkeerplaatsen, die aan de achterzijde van het appartementengebouw zijn geprojecteerd. Langs de randen van het plangebied worden hagen en enkele bomen aangeplant, waardoor het gebied een groene uitstraling krijgt.

Voor wat betreft de bouw- en gebruiksregels voor het plangebied wordt overwegend aangesloten bij het vigerende bestemmingsplan 'Altweerterheide, Laar, Stramproy, Swartbroek en Tungelroy' van de gemeente Weert. De maximum goot- en bouwhoogte voor het appartementengebouw wordt aan de wegzijde gelijk aan die van de bestaande bouwmassa, zijnde 7 respectievelijk 10 meter. Wel wordt het bouwvlak aan de achterzijde vergroot ten opzichte van de huidige planologische situatie. In de huidige situatie is dit achterterrein al deels bebouwd met bijgebouwen, in de toekomstige situatie is ter plaatse ook het hoofdgebouw (zijnde het appartementengebouw) toegelaten. De maximum goot- en bouwhoogte op dit achterterrein bedragen respectievelijk 4,5 en 8,5 meter. Bij de uitwerking van de gooten bouwhoogte van het appartementengebouw is rekening gehouden met het feit dat sprake is van

ligging binnen de molenbiotoop van de Sint Jansmolen, die op een afstand van circa 380 meter ten oosten van het plangebied ligt. Hiervoor zijn in de regels, overeenkomstig het vigerende bestemmingsplan, nadere voorwaarden opgenomen. In paragraaf 5.3 wordt nader ingegaan op de ligging van het plangebied binnen de molenbiotoop.

### **Stedenbouwkundige en ruimtelijke effecten**

Aangezien sprake is van een herontwikkelingslocatie in het centrum van Stramproy, waarbij in de directe omgeving reeds diverse woningen aanwezig zijn, passen de nieuw te bouwen appartementen vanuit functioneel oogpunt goed in de omgeving. Verder wordt qua bouw- en gebruiksregels overwegend aangesloten bij de bestaande bebouwing in het plangebied en bestaande woningen in de omgeving.

De meeste woningen in de omgeving bestaan uit twee bouwlagen met een schuine kap en hebben een maximum goothoogte van 6 meter en een maximum bouwhoogte van 9 meter. Het appartementencomplex wordt aan de voorzijde weliswaar enigszins hoger, met een goothoogte van 7 meter en een bouwhoogte van 10 meter, maar dat is in overeenstemming met het bestaande gebouw in het plangebied. Omdat het verschil in goot- en bouwhoogte niet groot is wordt deze niet als detonerend ervaren in het straatbeeld, maar zorgt wel voor een variatie in het bebouwingsbeeld. Op het achterterrein wordt het appartementencomplex met een goothoogte van maximaal 4,5 meter en een bouwhoogte van maximaal 8,5 meter wat lager. Deze hoogtes zijn passend bij bouwwerken op een achterterrein in deze omgeving en sluiten daardoor aan bij de omliggende bebouwing. Het appartementencomplex vormt daarnaast middels zijn bouwmassa en hoogtes een geleidelijke overgang tussen de woonstraten die ten noorden en westen van het plangebied zijn gelegen, en het centrum van Stramproy aan de zuidoostzijde. Dit centrum is intensiever bebouwd, met grotere bouwmassa's, bestaande uit drie lagen met een schuin of plat dak. De woonstraten in de omgeving zijn extensiever bebouwd met vrijstaande woningen en tweekappers met tuinen. Het appartementengebouw past hierdoor goed in de overgang tussen het dorpscentrum en het woongebied.

Tot slot komt de huidige centrumbestemming van het plangebied te vervallen. De functies die binnen deze bestemming mogelijk waren, waaronder horeca, detailhandel, dienstverlening en kantoren, worden op basis van dit nieuwe bestemmingsplan niet meer mogelijk gemaakt.

Er zijn dan ook geen negatieve stedenbouwkundige of ruimtelijke effecten voor de omgeving te verwachten en ook wordt geen afbreuk gedaan aan de landschappelijke kwaliteiten van de omgeving.

## **4. UITGANGSPUNTEN VAN HET BELEID**

In dit hoofdstuk wordt ingegaan op het rijks-, provinciaal, regionaal en gemeentelijk beleid (respectievelijk § 4.1, § 4.2, § 4.3 en § 4.4).

### **4.1 Rijksbeleid**

### **Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie staan de (rijks)plannen voor ruimte en mobiliteit. Het Rijk zet zich voor wat betreft het ruimtelijken mobiliteitsbeleid in voor een concurrerend, bereikbaar, leefbaar en veilig Nederland. In de Structuurvisie Infrastructuur en Ruimte worden drie hoofddoelen genoemd om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de onderwerpen van nationaal belang benoemd, waarmee het Rijk aangeeft waarvoor het verantwoordelijk is en waarop het resultaten wil boeken.

Voor het plangebied geldt uiteraard dat voldaan dient te worden aan de voorwaarden van zorgvuldige afwegingen en transparante besluitvorming bij alle ruimtelijke plannen. Voor het overige is sprake van een lokale ontwikkeling, waarbij geen nationale belangen uit de SVIR direct in het geding zijn.

### **Ladder voor duurzame verstedelijking**

In de Structuurvisie Infrastructuur en Ruimte (SVIR) is de 'Ladder voor duurzame verstedelijking' geïntroduceerd. Het doel is een goede ruimtelijke ordening te bereiken door een optimale benutting van de ruimte in stedelijke gebieden en daarnaast ondersteunt het gemeente en provincie in de vraaggerichte programmering van hun grondgebied. Per 1 juli 2017 is een nieuwe versie van de ladder van kracht. Het tweede lid van artikel 3.1.6 luidt met de inwerkingtreding van de aangepaste ladder als volgt: "*De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien*."

De Afdeling bestuursrechtspraak van de Raad van State heeft in zijn uitspraak 201302867/1/R41 aangeven dat kleinschalige woningbouwplannen van minder dan twaalf woningen geen stedelijke ontwikkeling betreffen als bedoeld in de Ladder voor duurzame verstedelijking. Het voorliggende plan voor

 1 Afdeling bestuursrechtspraak van de Raad van State, 18-12-2013, Zaaknummer 201302867/1/R4

de realisatie van tien appartementen ter plaatse van een voormalige bakkerij en bedrijfswoning is een dergelijk klein initiatief, waarbij per saldo negen woningen worden toegevoegd aan de bestaande woningvoorraad. De Ladder voor duurzame verstedelijking is dan ook niet van toepassing op dit initiatief. Desalniettemin voldoet de ontwikkeling aan de uitgangspunten van de Ladder, aangezien sprake is van woningbouw binnen het bestaand stedelijk gebied, die invulling geeft aan de kwantitatieve en kwalitatieve woningbehoefte binnen de kern Stramproy.

### **AMvB Ruimte**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Het besluit is op 30 december 2011 in werking getreden. Hierna zijn nog enkele aanvullingen/ wijzigingen in werking getreden.

In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in bestemmingsplannen. De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Nationaal Natuurnetwerk, erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied.

Geen van de bovengenoemde belangen zijn bij de ontwikkeling van het plangebied in het geding. De beoogde woningbouw is kortom niet in strijd met de beleidsregels, zoals deze zijn opgenomen in het Barro.

### **4.2 Provinciaal beleid**

### **Provinciaal Omgevingsplan Limburg 2014 (POL2014)**

Op 12 december 2014 is het Provinciaal Omgevingsplan Limburg 2014 (POL2014) vastgesteld. In het POL2014 ligt het plangebied in de zone 'overig bebouwd gebied', waarbinnen de realisatie van nieuwe woningen bij uitstek dient te worden gefaciliteerd. Volgens het POL2014 mag in het overig bebouwd gebied woningbouw plaatsvinden, mits dit passend is binnen de regionale afspraken over woningbouw. De afweging of het plan passend is binnen het regionale woonbeleid is opgenomen in paragraaf 4.3.

Daarnaast is het plangebied volgens het POL2014 gelegen in de boringsvrije zone Roerdalslenk III. De ligging binnen deze boringsvrije zone vormt geen belemmering voor de beoogde ontwikkeling aangezien geen diepe grondboringen of grondwateronttrekkingen voorzien zijn.

### **Omgevingsverordening Limburg**

De provincie Limburg heeft op 12 december 2014 ook de Omgevingsverordening Limburg 2014 vastgesteld. Hierin staan de regels die nodig zijn om het omgevingsbeleid van het POL2014 juridische binding te geven.

Op basis van de regels van de Omgevingsverordening is het in het gebied Roerdalslenk zone III verboden een boorput of een bodemenergiesysteem te maken of te hebben of de grond te roeren, dieper dan de bovenkant van de Bovenste Brunssumklei. Daarnaast is het verboden om werken op of in de bodem uit te voeren of te doen uitvoeren waarbij ingrepen worden verricht of stoffen worden gebruikt die de beschermende werking van de Bovenste Brunssumklei kunnen aantasten. Het voornemen tot het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 80 meter in zone III tot aan de Bovenste Brunssumklei dient vier weken tevoren schriftelijk te worden gemeld aan gedeputeerde staten. Gezien het feit dat geen diepe grondboringen zijn voorzien, vormt het initiatief geen belemmering voor de boringsvrije zone Roerdalslenk III. Voor het overige is het plangebied niet gelegen binnen (milieu)beschermingsgebieden of beschermingszones ten behoeve van natuur en landschap.

Voor wat betreft de Ladder voor duurzame verstedelijking zoals opgenomen in artikel 2.2.2 van de Omgevingsverordening Limburg 2014 wordt verwezen naar paragraaf 4.1. Volgens artikel 2.2.2, lid 2 van de Omgevingsverordening Limburg 2014 dienen bij een nieuwe stedelijke ontwikkeling de mogelijkheden van herbenutting van leegstaande monumenten en beeldbepalende gebouwen te worden onderzocht. In het voorliggende geval is sprake van een herontwikkelingslocatie binnen het centrum van Stramproy. De bestaande, te slopen bebouwing in het plangebied is niet monumentaal of beeldbepalend. Het herbenutten van leegstaande monumenten en beeldbepalende gebouwen is daardoor niet aan de orde.

Voor wat betreft de toevoeging van woningen aan de bestaande planvoorraad in relatie tot de Structuurvisie Wonen Midden-Limburg 2018 tot en met 2021 wordt verwezen naar paragraaf 4.3. Het plan voldoet gezien het bovenstaande aan de regels van de Omgevingsverordening Limburg 2014.

### **Conclusie**

De voorgenomen ontwikkeling past binnen het provinciaal beleid.

### **4.3 Regionaal beleid**

### **Structuurvisie Wonen Midden-Limburg 2018 tot en met 2021**

De samenwerkende gemeenten in Midden-Limburg (Echt-Susteren, Leudal, Maasgouw, Nederweert, Roerdalen, Roermond en Weert) hebben de Structuurvisie Wonen, Zorg en Woonomgeving Midden-Limburg (2014) geactualiseerd. Voor de periode 2018-2021 heeft de regio haar ambities om te bouwen naar behoefte geactualiseerd om er voor te blijven zorgen dat de juiste kwaliteit woningen op de juiste plekken kunnen worden gebouwd. Aan deze actualisatie ligt een nieuw woningmarktonderzoek ten grondslag en hierbij zijn de meest recente landelijke, provinciale en regionale ontwikkelingen vertaald. In de nieuwe structuurvisie zijn concrete afspraken gemaakt voor de periode 2018 tot en met 2021 en er wordt een doorkijk gegeven naar de verwachte behoefte tot 2030.

De gemeente Weert heeft in de periode 2018 tot en met 2021 een opgave om maximaal 1.360 woningen te realiseren om de huishoudensgroei te kunnen opvangen. Deze opgave is vergeleken met de

planvoorraad per 1 januari 2018, zijnde 1.659 woningen. Daaruit is de overcapaciteit berekend, zijnde 299 woningen. Van deze overcapaciteit wordt komende 4 jaar 40% gereduceerd, te weten 119 woningen.

In de kern Stramproy, waar het plangebied deel van uitmaakt, is sprake van een planvoorraad van 100 woningen per 1 juli 2020. Het voorliggende woningbouwplan voor tien huurappartementen aan de Mgr. Nolensstraat 5/5a maakt onderdeel uit van deze plancapaciteit. Het richtcijfer voor het aantal te bouwen woningen in Stramproy bedraagt 116 wooneenheden. Vanuit kwantitatief opzicht is het plan hiermee passend binnen de behoefte aan woningen in Stramproy.

Wat betreft de kwalitatieve woningbouwopgave is in Stramproy met name behoefte aan appartementen en grondgebonden seniorenwoningen. Daarnaast bestaat er behoefte aan huurwoningen in alle prijssegmenten. Middels de voorliggende ontwikkeling worden tien huurappartementen gerealiseerd, waarvan de helft levensloopbestendig wordt uitgevoerd. Bovendien worden drie van deze appartementen zorg- en rolstoelgeschikt gerealiseerd. Het merendeel betreft sociale huurappartementen, waarbij de mogelijkheid bestaat om twee appartementen in de vrije sector te verhuren. Met deze appartementen wordt kortom invulling gegeven aan de genoemde kwalitatieve woningbehoefte in Stramproy.

Op basis van het bovenstaande kan worden geconcludeerd dat de voorgenomen ontwikkeling van de woningen vanuit zowel kwantitatief als kwalitatief oogpunt past binnen de beleidskaders van de Structuurvisie Wonen Midden-Limburg 2018 tot en met 2021.

### **4.4 Gemeentelijk beleid**

### **Structuurvisie Weert 2025**

Op 11 december 2013 heeft de gemeente Weert de Structuurvisie Weert 2025 opgesteld. Deze structuurvisie is in drie delen opgedeeld:

- 1. Analyse en opgaven;
- 2. Visie;
- 3. Uitvoering.

Om Weert aantrekkelijk te houden, moet duurzaam worden geïnvesteerd in de toekomst. Deels betekent dit het behouden van het goede, deels betekent dit inzetten op verandering en verbetering. De opgave richt zich niet meer volledig op kwantitatieve groei, maar meer en meer op kwalitatieve groei.

De vraag naar woningen neemt tot 2027 nog toe door daling van de gemiddelde woningbezetting en een positief migratiesaldo. Op basis van de Etil 2012 prognose, aangevuld met ambitie, dient Weert tot 2025 ruimte te bieden voor de bouw van zo'n 1.200 woningen. Op basis van het uitgevoerde woningmarktonderzoek in het kader van de Structuurvisie Wonen Midden-Limburg 2018 tot en met 2021 zijn bovengenoemde aantallen inmiddels echter achterhaald. In paragraaf 4.3 is reeds op ingegaan op de actuele woningbehoefte in Stramproy en blijkt het voorliggende plan hierbinnen te passen. Het beoogde initiatief past dan ook binnen de Structuurvisie Weert 2025 en de meest recente woningmarktgegevens.

### **Welstandsnota 2017**

De Welstandsnota 2017 is door de gemeenteraad van Weert vastgesteld op 21 december 2016. In deze nota is het volgende opgenomen over welstandsvrije gebieden:

Als welstandsvrij gebied zijn aangewezen:

- 1. Woongebieden, zowel rond de kern van Weert als op de kerkdorpen,
- 2. Kantoor- en bedrijvenparken,
- 3. Industrie- en bedrijventerreinen en
- 4. Het buitengebied, met uitzondering van de schuilgelegenheden, paardenbakken en omheiningen (hiervoor geldt het vastgestelde beeldkwaliteitplan dat ambtelijk wordt getoetst door de afdeling Ruimtelijk beleid).
- 5. Gebieden met een beeldkwaliteitplan (Vrouwenhof, Laarveld, Kampershoek Noord en overige beeldkwaliteitplannen die verankerd zijn in het bestemmingsplan) en
- 6. Centrum Noord.

De Mgr. Nolensstraat is gelegen in de kern Stramproy en maakt deel uit van de bovengenoemde 'woongebieden'. De betreffende locatie kan dan ook worden aangemerkt als welstandsvrij. Het toekomstige bouwplan hoeft niet te worden voorgelegd aan de welstandscommissie.

### **Natuur & Landschapsvisie**

Op 23 november 2016 is de Natuur & Landschapsvisie vastgesteld. Deze natuur- en landschapsvisie is opgenomen in het uitvoeringsprogramma van de Structuurvisie en vormt in feite een verdieping van de Structuurvisie.

De Natuur- en landschapsvisie is een koersdocument naar de toekomst toe. Zij heeft de volgende doelen:

- De huidige kwaliteiten en het streefbeeld van het Weerter landschap vastleggen;
- De herkenbaarheid, kennis en identiteit van verleden, heden en toekomst in het landschap te verbijzonderen, te complementeren en te vervolmaken;
- Verbinding leggen met de maatschappelijke partijen, discussies en de rol van de Participatiegroep daarbij;
- Houvast voor de uitvoering van de visie door initiatief aan te jagen, te enthousiasmeren en de diverse actoren uit te nodigen om te participeren;
- Basis voor de verdere interactie met de Participatiegroep Groen met daarbij aandacht voor houding en gedrag.

Volgens de kaart 'landschapstypen' ligt het plangebied deels binnen de zone 'Stedelijk gebied' en deels binnen de zone 'Oude Stads- & Dorpskernen'. Voor deze landschapstypen zijn geen streefbeelden beschreven in de Natuur & Landschapsvisie.

Kaart landschapstypen, met globale ligging plangebied (zwarte pijl)

### *Afweging*

De appartementen worden gebouwd op een herontwikkelingslocatie binnen het centrum van Stramproy. Aangezien het appartementengebouw qua situering en hoogte aansluit bij de bestaande bebouwing in de omgeving, en de nog te slopen bakkerij in het plangebied zelf, is er geen sprake van negatieve ruimtelijke effecten op de omgeving. Er zijn dan ook geen negatieve effecten te verwachten op het omliggende landschap.

### **Vigerend bestemmingsplan**

Voor het plangebied vigeert het bestemmingsplan 'Altweerterheide, Laar, Stramproy, Swartbroek en Tungelroy' dat op 28 juni 2018 door de gemeenteraad van Weert is vastgesteld. Het plangebied is hierin voor het merendeel bestemd tot 'Centrum', met de nadere functieaanduiding 'horeca van categorie 1'. Aan de zijde van de Mgr. Nolensstraat is een bouwvlak opgenomen, waarbinnen gebouwen met een maximum goothoogte van 7 meter en een maximum bouwhoogte van 10 meter gebouwd mogen worden. De meest oostelijk gelegen strook van het plangebied, waar de locatie grenst aan de Mgr. Nolensstraat, is bestemd tot 'Verkeer'. Daarnaast geldt de dubbelbestemming 'Waarde – Archeologie middelhoog' voor het gehele plangebied en is de gebiedsaanduiding 'vrijwaringszone – molenbiotoop' van toepassing op de gehele locatie.

De voor 'Centrum' aangewezen gronden zijn bestemd voor:

- a. aan huis gebonden beroep en bedrijf, uitsluitend op de begane grond;
- b. detailhandel, uitsluitend op de begane grond;
- c. dienstverlening, uitsluitend op de begane grond;
- d. horeca van categorie 1, uitsluitend op de begane grond, ter plaatse van de aanduiding 'horeca van categorie 1';
- e. horeca van categorie 2, uitsluitend op de begane grond, ter plaatse van de aanduiding 'horeca van categorie 2'; (deze aanduiding is niet van toepassing op het voorliggende plangebied);
- f. kantoor met baliefunctie, uitsluitend op de begane grond;

g. wonen;

een en ander met de daarbij behorende parkeervoorzieningen, groenvoorzieningen, verhardingen en andere voorzieningen zoals energievoorzieningen.

Het hoofdgebouw moet binnen het bouwvlak worden gebouwd. Bijgebouwen en bouwwerken geen gebouwen zijnde mogen ook buiten het bouwvlak opgericht worden. Het beoogde appartementengebouw gebouw is deels buiten het bouwvlak geprojecteerd en daarom niet rechtstreeks toegestaan binnen het vigerende bestemmingsplan.

Uitsnede verbeelding vigerend bestemmingsplan 'Altweerterheide, Laar, Stramproy, Swartbroek en Tungelroy', met begrenzing plangebied (rood omlijnd)

Binnen de bestemming 'Verkeer' zijn de gronden bestemd voor voorzieningen voor het wegverkeer, waaronder wegen, bermen, verkeersgroen, voetpaden, fietspaden, trottoirs, (ondergrondse) parkeervoorzieningen. Daarnaast zijn doeleinden van verblijf, solitaire speeltoestellen, het waterbeheer, de natuurlijke afvloeiing van water, groenvoorzieningen c.q. karakteristieke beplanting en voorzieningen voor algemeen nut toegelaten.

Ter plaatse van de aanduiding 'vrijwaringszone – molenbiotoop' geldt dat ongeacht wat in de regels voor de op deze gronden rustende bestemming is bepaald, ter plaatse niet mag worden gebouwd voor zover de windvang van de molen daardoor in onevenredige mate wordt aangetast. Uitgangspunt hierbij is dat de optimale windvang tot maximaal 5% mag worden beperkt. In paragraaf 5.3 wordt nader ingegaan op de ligging van het plangebied in relatie tot de molenbiotoop.

De voor 'Waarde - Archeologie middelhoog' aangewezen gronden zijn, behalve voor de andere daar voorkomende bestemming(en), mede bestemd voor instandhouding en bescherming van de in de grond aanwezige of te verwachten archeologische waarden. Bij de realisatie van bouwwerken met een verstoringsoppervlakte van 2.500 m² of meer en een diepteverstoring van 40 centimeter of meer, dient een rapport overlegd te worden waarin de archeologische waarde van het terrein, dat blijkens de omgevingsvergunningaanvraag zal worden verstoord, in voldoende mate is vastgesteld. In paragraaf 5.3 wordt nader ingegaan op het aspect archeologie bij het voorliggende plan.

## **5. ONDERZOEK**

Bij de toekenning van de nieuwe bestemming aan de locatie dient rekening gehouden te worden met (milieu-)aspecten vanuit de omgeving en op de omgeving. Het onderzoek naar de milieuaspecten bodem, geluid, lucht, geur, externe veiligheid en milieuzonering voor de locatie wordt in de navolgende paragrafen beschreven. Eveneens is gekeken naar de gevolgen van de gewenste ingreep voor de aspecten archeologie en cultuurhistorie, leidingen en infrastructuur, ecologie, waterhuishouding, verkeer, duurzaamheid en economische uitvoerbaarheid. De hieruit voortgekomen bevindingen worden in onderstaande paragrafen toegelicht. Per paragraaf wordt de achtergrond uiteengezet, waarna wordt aangegeven wat de onderzoeksresultaten en/of conclusies zijn.

### **5.1 Economische uitvoerbaarheid**

Op 1 juli 2008 zijn samen met de Wet ruimtelijke ordening (Wro) bepalingen omtrent de grondexploitatie in werking getreden. In afdeling 6.4 van de Wro is bepaald dat de gemeente verplicht is bij het vaststellen van een planologische maatregel die mogelijkheden schept voor een bouwplan zoals bepaald in artikel 6.12, eerste lid, onder a van het Besluit ruimtelijke ordening (Bro), maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Dit betekent dat er voor de gemeente een verplichting bestaat om de kosten, die gepaard gaan met een bouwplan, te verhalen op de initiatiefnemer middels een exploitatieplan of anterieure overeenkomst.

De voorgenomen ontwikkeling, de bouw van tien appartementen, betreft een bouwplan als bedoeld in artikel 6.12, lid 1, onder a. In het kader van het kostenverhaal zal tussen gemeente en initiatiefnemer een anterieure overeenkomst en een planschadeovereenkomst worden afgesloten.

### **5.2 Milieuaspecten**

### **5.2.1 Bodem**

In het kader van de voorgenomen ontwikkeling is een historisch bodemonderzoek2 uitgevoerd. Onderstaand wordt kort ingegaan op de onderzoeksresultaten. Voor meer informatie wordt verwezen naar het volledige onderzoeksrapport.

Er zijn geen aanwijzingen gevonden, die aanleiding geven een asbestverontreiniging op de onderzoekslocatie te verwachten. Op basis van het milieuhygiënisch vooronderzoek bodem en de terreininspectie wordt geconcludeerd dat er milieuhygiënisch geen belemmeringen bestaan voor de voorgenomen bestemmingswijziging van het plangebied. De onderzoeksresultaten geven geen aanleiding voor verder bodemonderzoek dan wel een bodemonderzoek op analytische grondslag.

 2 Econsultancy, *Milieuhygiënisch vooronderzoek bodem Mgr. Nolensstraat 5/5a te Stramproy,* rapportnummer 12609.001*,* 30 april 2020

Indien er bij werkzaamheden grond vrijkomt die niet op de locatie kan worden hergebruikt, zijn de regels van het Besluit bodemkwaliteit, het 'Tijdelijk handelingskader voor hergebruik van PFAS-houdende grond en baggerspecie' (d.d. 29 november 2019) of de regionale bodemkwaliteitskaart van toepassing.

In het kader van de omgevingsvergunning voor de bouw van het appartementengebouw is wel een verkennend bodemonderzoek benodigd. Om de uitvoering van dit onderzoek planologisch te waarborgen is in de regels een voorwaardelijke verplichting opgenomen, op basis waarvan slechts gebouwd mag worden indien een verkennend bodemonderzoek is uitgevoerd en blijkt dat de bodem geschikt is voor een gebruik voor woondoeleinden.

### **Conclusie**

Op basis van het uitgevoerde bodemonderzoek bestaan er vanuit de milieuhygiënische kwaliteit van de bodem geen belemmeringen voor de beoogde woningbouw.

### **5.2.2 Geluid**

In het kader van deze planologische procedure is het conform de Wet geluidhinder (Wgh) noodzakelijk dat er aandacht wordt besteed aan de akoestische situatie van de nieuwe appartementen. In de omgeving van het plangebied zijn geen spoorwegen of gezoneerde industrieterreinen gelegen. Wel is het plangebied gelegen binnen de wettelijke onderzoekszone van de Julianastraat (N292), waardoor akoestisch onderzoek noodzakelijk is. M-tech heeft daarom een akoestisch onderzoek naar wegverkeerslawaai3 uitgevoerd. Onderstaand wordt kort ingegaan op de resultaten van het onderzoek. Voor meer informatie wordt verwezen naar de volledige onderzoeksrapportage.

De geluidbelasting op de nieuwe appartementen vanwege de N292 bedraagt ten hoogste 39 dB. De voorkeursgrenswaarde van 48 dB wordt hiermee ruimschoots gerespecteerd. In het kader van de Wet geluidhinder vormt de geluidbelasting vanwege wegverkeerslawaai geen belemmering van het woonen leefklimaat ter plaatse van de te realiseren appartementen. Een hogere waarde procedure en/of een nader onderzoek naar de geluidwering van de gevels is derhalve niet nodig. In de appartementen zal sprake zijn van een goed woon- en leefklimaat.

### **Conclusie**

Vanuit het aspect verkeerslawaai bestaan er geen belemmeringen voor de beoogde woningbouw.

### **5.2.3 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5 Wm). Artikel 5.16 Wm (lid 1) geeft weer, onder welke voorwaarden bestuursorganen be-

 3 M-tech Nederland BV*, Akoestisch onderzoek wegverkeerslawaai ingevolge de Wet geluidhinder in het kader van een planologische procedure voor het bouwplan aan De Monseigneur Nolensstraat 5 te Stramproy,* rapportnummer Nol.Str.20.AO BP-01, 23 april 2020

paalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. Er is geen sprake van een feitelijke of dreigende overschrijding van een grenswaarde;
- b. Een project leidt al dan niet per saldo niet tot een verslechtering van de luchtkwaliteit;
- c. Een project draagt 'niet in betekenende mate' (NIBM) bij aan de luchtverontreiniging;
- d. Een project past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

### **Besluit NIBM**

Deze AMvB legt vast, wanneer een project niet in betekenende mate (NIBM) bijdraagt aan de concentratie van een bepaalde stof. Binnen de getalsmatige grenzen van de Regeling NIBM draagt een project altijd niet in betekenende mate bij aan een verslechtering van de luchtkwaliteit. Voor woningen gelden in de Regeling NIBM de volgende getalsmatige grenzen:

|                     | Minimaal 1 ontsluitingsweg | Minimaal 2 ontsluitingswegen |
|---------------------|----------------------------|------------------------------|
|                     | 3%-norm                    | 3%-norm                      |
| Woningen (maximaal) | 1.500                      | 3.000                        |

*Getalsmatige grenzen Regeling NIBM*

De realisatie van tien appartementen leidt slechts tot een beperkte toename van het aantal verkeersbewegingen en daarmee niet in betekenende mate tot een verslechtering van de luchtkwaliteit. Hiermee wordt voldaan aan artikel 5.16, lid 1, onder b.

### **Achtergrondwaarden**

In aanvulling op het bovenstaande is tevens bekeken of de kwaliteit van de lucht ter plaatse goed genoeg is voor de realisatie van de gewenste ontwikkeling. De luchtkwaliteit wordt in Nederland gemonitord door middel van het NSL. Volgens de monitoringstool uit het NSL bedraagt de concentratie PM10 ter plaatse minder dan 20 µg/m³, de concentratie PM2,5 µg/m³ minder dan 12 µg/m³ en de concentratie NO2 minder dan 15 µg/m³. In de Wet milieubeheer is de jaargemiddelde grenswaarde voor PM10 en NO2 40 µg/m³. Voor PM2,5 bedraagt de jaargemiddelde grenswaarde 25 µg/m³. De luchtkwaliteit ter plaatse is in de huidige situatie daarom voldoende voor de realisatie van de nieuwe appartementen.

### **Conclusie**

Gezien de bestaande concentraties is geen sprake van een feitelijke of dreigende overschrijding van een grenswaarde en wordt voldaan aan het bepaalde in artikel 5.16 Wm lid 1 onder a. Daarnaast draagt het project niet in betekenende mate bij aan de luchtverontreiniging, waarmee wordt voldaan aan het bepaalde in artikel 5.16 Wm, lid 1 onder c. Uit bovenstaande kan worden geconcludeerd dat de voorgenomen ontwikkeling niet bezwaarlijk is in het kader van de luchtkwaliteitseisen uit de Wet milieubeheer.

### **5.2.4 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi), het Besluit externe veiligheid transportroutes (Bevt) en het Besluit externe veiligheid buisleidingen (Bevb) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico.

#### **Risicovolle activiteiten**

Het voorliggende bestemmingsplan maakt de realisatie van tien appartementen mogelijk. Op basis van paragraaf 1, artikel 1 van het Besluit externe veiligheid inrichtingen (Bevi) zijn woningen kwetsbare objecten. In het kader van dit plan moet daarom bekeken worden of er sprake is van risicovolle activiteiten in de nabijheid (zoals Bevi-inrichtingen, BRZO-bedrijven en/of transportroutes) of dat in het plangebied zelf risicovolle activiteiten worden toegestaan.

### **Toetsing**

Door het IPO is een risicokaart samengesteld waarop de meest belangrijke risico veroorzakende bedrijven, objecten en transportroutes zijn aangegeven. Het gaat hierbij onder meer om risico's van opslag van patronen, stofexplosies, opslag van gasflessen, ammoniakinstallaties, LPG-tankstations enzovoorts.

### *Risicovolle inrichtingen, spoorwegen, vaarwegen en buisleidingen*

Op basis van de risicokaart van het IPO zijn binnen het plangebied en de directe omgeving geen risicovolle inrichtingen gelegen die van invloed zijn op het plangebied. Evenmin ligt het plangebied binnen het invloedsgebied van (verder weg gelegen) bedrijven die onder de werkingssfeer van het Bevi vallen. Daarnaast zijn binnen het plangebied en de directe omgeving geen buisleidingen gelegen waardoor en spoor- en vaarwegen waarover gevaarlijke stoffen getransporteerd worden.

#### *Transportroutes voor gevaarlijke stoffen over de weg*

Wel is in de nabijheid van het plangebied een weg gelegen waarover risicovol transport plaatsvindt: de Julianastraat (N292) op circa 66 meter afstand. De plaatsgebonden risico 10-6 van de weg komt niet buiten de contouren van de weg zelf en reikt daarmee niet tot aan het plangebied. Het plaatsgebonden risico levert derhalve geen belemmeringen op voor het beoogde initiatief. Verder geldt dat het groepsrisico ter hoogte van het plangebied minder dan 0,1 maal de oriëntatiewaarde bedraagt.

Aangezien als gevolg van dit bestemmingsplan geen significante invloed wordt uitgeoefend op het groepsrisico, levert de ligging ten opzichte van de weg geen directe belemmeringen op. Op basis van artikel 7 en 8 van het Bevt, dient in verband met de ligging binnen het invloedgebied wel een verantwoording van het groepsrisico plaats te vinden. Op basis van artikel 8, lid 2, onderdeel a van het Bevt kan worden volstaan met een beperkte verantwoording van het groepsrisico.

Uitsnede risicokaart met globale ligging plangebied (blauwe pijl)

### *Verantwoording groepsrisico*

Zoals reeds beschreven, is voor de Julianastraat een beperkte verantwoording van het groepsrisico noodzakelijk. Bij een dergelijke verantwoording dient op basis van artikel 7 en 8 van het Bevt aandacht besteed te worden aan de volgende items:

- 1. De mogelijkheden ter voorbereiding van bestrijding en beperking van de omvang van een ramp of zwaar ongeval.
- 2. De mogelijkheden van personen binnen het invloedsgebied om zichzelf in veiligheid te brengen (zelfredzaamheid).

| In de onderstaande tabel is deze beperkte verantwoording weergegeven: |  |
|-----------------------------------------------------------------------|--|
|                                                                       |  |

| Aspect                            | Verantwoording                                                      |
|-----------------------------------|---------------------------------------------------------------------|
| De mogelijkheden ter voorberei    | Voor wat betreft de weg bestaan er met name risico's in verband met |
| ding van bestrijding en beperking | ongelukken:                                                         |
| van de omvang van een ramp of     | - met brandbaar gas (BLEVE4<br>);                                   |
| zwaar ongeval.                    | - met giftige gassen en vloeistoffen (toxisch scenario).            |

 4 BLEVE staat voor "boiling liquid expanding vapour explosion" (kokende vloeistof-gasexpansie-explosie).

|                                                                                                                                     | Gelet op de afstand van de weg tot het plangebied van circa 66 meter<br>zullen calamiteiten met brandbare vloeistoffen geen effect hebben in het<br>plangebied. Deze hebben namelijk slechts een effectafstand van circa<br>45 meter.                                                                                                                                                                                                                                                                                                                                                                                                                                                                                                                                                                                                                                                                                                                                                                                                               |
|-------------------------------------------------------------------------------------------------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
|                                                                                                                                     | De kans op overlijden ten gevolge van een incident met gevaarlijke stof<br>fen binnen het plangebied is zeer klein. Er bestaan geen feitelijke moge<br>lijkheden om middels dit bestemmingsplan de mogelijkheden tot voorbe<br>reiding van bestrijding en beperking van de omvang van een ramp direct<br>te beïnvloeden.                                                                                                                                                                                                                                                                                                                                                                                                                                                                                                                                                                                                                                                                                                                            |
|                                                                                                                                     | De bestrijding vindt voor zover mogelijk plaats bij de risicobron. Hierbij<br>dient te worden opgemerkt dat het plangebied bij eventuele calamiteiten<br>over het algemeen goed bereikbaar is voor de hulpdiensten.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 |
| De mogelijkheden voor personen<br>om zich in veiligheid te brengen<br>indien zich op de weg een ramp<br>voordoet (zelfredzaamheid). | Bij het beschrijven van de mogelijkheden tot zelfredzaamheid is het van<br>belang om in te gaan op de verschillende soorten calamiteiten, zijnde<br>calamiteiten:<br>- met brandbaar gas (BLEVE);                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |
|                                                                                                                                     | - met giftige gassen en vloeistoffen (toxisch scenario).                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                            |
|                                                                                                                                     | De mogelijkheden tot zelfredzaamheid bij een BLEVE bestaan met<br>name uit vluchten en in tweede instantie uit schuilen in combinatie met<br>het sluiten van ramen en deuren. Voor het vluchten geldt dat dit bij voor<br>keur tot buiten het directe invloedsgebied dient plaats te vinden. Het<br>plangebied is goed ontsloten en er zijn vluchtroutes in meerdere richtin<br>gen aanwezig.                                                                                                                                                                                                                                                                                                                                                                                                                                                                                                                                                                                                                                                       |
|                                                                                                                                     | Voor blootstelling aan een toxische gaswolk (het bepalende scenario),<br>biedt 'schuilen' in combinatie met het sluiten van ramen en deuren de<br>eerste wijze van zelfredzaamheid. Schuilen vindt plaats binnen bouw<br>werken. De mate waarin deze bouwwerken afsluitbaar zijn tegen de in<br>dringing van toxisch gas en de tijdsduur dat deze bouwwerken worden<br>blootgesteld zijn hierbij parameters. Bij bestaande bouwwerken worden<br>geen aanvullende maatregelen getroffen om mogelijke indringing van<br>toxisch gas te verminderen. Aanpassing van bijvoorbeeld oude wonin<br>gen op dit punt is ingrijpend en kostbaar. Bij nieuwe bouwwerken is<br>sprake van een steeds betere isolatie, welke zorgt voor een goede be<br>scherming tegen het binnendringen van het toxische gas. Nieuwe ge<br>bouwen die voorzien zijn van een luchtbehandelingsinstallatie, waardoor<br>het toxisch gas naar binnen kan worden gezogen dienen voorzien te zijn<br>van mogelijkheden om dit systeem met één druk op de knop uit te scha<br>kelen. |

| Van belang is verder dat bewoners tijdig gewaarschuwd worden. Dit ge     |
|--------------------------------------------------------------------------|
| beurt door het in werking stellen van het WAS (Waarschuwing- en Alar     |
| meringSysteem) als onderdeel van de algemene Rampenbestrijding en        |
| mogelijk in de toekomst via NL-alert. Verder informeert de veiligheidsre |
| gio c.q. gemeente haar inwoners over de handelingsstrategie bij calami   |
| teiten.                                                                  |

### **Advies veiligheidsregio**

Vanwege de ligging van het plangebied in het invloedsgebied van de Julianastraat (N292) is advies5 opgevraagd bij de Veiligheidsregio Limburg-Noord. Wat betreft bestrijdbaarheid geeft de veiligheidsregio aan dat het plangebied goed bereikbaar is en er voldoende bluswatervoorzieningen aanwezig zijn om een incident binnen het plangebied te bestrijden.

Om de zelfredzaamheid van de aanwezige personen te vergroten adviseert de veiligheidsregio de volgende maatregelen:

- Communiceer actief over de risico's van het transport van gevaarlijke stoffen over de N292 met de bewoners van het plangebied. Daarbij geldt als handelingsperspectief: schuil in de woning of vlucht indien de overheid dit aangeeft (o.a. via NL-alert of WAS procedure) van het risico vandaan en hou rekening met de wind. Dit bevordert de zelfredzaamheid van personen in de nabijheid van risicobronnen;
- Aangezien een toxisch scenario (maatgevend scenario) zich kan ontwikkelen vanuit de N292 dient de mechanische ventilatie binnen de woning centraal afsluitbaar uitgevoerd te worden door middel van een gemakkelijk te bereiken noodschakelaar (bij voorkeur in de meterkast) zodat de bewoners deze in geval van een calamiteit kunnen bedienen. Deze afschakelbare ventilatie kan uiteraard ook van toegevoegde waarde zijn bij een brandscenario, waarbij de woningen in de rook komen te liggen.

Bij de verdere uitwerking van het bouwplan worden de ventilatievoorzieningen nader uitgewerkt conform dit advies. Daarnaast worden de huurders geïnformeerd over de risico's en hoe zij dienen te handelen bij een calamiteit. Hiermee wordt voldoende invulling gegeven aan het advies van de veiligheidsregio.

### **Conclusie**

Het plangebied ligt niet binnen een plaatsgebonden risicocontour of invloedsgebied van een risicovolle inrichting, buisleiding, spoorweg of vaarweg. Wel is het gelegen binnen het invloedsgebied van de Julianastraat (N292). Echter is aangetoond dat de voorgenomen ontwikkeling geen nadelige gevolgen met zich meebrengt en tevens is invulling gegeven aan de beperkte verantwoording van het groepsrisico. Vanuit externe veiligheid zijn er dan ook geen belemmeringen voor de ontwikkeling van het plangebied.

 5 Veiligheidsregio Limburg-Noord, *BP Monseigneur Nolensstraat 5-5a te Stramproy*, kenmerk 2020-000814, 30 juni 2020

### **5.2.5 Milieuzonering**

De beoogde woningbouw vormt volgens de (indicatieve) brochure 'Bedrijven en Milieuzonering', uitgegeven door de Vereniging van Nederlandse Gemeenten (VNG) 2009, geen milieubelastende functie. Medewerking aan de realisatie van de appartementen is echter pas mogelijk indien blijkt dat een goed woon- en leefklimaat in de woningen gegarandeerd is en dat daarnaast bedrijven in de omgeving door de nieuwe woonfunctie niet in hun activiteiten worden gefrustreerd. Daarom dient getoetst te worden of in de omgeving van het plangebied functies voorkomen die een belemmering kunnen vormen voor de voorgenomen nieuwbouw en of de nieuwe appartementen een belemmering kunnen vormen voor in de omgeving gelegen bedrijvigheid.

Het plangebied is gelegen in het centrum van Stramproy en heeft op basis van het vigerende bestemmingsplan een centrumbestemming. Gelet op deze ligging, en de diversiteit aan functies in de omgeving van het plangebied, kan de omgeving van het plangebied worden aangemerkt als een 'gemengd gebied' op basis van de brochure 'Bedrijven en Milieuzonering'. Voor dergelijke gebieden geldt dat de genoemde richtafstanden in de brochure met één afstandsstap mogen worden verlaagd.

Aan de zuidzijde grenst het plangebied aan een centrumbestemming, waarbinnen onder meer detailhandel, dienstverlening en kantoren zijn toegestaan. Dit betreffen activiteiten van milieucategorie 1, waarvoor op basis van de ligging in gemengd gebied een richtafstand van 0 meter geldt ten opzichte van omliggende woningen. Op circa 20 meter ten noorden en op circa 25 meter ten zuidoosten van het plangebied zijn eveneens centrumbestemmingen gelegen, waar de bovengenoemde activiteiten zijn toegestaan. De ligging van de appartementen ten opzichte van deze centrumbestemmingen levert, gelet op de geringe milieu-invloed van de toegestane activiteiten, geen belemmeringen op voor de nieuwbouw.

Op circa 45 meter ten zuidoosten van het plangebied is een horecagelegenheid gelegen. Conform het vigerende bestemmingsplan is ter plaatse horeca van categorie 1 mogelijk. Hieronder worden horecaactiviteiten verstaan waarbij in hoofdzaak alcoholische drank wordt verstrekt en waarvan de exploitatie een aantasting van het woon- en leefklimaat kan veroorzaken en een grote druk op de openbare orde met zich meebrengt; zoals een café, bar, dancing of nachtclub, met uitzondering van discotheken. Daarnaast zijn eetgelegenheden, zoals een eetcafé, restaurant of lunchroom toegestaan. Op basis van de VNG-brochure 'Bedrijven en Milieuzonering' betreffen muziekcafés en nachtclubs activiteiten van milieucategorie 2, en worden cafés en bars gerekend tot milieucategorie 1. Binnen een gemengd gebied worden hiervoor richtafstanden van 10 respectievelijk 0 meter geadviseerd ten opzichte van omliggende woningen. Gelet op de tussenliggende afstand van 45 meter wordt ruimschoots aan deze richtafstanden voldaan. Bovendien zijn bestaande woningen reeds dichterbij gelegen, waardoor deze als maatgevend worden beschouwd en de horeca niet in haar activiteiten wordt belemmerd als gevolg van de woningbouw.

Voor het overige vinden in de omgeving van het plangebied geen milieubelastende activiteiten plaats waarvan de invloed tot het plangebied reikt.

### **Conclusie**

Vanuit het aspect milieuzonering bestaan er kortom geen belemmeringen voor de voorgenomen ontwikkeling.

### **5.2.6 Geur**

In de directe omgeving van het plangebied zijn geen intensieve veehouderijen gelegen. De meest dichtbij gelegen intensieve veehouderij ligt op circa 430 meter ten zuiden van het plangebied. Daarnaast is op circa 370 meter ten zuiden van het plangebied een grondgebonden agrarisch bedrijf aanwezig, waarbij op basis van het vigerende bestemmingsplan bij dat bedrijf een veehouderij (niet zijnde een intensieve veehouderij) en/of een paardenhouderij is toegelaten. Voor beide veehouderijen wordt ruimschoots voldaan aan de vaste afstanden zoals deze voor woningen gelden ten opzichte van veehouderijen met en zonder een geuremissiefactor.

Verder blijkt dat de geurbelasting geen belemmering zal vormen voor de voorgenomen ontwikkeling. De achterliggende geurbelasting is volgens de navolgende afbeelding6 gelegen beneden de 3 OU/m³. Voor het aspect geurhinder kan daarmee worden aangetoond dat er sprake zal zijn van een goed woon- en leefklimaat.

Uitsnede kaart geurbelasting met globale ligging plangebied (blauwe pijl)

### **Conclusie**

Aangezien wordt voldaan aan de toegestane geurbelasting en verder geen (intensieve) veehouderijen in de nabije omgeving zijn gelegen, is nader onderzoek naar het aspect geur niet noodzakelijk. Voor wat betreft het aspect geurhinder zal sprake zijn van een goed woon- en leefklimaat.

 6http://www.ruimtelijkeplannen.nl/documents/NL.IMRO.0988.BPBuitengebied-VA01/tb_NL.IMRO.0988.BPBuitengebied-VA01_bijlage33.pdf

### **5.3 Archeologie en cultuurhistorie**

In de Erfgoedwet is een raamwerk gegeven dat regelt hoe Rijk, provincies en gemeenten om moeten gaan met het aspect 'archeologie' in ruimtelijke plannen. De uitgangspunten van de Erfgoedwet zijn als volgt:

- De archeologische waarden dienen zoveel mogelijk in de bodem te worden bewaard;
- Er dient vroeg in het proces van de ruimtelijke ordening al rekening te worden gehouden met het aspect archeologie.

De wet bepaalt tevens dat gemeenten verantwoordelijk zijn voor hun eigen bodemarchief. De gemeente is dus het bevoegde gezag waar het gaat om het toetsen van bestemmingsplannen op het aspect archeologie en de uit onderzoek voortkomende rapporten.

In het vigerende bestemmingplan is voor het gehele plangebied de dubbelbestemming 'Waarde – Archeologie middelhoog' opgenomen. Op basis van deze dubbelbestemming is een archeologisch onderzoek noodzakelijk bij bodemingrepen met een verstoringsoppervlakte van meer dan 2.500 m² en met een verstoringsdiepte van meer dan 40 cm. Het plangebied heeft echter een totale oppervlakte van circa 1.600 m2 , waardoor de bovenstaande grenswaarden niet worden overschreden als gevolg van de voorgenomen plannen. Het uitvoeren van een archeologisch onderzoek is dan ook niet noodzakelijk. Wel blijft de archeologische dubbelbestemming behouden in het voorliggende bestemmingsplan.

De meldingsplicht conform paragraaf 5.4 van de Erfgoedwet (1 juli 2016) blijft tevens van kracht. Mochten bij graafwerkzaamheden in het plangebied alsnog archeologische resten en/of sporen wor-

den aangetroffen, dient dit direct te worden gemeld aan de bevoegde overheid.

### **Cultuurhistorie**

De gemeente Weert heeft een cultuurhistorische waardenkaart opgesteld waarop cultuurhistorische landschapswaarden en objecten zijn weergegeven. Op de nevenstaande afbeelding is een uitsnede van deze kaart weergegeven. Hierop is te zien dat het plangebied is gelegen binnen het 'cultuurland'. Daarnaast zijn in de omgeving van het plangebied enkele gemeentelijke monumenten gelegen.

Middels de voorliggende ontwikkeling wordt echter geen negatieve invloed uitgeoefend op deze monumenten en overige cultuurhistorische waarden in de omgeving.

Uitsnede Cultuurhistorische waardenkaart met globale ligging plangebied (blauw omcirkeld)

### **Molenbiotoop**

Het plangebied ligt op een afstand van circa 380 meter ten westen van de Sint Jansmolen, en valt hierdoor binnen de molenbiotoop van deze molen. In het vigerende bestemmingsplan is vanwege deze ligging de gebiedsaanduiding 'vrijwaringszone – molenbiotoop' opgenomen op het plangebied. Binnen de molenbiotoop zijn beperkingen gesteld ten aanzien van de maximum bouwhoogte van bouwwerken, om te voorkomen dat de windvang van de molen wordt belemmerd door nieuwbouwontwikkelingen. De maximum bouwhoogte van bouwwerken vanwege de ligging binnen de molenbiotoop dient te worden berekend aan de hand van de in bijlage 2 bij het vigerende bestemmingsplan opgenomen formule:

H(max) = (x/50) + 0,2 * 13,10 + 32,80 oftewel H(max) = (x/50) + 35,42

Hierbij is x de afstand van de beoogde bebouwing tot de molen. De punt van de toekomstige bebouwing in het plangebied die het meest dichtbij de molen is gelegen, ligt op een afstand van circa 380 meter tot de molen. Volgens de formule mag de bouwhoogte van dit gebouw maximaal (380/50) + 35,42 = 43,02 meter +NAP bedragen. Het maaiveld in het plangebied ligt op circa 32,5 meter +NAP, waardoor de maximum bouwhoogte uitkomt op circa 10,5 meter boven maaiveld. Aangezien de voorziene bouwhoogte van dit gebouw maximaal 10 meter bedraagt, wordt hiermee voldaan aan de maximum bouwhoogte conform de regels rondom de molenbiotoop.

De gebiedsaanduiding 'vrijwaringszone – molenbiotoop' wordt in dit bestemmingsplan opgenomen overeenkomstig het vigerende bestemmingsplan. In het kader van de omgevingsvergunningaanvraag voor het bouwen zal het gewenste bouwplan dan ook aan deze regels worden getoetst.

#### **Conclusie**

Vanuit archeologisch en cultuurhistorisch oogpunt bestaan er geen belemmeringen voor de beoogde ontwikkeling. Nader onderzoek is dan ook niet noodzakelijk.

### **5.4 Ecologie**

De bescherming van de natuur is per 1 januari 2017 in Nederland vastgelegd in de Wet natuurbescherming (Wnb). Deze wet vormt voor wat betreft soortenbescherming en gebiedsbescherming een uitwerking van de Europese Vogelrichtlijn en Habitatrichtlijn. Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS).

#### *Gebiedsbescherming vanuit de Wet natuurbescherming*

De Wet natuurbescherming heeft voor wat betreft gebiedsbescherming betrekking op de Europees beschermde Natura 2000-gebieden. De Vogelrichtlijn- en Habitatrichtlijngebieden worden in Nederland gecombineerd als Natura 2000-gebieden aangewezen. Als er naar aanleiding van projecten, plannen en activiteiten mogelijkerwijs significante effecten optreden, dienen deze vooraf in kaart gebracht en

beoordeeld te worden. Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningplichtig.

### *Gebiedsbescherming vanuit provinciaal beleid*

De provinciale groenstructuur, bestaande uit beschermingszones van verschillende typen (waaronder de goudgroene en zilvergroene natuurzones), is ruimtelijk vastgelegd in het Provinciaal Omgevingsplan Limburg 2014 (POL2014). De goudgroene natuurzone vormt het netwerk aan bestaande natuurgebieden (voormalige EHS) en nieuw aan te leggen natuur en verbindingszones tussen de gebieden. De beheergebieden voor agrarisch natuurbeheer behoren tot de zilvergroene natuurzone. In het Provinciaal Natuurbeheerplan zijn de na te streven doelen weergegeven op het gebied van (agrarisch) natuur- en landschapsbeheer. De feitelijke beleidsmatige gebiedsbescherming vindt plaats middels de uitwerking van het provinciaal beleid in de gemeentelijke bestemmingsplannen.

### *Houtopstanden*

De bescherming van houtopstanden, conform de Wet natuurbescherming, heeft betrekking op alle zelfstandige eenheden van bomen, boomvormers of struiken van een oppervlakte van minimaal tien are of een rijbeplanting die meer dan twintig bomen omvat, gelegen buiten de bebouwde kom. Wanneer houtopstanden worden geveld, niet vallende onder artikel 4.1 van de Wet natuurbescherming, geldt een meldingsplicht bij Gedeputeerde Staten van desbetreffende provincie (artikel 4.2 Wnb). Indien er geen bezwaar is om de houtopstanden te kappen, verplicht artikel 4.2 van de Wet natuurbescherming om binnen 3 jaar na het vellen of tenietgaan van de houtopstand op dezelfde grond houtopstanden opnieuw aan te planten. Er geldt een algehele vrijstelling van de herplantplicht voor houtopstanden die gekapt worden in het kader van natuurbeheer en natuurbehoud.

#### *Soortenbescherming vanuit de Wet natuurbescherming*

Soortenbescherming vanuit de Wet natuurbescherming heeft betrekking op alle in Nederland in het wild voorkomende zoogdieren, (trek)vogels, reptielen en amfibieën, een aantal vissen, libellen en vlinders, enkele bijzondere en min of meer zeldzame ongewervelde dierensoorten en een aantal vaatplanten. Voor alle soorten, dus ook voor de soorten die niet onder de aangewezen bescherming vallen, of die zijn vrijgesteld van de ontheffingsplicht, geldt de zogenaamde 'algemene zorgplicht' (art. 1.10 Wnb). Deze zorgplicht houdt in dat de initiatiefnemer passende maatregelen neemt om schade aan aanwezige soorten te voorkomen of zoveel mogelijk te beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen. De zorgplicht geldt altijd en voor alle planten en dieren, of ze beschermd zijn of niet, en in het geval dat ze beschermd zijn ook als er een ontheffing of vrijstelling is verleend.

#### **Toetsing**

Om te kunnen bepalen of het plan in overeenstemming met de nationale natuurwetgeving en het provinciale natuurbeleid kan worden uitgevoerd, heeft BRO een quickscan flora en fauna7 uitgevoerd in het plangebied. De conclusies van deze quickscan zijn hieronder samengevat. Voor meer informatie wordt verwezen naar de volledige rapportage.

 7 BRO, *Quickscan flora en fauna 'Mgr. Nolensstraat 5 en 5a' te Stramproy*, projectnummer P02755, 13 mei 2020

### *Gebiedsbescherming*

Het plangebied is niet gelegen binnen de grenzen van een gebied dat aangewezen is als Natura 2000-gebied. Het meest nabijgelegen Natura 2000-gebied betreft het Belgische Natura 2000-gebied 'Hamonterheide, Hageven, Buitenheide, Stamprooierbroek en Mariahof', dat circa 1 kilometer ten zuidwesten van het plangebied is gelegen. Het meest nabijgelegen Nederlandse Natura 2000-gebied, 'Weerter- en Budelerbergen & Ringselven', bevindt zich op circa 6,5 kilometer ten noordwesten van het plangebied. Indien er sprake zou zijn van een effect, betreft dit een extern effect als gevolg van storingsfactoren als toename van geluid, licht of depositie van stikstof. Mede gezien de afstand tot het plangebied zijn externe effecten als gevolg van licht en geluid uitgesloten. Gezien de beperkte toename van verkeersbewegingen, in combinatie met de afstand, wordt een significante toename van de stikstofdepositie op een Natura 2000-gebied niet verwacht.

Om de eventuele invloed van het initiatief ten aanzien van stikstofdepositie op omliggende Natura 2000-gebieden te bepalen, is een onderzoek stikstofdepositie uitgevoerd. Door middel van een berekening in het programma AERIUS Calculator zijn de effecten van zowel de bouw- als de gebruiksfase inzichtelijk gemaakt. Uit de berekeningen is geconcludeerd dat bij de aanlegfase en bij de gebruiksfase geen rekenresultaten hoger zijn dan 0,00 mol/ha/j. Hierdoor kan een negatief effect ten aanzien van stikstofdepositie op Natura 2000-gebieden op voorhand worden uitgesloten. Voor meer informatie wordt verwezen naar de volledige rapportage8 .

Wat betreft gebiedsbescherming vanuit provinciaal beleid is het plangebied niet gelegen binnen of in de nabijheid van de goudgroene natuurzone (de NNN). De wezenlijke kenmerken en waarden van de huidige staat van het NNN zullen daarom niet worden aangetast. Vervolgonderzoek in het kader van het NNN wordt dan ook niet noodzakelijk geacht.

#### *Houtopstanden*

Aangezien het plangebied zich binnen de bebouwde kom bevindt, is toetsing aan het onderdeel houtopstanden conform de Wet natuurbescherming bij dit plan niet aan de orde.

#### *Soortenbescherming*

De bestaande bebouwing binnen het plangebied bevat mogelijk geschikte verblijfsplaatsen voor de huismus, gierzwaluw en gebouwbewonende vleermuissoorten. Dergelijke verblijfsplaatsen voor deze soorten zijn jaarrond beschermd. Met betrekking tot de sloop van de bestaande bebouwing zijn overtredingen ten aanzien van het verstoren/verwijderen van nestlocaties van de huismus en de gierzwaluw en verblijfplaatsen van een vleermuissoort op basis van de quickscan niet uit te sluiten. Vervolgonderzoek gedurende het juiste seizoen dient hieromtrent uitsluitsel te geven.

Dit vervolgonderzoek9 is in 2020 uitgevoerd. Op basis van de onderzoeksresultaten is geconcludeerd dat de aanwezigheid van vaste rust- en verblijfplaatsen van huismussen en gierzwaluwen binnen het plangebied redelijkerwijs is uitgesloten. Daarnaast gaan bij de werkzaamheden in het plangebied geen rust- en verblijfplaatsen, essentieel leefgebied of vliegroutes van vleermuizen verloren. Voor

 8 BRO, *AERIUS-berekening Mgr. Nolensstraat 5/5a Stramproy*, projectnummer P02755_1, 7 mei 2020

<sup>9</sup> BRO, *Resultaten vervolgonderzoek huismus, gierzwaluw en vleermuis, Monseigneur Nolensstraat 5/5a te Stramproy,* projectnummer P02755, 11 november 2020

meer informatie wordt verwezen naar de volledige onderzoeksrapportage. Gezien de onderzoeksresultaten kan de sloop van de bestaande bebouwing zonder nadere maatregelen ten aanzien van flora en fauna plaatsvinden. Voor het overige zijn er vanuit het aspect soortenbescherming geen belemmeringen voor de beoogde ontwikkeling.

Wat betreft andere, algemene soorten dient in het kader van de algemene zorgplicht voldoende zorg te worden gedragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. Daarnaast wordt geadviseerd om opgaand groen buiten het broedseizoen te verwijderen, om verstoring van broedende vogels te voorkomen.

### **Conclusie**

Vanuit het aspect ecologie zijn er met inachtneming van de algemene zorgplicht en het broedseizoen, geen belemmeringen voor de ontwikkeling van de appartementen.

### **5.5 Leidingen en infrastructuur**

In (of in de directe omgeving van) het plangebied komen blijkens de provinciale risicokaart en blijkens de verbeelding van het geldende bestemmingsplan geen leidingen of kabels voor met een dusdanige planologische-juridische beschermingszone dat zij een belemmering vormen voor de beoogde woningbouw.

### **5.6 Verkeerskundige aspecten**

Het plangebied wordt voor autoverkeer ontsloten op de Mgr. Nolensstraat. Aan de zuidoostzijde van het plangebied zal een nieuwe in- en uitrit worden gerealiseerd ter plaatse van de huidige in- en uitrit. Deze leidt naar de parkeerplaatsen, welke aan de achterzijde (westzijde) van het appartementengebouw zijn gelegen.

De voorliggende ontwikkeling heeft slechts een beperkte toename van het aantal verkeersbewegingen tot gevolg. De verkeersgeneratie van de nieuwe appartementen is berekend op basis van de CROWpublicatie 'Toekomstbestendig parkeren; van parkeerkencijfers naar parkeernormen' (publicatie 381). Hierbij is uitgegaan van tien middeldure tot goedkope huurappartementen (incl. sociale huur) in de rest van de bebouwde kom in een niet-stedelijke gemeente. De verkeersgeneratie van de appartementen ligt tussen de 37 en 45 motorvoertuigbewegingen per etmaal. De verkeersgeneratie die de huidige bakkerij met zich meebrengt komt bovendien te vervallen. De Mgr. Nolensstraat en de omliggende wegen zullen de geringe toename van het aantal verkeersbewegingen zonder problemen kunnen verwerken.

Parkeren zal plaatsvinden binnen het plangebied, aan de achterzijde van het appartementengebouw (westzijde) en op de binnenplaats van het appartementengebouw zijn parkeerplaatsen gepland. Op

basis van de CROW-publicatie 'Toekomstbestendig parkeren; van parkeerkencijfers naar parkeernormen' (publicatie 381) is de parkeerbehoefte van het plan berekend. Hierbij zijn tien middeldure tot goedkope huurappartementen (incl. sociale huur) in de rest van de bebouwde kom in een niet-stedelijke gemeente als uitgangspunt genomen. De parkeerbehoefte van de appartementen ligt tussen de 10 en 18 parkeerplaatsen.

In onderstaande inrichtingsschets van het plan zijn veertien parkeerplaatsen ingetekend. Hiervan zijn er elf geprojecteerd in het meest westelijke deel van het plangebied, aan de achterzijde van het appartementengebouw. Daarnaast worden drie parkeerplaatsen aangelegd ter plaatse van de binnenplaats van het appartementengebouw. Alle parkeerplaatsen zijn bereikbaar via de in- en uitrit die langs de zuidelijke rand van het plangebied is gelegen en ontsluit op de Mgr. Nolensstraat.

Situering parkeerplaatsen

De 14 parkeerplaatsen liggen binnen de op basis van de CROW-publicatie 'Toekomstbestendig parkeren; van parkeerkencijfers naar parkeernormen' (publicatie 381) berekende bandbreedte . Drie appartementen specifiek worden ingericht ten behoeve van mensen met een (lichamelijke) beperking. Deze appartementen worden rolstoelbestendig opgeleverd. Steeds vaker hebben rolstoelgebruikers de beschikking over een auto. Wanneer rolstoelgebruikers niet beschikken over een auto, zullen zij gebruik maken van andere vormen van vervoer, hetgeen zorgt voor een tijdelijke parkeerbehoefte. Daarnaast

zullen eveneens twee levensloopbestendige appartementen gerealiseerd worden. De levensloopbestendige appartementen richten zich met name op de senioren. Over het algemeen beschikken senioren over tenminste één motorvoertuig. Het aantal senioren dat beschikt over meer dan één motorvoertuig is normaliter echter gering. Het is de verwachting dat er door deze doelgroep een lagere parkeerdruk ontstaat dan is berekend. Er wordt hiermee voldaan aan de gewenste parkeernorm waardoor het voorliggende initiatief in ieder geval niet leidt tot een verhoging van de bestaande parkeerdruk in de omgeving.

De uiteindelijke toetsing aan de gemeentelijke parkeernormen zal plaatsvinden in het kader van de omgevingsvergunningaanvraag voor het bouwen. Bovendien is in het bestemmingsplan een voorwaardelijke verplichting opgenomen ten aanzien van het parkeren (art. 3.2.7). Middels deze regel is gewaarborgd dat op het achterterrein voorzien moet worden in ten minste 14 parkeerplaatsen. Daarnaast geldt de regel dat elk wooncomplex op eigen terrein dient te voorzien in de behoefte aan parkeerplaatsen voor auto's (art. 3.5.2).

### **5.7 Duurzaamheid**

Het Bouwbesluit stelt eisen aan de energiezuinigheid van nieuwe woningen. De belangrijkste eis daarvoor is de Energie Prestatie Coëfficiënt (EPC). Voor woningen geldt als eis een EPC-waarde van 0,4. Per 1 januari 2021 wordt deze EPC-eis vervangen door de invoering van de eisen voor bijna energieneutrale gebouwen (BENG). Omgevingsvergunningaanvragen die vanaf die datum worden ingediend, dienen dus aan de BENG-eisen te voldoen.

De energieprestatie bij BENG wordt bepaald aan de hand van 3 individueel te behalen eisen:

- de maximale energiebehoefte in kWh per m2 gebruiksoppervlak per jaar (kWh/m2 /jr);
- het maximale primair fossiel energiegebruik, eveneens in kWh per m2 gebruiksoppervlak per jaar (kWh/m2 /jr);
- het minimale aandeel hernieuwbare energie in procenten (%).

Voor deze eisen zijn grenswaarden opgenomen waaraan voldaan dient te worden.

Daarnaast zijn in het Bouwbesluit eisen opgenomen ten aanzien van de ventilatie, luchtdichtheid en isolatie van woningen. Ook deze aspecten zijn van belang in het kader van duurzaamheid. Zo zorgt een goed ventilatiesysteem voor de juiste balans in luchtkwaliteit, comfort en energieprestatie van gebouwen en wordt door 'kierdicht' te bouwen voorkomen dat lucht, vocht of warmte ongewenst het gebouw binnenkomt of verlaat. Een goede isolatie zorgt daarnaast voor meer comfort en lagere energiekosten.

Verder stelt het Bouwbesluit eisen aan de milieuprestaties van een gebouw. Hierbij geldt als voorwaarde dat bij nieuwbouw de belasting van het milieu wordt beperkt door de in het bouwwerk toe te passen materialen. Voor nieuwbouwwoningen groter dan 100 m² geldt dat een zogeheten Milieuprestatieberekening (MPG) bij de aanvraag voor een omgevingsvergunning dient te worden ingediend.

Tot slot is op basis van de 'Wet voortgang energietransitie' de gasaansluitplicht komen te vervallen. Dit volgt uit het nieuwe lid 7 van artikel 10 van de Gaswet, waarin is bepaald dat de aansluittaak van de netbeheerders niet van toepassing is op het aansluiten van (onder meer) nieuwbouwwoningen. Dit betekent in de praktijk dat de nieuwe appartementen niet zullen worden aangesloten op het gasnet.

### **5.8 Waterparagraaf**

In deze paragraaf wordt beschreven op welke wijze het waterhuishoudkundig systeem in het plangebied opgebouwd is en hoe rekening is gehouden met de (ruimtelijk) relevante aspecten van (duurzaam) waterbeheer. Een beknopte beschrijving van de kenmerken van het watersysteem kan het benodigde inzicht geven in het functioneren van dit systeem.

### **Beleidskader**

Relevante beleidsstukken op het gebied van water zijn het Waterbeheerplan 2016-2021 van Waterschap Limburg, het Provinciaal Omgevingsplan Limburg 2014 (POL2014), het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. Water legt een ruimteclaim op het (stads)landschap waaraan voldaan moet worden. De bekende drietrapsstrategieën zijn leidend:

- Vasthouden-bergen-afvoeren (waterkwantiteit);
- Voorkomen-scheiden-zuiveren (waterkwaliteit).

Daarnaast is de Beleidsbrief regenwater en riolering nog relevant. Hierin staat hoe het best omgegaan kan worden met het hemelwater en het afkoppelen daarvan. Ook hier gelden de driestapsstrategieën.

### **Kenmerken van het watersysteem**

De kenmerken van de watersystemen, zoals die voorkomen in het plangebied en omgeving, kunnen het beste beschreven worden door een onderverdeling te maken in de soorten van water die in het gebied aanwezig zijn. De belangrijkste zijn: grondwater, oppervlaktewater, hemelwater en afvalwater.

### *Grondwater*

Op basis van POL2014 blijkt dat het plangebied is gelegen binnen de boringsvrije zone Roerdalslenk III. Het voornemen tot het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 80 meter in zone III tot aan de Bovenste Brunssumklei dient vier weken tevoren schriftelijk te worden gemeld aan gedeputeerde staten. Binnen het plangebied zullen geen diepe grondwaterboringen plaatsvinden, waardoor vanuit dit kader geen belemmeringen bestaan.

### *Oppervlaktewater*

Binnen het plangebied en de directe omgeving bevindt zich geen oppervlaktewater waarmee rekening gehouden dient te worden. Middels de voorliggende ontwikkeling wordt ook geen primair oppervlaktewater gerealiseerd.

### *Afvalwater en hemelwater*

Het (huishoudelijk) afvalwater dient te worden aangesloten op de riolering.

Het hemelwater dat terechtkomt op de nieuw op te richten bebouwing wordt niet afgevoerd via het riool, maar afgekoppeld. Via daken en dakgoten wordt het hemelwater naar een infiltratievoorziening op eigen terrein geleid en geïnfiltreerd in de bodem.

Conform richtlijnen van het Waterschap Limburg dienen toekomstige hemelwatervoorzieningen gedimensioneerd dienen worden op een bui van 100 mm met een leegloop/beschikbaarheid binnen 24 uur. Op basis van de actuele inrichtingsschets is een inschatting gemaakt van de toekomstige hoeveelheid bebouwd en verhard oppervlak in het plangebied. Op basis van het huidige bouwplan bedraagt de toekomstige hoeveelheid verhard oppervlak in het plangebied circa 1.200 m2 .

Op basis van dit uitgangspunt dient binnen het plangebied voorzien te worden in een bergings- of infiltratiecapaciteit van (1.200 x 0,1 =) 120 m3 . In het plangebied is voldoende ruimte beschikbaar om in deze capaciteit te kunnen voorzien. De exacte ligging en dimensionering van deze voorzieningen zal nader worden uitgewerkt in het kader van de aanvraag voor de omgevingsvergunningaanvraag voor het bouwen. Hierbij worden de bovengenoemde eisen in acht genomen.

### *Overleg waterbeheerder*

Het Waterschap Limburg heeft aangegeven dat plannen waarbij de toename van de hoeveelheid verhard oppervlak kleiner is dan 2.000 m², niet hoeven te worden voorgelegd aan het watertoetsloket. De totale omvang van het plangebied bedraagt slechts circa 1.600 m2 . Bovendien is het plangebied in de bestaande situatie al grotendeels verhard, waardoor per saldo niet of nauwelijks sprake is van een toename van de hoeveelheid oppervlakteverharding. Voor het overige zijn er evenmin waterschapsbelangen in het geding, waardoor het bestemmingsplan niet aan het waterschap hoeft te worden voorgelegd.

### **Conclusie**

Op basis van het bovenstaande bestaan er vanuit de wateraspecten geen belemmeringen voor de voorgenomen ontwikkeling.

### **5.9 M.e.r.-beoordeling**

Op 7 juli 2017 is het gewijzigde Besluit milieueffectrapportage in werking getreden. Daarin is een nieuwe procedure voor de m.e.r.-beoordeling opgenomen. Die geldt nu voor iedere activiteit die is opgenomen op de D-lijst, ongeacht of de activiteit onder of boven de drempelwaarde van de D-lijst valt.

Woningbouw kan vallen onder onderdeel D (11.2): "*de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen*."

Het voorliggende initiatief betreft de realisatie van slechts tien appartementen binnen het bestaande centrum van Stramproy, ter plaatse van een voormalige bakkerij. Een dergelijk kleinschalig initiatief betreft geen stedelijk ontwikkelingsproject als bedoeld in het Besluit milieueffectrapportage. In paragraaf 5.2 tot en met 5.8 is daarnaast aangetoond dat de ontwikkeling geen significante milieu-invloed heeft op de omgeving. Als gevolg hiervan hoeft voor de ontwikkeling van de appartementen geen milieueffectrapport te worden opgesteld en hoeft ook geen m.e.r.-beoordeling te worden doorlopen.

## **6. PLANSTUKKEN**

### **6.1 Planstukken**

Het voorliggende bestemmingsplan bestaat uit een verbeelding, de regels betreffende de bestemmingen en de voorliggende toelichting.

### **6.2 Toelichting op de analoge verbeelding**

De analoge verbeelding is getekend op een bijgewerkte en digitale kadastrale ondergrond, schaal 1:500, conform de Standaard Vergelijkbare Bestemmingsplannen 2012 (SVBP 2012). Hierbij dient te worden opgemerkt dat de kadastrale ondergrond geen juridische status heeft.

### **6.3 Toelichting op de regels**

Voor de regels bij het bestemmingsplan is overwegend aangesloten bij de SVBP 2012 en het bestemmingsplan 'Altweerterheide, Laar, Stramproy, Swartbroek en Tungelroy' van de gemeente Weert.

De planregels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten;
- Hoofdstuk 2: Bestemmingsregels. Hiermee worden de op de verbeelding opgenomen bestemmingen geregeld.
- Hoofdstuk 3: Algemene regels, waaronder zijn opgenomen de anti-dubbeltelregel, algemene bouwregels, algemene aanduidingsregels, algemene afwijkingsregels, algemene wijzigingsregels en overige regels.
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen.

Het belangrijkste doel van de planregels is om de bouw- en gebruiksregels van de verschillende bestemmingen aan te geven.

### **Inleidende regels**

### *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn. Voor het gemak zijn enkele begrippen uit de Woningwet/ Bouwverordening overgenomen. Verder zijn enkele begrippen afkomstig van de SVBP 2012.

### *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken/ percelen gemeten moeten worden. Bij de wijze van meten is aangesloten bij de SVBP 2012.

### **Bestemmingsregels**

#### *Bestemmingen*

De regels van een bestemming worden als volgt opgebouwd en benoemd:

- 1. Bestemmingsomschrijving;
- 2. Bouwregels;
- 3. Nadere eisen;
- 4. Afwijken van de bouwregels;
- 5. Specifieke gebruiksregels;
- 6. Afwijken van de gebruiksregels;
- 7. Omgevingsvergunning voor het uitvoeren van een werk, geen bouwwerk zijnde, of van werkzaamheden;
- 8. Omgevingsvergunning voor het slopen van een bouwwerk;
- 9. Wijzigingsbevoegdheid.

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

In de bestemmingsomschrijving wordt een omschrijving gegeven van de aan de gronden toegekende functies. Als eerste wordt de hoofdfunctie aangegeven.

In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in hoofdgebouwen, bijbehorende bouwwerken en bouwwerken, geen gebouwen zijnde, waardoor de toetsing van aanvragen voor een omgevingsvergunning aanmerkelijk vereenvoudigd en inzichtelijker is.

Onderstaand zijn de regels van de opgenomen bestemmingen nader toegelicht.

### *Wonen*

### **Beleid**

Het beleid voor deze bestemming is gericht op:

- 1. Woningen worden voorzien van redelijke bouwmogelijkheden, ter realisering van de, naar de eisen van de tijd, bedoelde vergroting van het woongenot. Het daarvoor benodigde ruimtebeslag wordt tot uitdrukking gebracht in de omvang van het bouwvlak en/of bouwaanduiding 'bijgebouwen'.
- 2. Onder de bestemming 'Wonen' valt op grond van jurisprudentie ook het aan huis gebonden beroep. De omvang ervan is aan een maximum gebonden, het handhaven van een complete woning in het gebouw blijft vereist. De maat van het beroepsgedeelte is ten hoogste 50 m². Aan huis gebonden beroepen zijn dus vrij, voor zover de woonfunctie volledig gehandhaafd blijft en voor zover de ruimtelijke uitwerking of uitstraling met de woonfunctie in overeenstemming is. Aan huis

gebonden en ambachtelijke bedrijfjes zijn niet rechtstreeks toegestaan, maar via afwijking met een gelijke maatvoering als voor aan huis gebonden beroepen (ten hoogste 50 m²).

- 3. Het realiseren van een nieuwe woning door middel van inpandig wonen (woningsplitsing) is niet toegestaan.
- 4. Het beleid is gericht op realisering van een integraal toegankelijke en sociaal veilige woonomgeving. Voor de woningen betekent dit menging van tuin en straatgericht wonen vermijding van blinde eindgevels bij woningen.
- 5. Het beleid is gericht op het bouwen van nieuwe woningen volgens de principes van aanpasbaar en levensloopbestendig, duurzaam en energiebewust bouwen.
- 6. Het beleid is gericht op het beperken van de aantasting van de aanwezige cultuurhistorische waarden en beeldkwaliteit.
- 7. Het beleid is gericht op intensief ruimtegebruik en ondergronds bouwen, waarmee niet wordt bedoeld de bouw van garages, die via een landschappelijke ingreep c.q. ingraving ontsloten worden.
- 8. Het realiseren van mantelzorgvoorzieningen binnen de bestemming 'Wonen' is mogelijk, wanneer dit aaneengesloten bebouwing betreft (woning met aangebouwd bijgebouw). Noch het bestemmingsplan, noch het volkshuisvestingsbeleid stelt regels ten aanzien van gezinssamenstelling (bijvoorbeeld 3 generatie gezin). De Woningwet verzet zich niet tegen de realisering van meerdere voorzieningen in één woning, zoals badkamers en kookgelegenheden.

Voor het realiseren van een afhankelijke woonruimte in een aangebouwd bijgebouw gelden de voorwaarden dat er maximaal één per woning mag worden gerealiseerd en dat de oppervlakte maximaal 75 m² bedraagt. Een afhankelijke woonruimte wordt in dit bestemmingsplan gedefinieerd als een extra woonruimte in een bijgebouw bij een woning, waarin een huishouding gevestigd is, dat mantelzorg ontvangt van de bewoner(s) in de zelfstandige woonruimte. Onder mantelzorg wordt verstaan langdurige zorg die niet in het kader van een hulpverlenend beroep wordt geboden aan een hulpbehoevende door personen uit diens directe omgeving, waarbij zorgverlening rechtstreeks voortvloeit uit de sociale relatie en de gebruikelijke zorg van huisgenoten voor elkaar overstijgt. Een medische indicatie hiervoor is niet vereist.

Per 1 november 2014 is het op grond van het Besluit omgevingsrecht mogelijk om vergunningsvrij een afhankelijke woonruimte te realiseren. In dit geval geldt dat er sprake moet zijn van intensieve zorg of ondersteuning, die niet in het kader van een hulpverlenend beroep wordt geboden aan een hulpbehoevende, ten behoeve van zelfredzaamheid of participatie, rechtstreeks voortvloeiend uit een tussen personen bestaande sociale relatie, die de gebruikelijke hulp van huisgenoten voor elkaar overstijgt, en waarvan de behoefte met een verklaring van een huisarts, wijkverpleegkundige of andere door de gemeente aangewezen sociaal-medisch adviseur kan worden aangetoond. De afhankelijke woonruimte mag in dat geval ook in een vrijstaand bijgebouw worden gerealiseerd. De voorzieningen (waaronder sanitair, keuken) dienen te worden verwijderd wanneer de betrokkenen de woonruimte hebben verlaten.

### **Bouwvlak**

Voor het appartementengebouw is een bouwvlak opgenomen. Dit bouwvlak is op maat afgestemd op het bouwperceel en de beoogde bouwplannen en mag in zijn geheel worden bebouwd. De maximum

goot- en bouwhoogte bedragen aan de zijde van de Mgr. Nolensstraat respectievelijk 7 en 10 meter. Voor het deel van het bouwvlak op het achterterrein bedragen de maximum goot- en bouwhoogte respectievelijk 4,5 en 8,5 meter. Hierbij dienen de aanvullende regels met betrekking tot de ligging binnen de molenbiotoop in acht genomen te worden. In paragraaf 5.3 is aangetoond dat deze geen belemmering vormen.

Ondergeschikte bouwdelen in de vorm van erkers (aangebouwd bijgebouw), luifels en balkons zijn toegestaan voor de voorgevel, mits ze niet meer dan 1,20 m voor de voorgevel uitsteken en maximaal 5 m² aan oppervlakte beslaan.

### **De bouwaanduiding 'bijgebouwen'**

De bouwaanduiding 'bijgebouwen' is ingetekend op 1 m achter de voorgevel (in dit geval de gevel die grenst aan de straatzijde) van het appartementengebouw. Oorspronkelijk stond deze afstand op 5 meter, om zo een parkeerplaats op eigen erf mogelijk te maken en een bebouwingshiërarchie in stand te houden. Door de herziening van de Woningwet (d.d. 1 januari 2003) is de afstand van 5 m planologisch niet meer te handhaven. Volgens de geldende Woningwet is het namelijk toegestaan om vergunningsvrij een bijgebouw op te richten tot 1 meter uit de voorgevel. Deze afstand van 1 m wordt nu ook in het bestemmingsplan aangehouden.

Ook de bouwaanduiding 'bijgebouwen' is op basis van de genoemde maten op de verbeelding ingetekend om onduidelijkheden te voorkomen. Het toegestane oppervlak aan bijgebouwen binnen de

bouwaanduiding 'bijgebouwen' bedraagt 150 m² per pand, mits het bijbouwvlak voor 50% onbebouwd blijft. Bijgebouwen die gelegen zijn binnen het bouwvlak tellen niet mee bij de bepaling van de 150 m² aan bijgebouwen.

De goothoogte van bijgebouwen mag maximaal 3,20 meter bedragen en de bouwhoogte 6 meter. Het bijgebouw bestaat uit maximaal 1 (volwaardige) bouwlaag. Het bijgebouw mag plat afgedekt worden of met een kap worden uitgevoerd. De kap mag niet plat afgedekt worden. Een verblijfsruimte mag alleen op de begane grond worden gesitueerd. Op de eventuele verdieping van een bijgebouw, onder de kap, mogen geen verblijfsruimten worden gerealiseerd.

Voor erfafscheidingen gelden ander hoogten. Buiten het bouwvlak en de bouwaanduiding 'bijgebouwen' mag de hoogte maximaal 1 m bedragen, uitgezonderd sierhekwerken waarvan de hoogte maximaal 2 m mag bedragen en waarbij geen beperkingen ten aanzien van de situering gelden. Binnen het bouwvlak en de bouwaanduiding 'bijgebouwen' mag een erfafscheiding maximaal 2 m bedragen.

Ter plaatse van het parkeerterrein op het achterterrein bij het appartementengebouw is de functieaanduiding 'parkeerterrein' opgenomen. Deze gronden zijn uitsluitend bestemd voor een parkeerterrein met daarbij behorende voorzieningen. Daarnaast is door middel van een voorwaardelijke verplichting en parkeerregels gewaarborgd dat er op eigen terrein voldoende parkeerplaatsen worden gerealiseerd om in de parkeerbehoefte te kunnen voorzien.

### *Waarde – Archeologie middelhoog*

De voor 'Waarde - Archeologie middelhoog' aangewezen gronden zijn, behalve voor de andere daar voorkomende bestemming(en), mede bestemd voor instandhouding en bescherming van de in de grond aanwezige of te verwachten archeologische waarden.

### **Algemene regels**

In de Anti-dubbeltelregel wordt bepaald dat grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, deze bij de

beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

In de algemene bouwregels zijn regels opgenomen ten behoeve van onder meer ondergrondse bouwwerken. In de algemene aanduidingsregels is de regeling omtrent de gebiedsaanduiding 'vrijwaringszone – molenbiotoop' opgenomen. De algemene afwijkings- en algemene wijzigingsregels verschaffen burgemeester en wethouders c.q. het bevoegd gezag de gewenste beleidsruimte om bij de uitvoering van het plan te kunnen inspelen op gegevens of situaties die vooraf niet bekend kunnen zijn. In de overige regels is onder meer een verwijzing naar de wettelijke regelingen opgenomen.

### **Overgangs- en slotregels**

In de bepaling Overgangsrecht is geregeld in hoeverre en onder welke voorwaarden bestaande gebouwen en het bestaand gebruik van gronden en bouwwerken mogen afwijken van het plan. In de Slotregel is aangegeven op welke wijze de regels van het bestemmingsplan kunnen worden aangehaald.

## **7. HANDHAVING**

### **7.1 Inleiding**

De handhavingsnota 'Handhaven in Weert' van 14 juli 2010 bevat het beleidsmatig kader voor de handhaving van regels met betrekking tot gedrag van mensen in relatie tot fysieke objecten en de fysieke omgeving. Het vormt dus ook het beleid met betrekking tot toezicht en handhaving van bestemmingsplannen en bouwvoorschriften. De nota biedt een eenduidig kader voor de sturing van de uitvoering. Voor burgers en bedrijven is duidelijk hoe de gemeente haar handhavingstaak invult.

Ter uitwerking van het beleid in deze handhavingsnota wordt jaarlijks een handhavingsuitvoeringsprogramma opgesteld. In dit programma wordt aangegeven welke handhavingsdoelen worden nagestreefd, welke aanpak wordt gekozen om die doelen te realiseren en welke menskracht en middelen daarvoor nodig zijn. Zo ook met betrekking tot toezicht en handhaving van bestemmingplannen. Uitgangspunt is immers dat binnen de beschikbare formatie en middelen keuzes worden gemaakt. Het is echter niet mogelijk dat de gemeente continue en overal op de naleving van alle regels toeziet. Het zwaartepunt van de inzet ligt bij toezicht en handhaving van de prioritaire onderwerpen die uit de risicoanalyse naar voren komen. Daarnaast wordt capaciteit gereserveerd om adequaat te kunnen reageren op klachten, meldingen en incidenten.

Weert zet vooral in op het verbeteren van het naleefgedrag en heeft een sterke voorkeur voor preventief optreden boven repressief optreden. De gemeente benadrukt dat burgers en bedrijven ook een eigen verantwoordelijkheid dragen. De reactie van de gemeente zal stringenter zijn wanneer een overtreder weinig of geen eigen verantwoordelijkheid neemt. De basis voor het gemeentelijk optreden is echter beschreven in het gestandaardiseerd handhavingsprotocol.

Om toezicht en handhaving van bestemmingplannen tot een succes te maken zijn de volgende voorwaarden van belang:

- 1. Een duidelijk geformuleerd handhavingsbeleid als toetsingskader en voldoende middelen (menskracht) om het beleid uit te voeren;
- 2. Een duidelijke handhavingsparagraaf in het bestemmingsplan;
- 3. Het vastleggen van de legale bestaande situatie in het bestemmingsplan;

Duidelijke overgangsbepalingen met betrekking tot het bouwen en het gebruik van gronden en bouwwerken.

### **7.2 Uitvoering handhavingstoezicht**

Het toezicht op en de handhaving van bestemmingsplannen wordt uitgevoerd door medewerkers van de gemeente Weert. Om de samenwerking op de verschillende beleidsterreinen te bevorderen en meer toe te werken naar een integraal handhavingsbeleid zijn per 1 januari 2012 de toezichts- en handhavingstaken met betrekking tot ruimtelijke ordening, bouwen, milieu, APV en bijzondere wetten

ondergebracht in één afdeling, namelijk de afdeling Vergunningen, Toezicht & Handhaving (VTH). Daarnaast vindt er ook nog samenwerking plaats met niet-gemeentelijke instanties, zoals onder andere de politie, brandweer, Provincie Limburg, AID en Waterschappen.

Deze samenwerking komt tot uiting in het 'veld', en in het periodieke teamoverleg Toezicht & Handhaving en in het periodiek aansturingsoverleg van de politie. Voor de uitvoering van toezicht en handhaving van bestemmingplannen is binnen de afdeling VTH capaciteit beschikbaar. Jaarlijks zal in het handhavingsuitvoeringsprogramma aangegeven worden hoeveel beschikbare formatie en middelen specifiek ingezet zullen worden voor de uitvoering van toezichts- en handhavingstaken met betrekking tot bestemmingsplannen.

Het toezicht op en de handhaving van het plangebied bestaan uit periodieke, specifieke en/of gemeente-breed opgezette controles. Periodiek worden bebouwing, gebruik van de bouwwerken en gronden en omgevingsvergunningplichtige werkzaamheden systematisch gecontroleerd. Wanneer specifieke controles plaatsvinden wordt gecontroleerd aan de hand van een thema. Hierbij kan gedacht worden aan detailhandel in bedrijfspanden, het wonen in bedrijfspanden, beroeps- en bedrijfsuitoefening in de woning en het bouwen zonder vergunning. Van gemeentebrede controles is sprake als er controles worden gehouden in samenwerking met andere ambtelijke diensten. In het handhavingstoezicht wordt gestreefd naar een zo een integraal mogelijke benadering, hierbij kan gedacht worden aan het gelijktijdig uitvoeren van controles ten aanzien van diverse wetten of het vervullen van de oog- en oorfunctie.

### **7.3 Overgangsrecht**

Voor het overgangsrecht is op grond van de Wet ruimtelijke ordening voor zowel het bouwrecht als het gebruiksrecht bepalend het tijdstip van inwerkingtreding van het bestemmingsplan. Ten aanzien van het bouwen geldt het overgangsrecht niet voor bouwwerken die gebouwd zijn zonder vergunning en/of in strijd met het voorheen geldende plan. In de overgangsbepalingen is verder vastgelegd dat het verboden is het met het bestemmingsplan strijdige gebruik dat bestond op het tijdstip van inwerkingtreding van het plan te veranderen of te laten veranderen in een ander met dat plan strijdig gebruik, tenzij door deze verandering de afwijking naar aard en omvang wordt verkleind. Verder is bepaald dat indien het strijdige gebruik voor een periode langer dan een jaar wordt onderbroken het verboden is dit gebruik daarna te hervatten of te laten hervatten. Het overgangsrecht ten aanzien van het gebruik is niet van toepassing op het gebruik dat reeds in strijd was met het voorheen geldende bestemmingsplan.

### **7.4 Voorlichting**

Het doel van het geven van voorlichting is het informeren van de bewoners en gebruikers in het plangebied. Verder worden de bewoners en gebruikers in de omgeving van het plangebied de gelegenheid gegeven te reageren op het ontwerpplan.

### **7.5 Sanctionering**

Wanneer strijdigheden met het bestemmingsplan worden geconstateerd wordt overeenkomstig het vastgestelde handhavingsbeleid handhavend opgetreden, conform het gestandaardiseerde handhavingsprotocol zoals omschreven in de nota 'Handhaven in Weert'.

## **8. PROCEDURE**

De Wet ruimtelijke ordening (Wro) is in werking getreden met ingang van 1 juli 2008. De wettelijke procedure start met het moment van ter inzage legging van het ontwerp bestemmingsplan.

De volledige procedure ziet er als volgt uit:

- **Openbare kennisgeving voorbereiding** ingevolge artikel 1.3.1 Besluit ruimtelijke ordening;
- **Openbare kennisgeving** van het ontwerp bestemmingsplan;
- **Terinzagelegging** van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door eenieder schriftelijk of mondeling **zienswijzen** worden ingebracht;
- **Vaststelling** van het bestemmingsplan door de gemeenteraad binnen 12 weken indien zienswijzen zijn ingediend;
- Algemene **bekendmaking** van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

## **SEPARATE BIJLAGE**

**Bijlage 1: Milieuhygiënisch vooronderzoek bodem Bijlage 2: Akoestisch onderzoek Bijlage 3: Advies veiligheidsregio Bijlage 4: Quickscan flora en fauna Bijlage 5: Aerius berekening Bijlage 6: Vervolgonderzoek huismus, gierzwaluw en vleermuis**

Hoofdstuk 8 47

BRO heeft vestigingen in Boxtel | Amsterdam | Venlo www.bro.nl

Hoofdstuk 8 48