### **Wijzigingsplan Hoofdstraat 89 - 91 te Heeswijk-Dinther**

Gemeente Bernheze

#### **Colofon**

Rapport: Wijzigingsplan Hoofdstraat 89-91 te Heeswijk-Dinther Rapportnummer: 2018.0027 Status: Vastgesteld Datum: 20 mei 2019 IMRO-Code: NL.IMRO.1721.WPHoofdstr8991-OW01

#### **Opdrachtgever**

J. van Driel

#### **Projectlocatie**

Hoofdstraat 89 & 91 5473 AP Heeswijk-Dinther

#### **Opdrachtnemer**

Reland *Bezoekadres:* Burgemeester Verdijkplein 1 5835 AR Beugen

*Correspondentieadres*: Postbus 186 5830 AD Boxmeer www.reland.nl

#### **Projectleiding**

Reland Ing. A.F.J.A. van Dooren Senior Adviseur 06-18191781 arjan@reland.nl

© mei 2019 Reland

Alle rechten voorbehouden. Niets uit deze uitgave mag worden verveelvoudigd door middel van druk, fotokopie, microfilm, geluidsband, elektronisch of op welke andere wijze dan ook, en evenmin in een geautomatiseerd gegevensbestand worden opgeslagen, zonder voorafgaande schriftelijke toestemming van Reland. Aan de inhoud van dit rapport kunnen geen rechten worden ontleend. Reland verwerpt elke aansprakelijkheid voor een ander gebruik van deze tekst dan voor de situatie waarvoor deze wordt uitgebracht. De informatie in deze tekst is onder voorbehoud en kan worden veranderd zonder voorafgaande kennisgeving.

|     | HOOFDSTUK 1 Inleiding 4                                        |  |
|-----|----------------------------------------------------------------|--|
| 1.1 | Algemeen 4                                                     |  |
| 1.2 | Plangebied  5                                                  |  |
| 1.3 | Geldend bestemmingsplan  5                                     |  |
| 1.5 | Leeswijzer  8                                                  |  |
|     | HOOFDSTUK 2 Huidige situatie  9                                |  |
| 2.1 | Ruimtelijke en functionele structuur en omgeving plangebied  9 |  |
| 2.2 | Plangebied  10                                                 |  |
|     | HOOFDSTUK 3 Planbeschrijving 12                                |  |
| 3.1 | Ontwikkeling en stedenbouwkundige onderbouwing 12              |  |
|     | HOOFDSTUK 4 Beleidskader  16                                   |  |
| 4.1 | Rijksbeleid 16                                                 |  |
|     | 4.1.1 Structuurvisie Infrastructuur en Ruimte 16               |  |
|     | 4.1.2 Besluit algemene regels ruimtelijke ordening  16         |  |
|     | 4.1.3 Ladder voor duurzame verstedelijking  17                 |  |
| 4.2 | Provinciaal beleid 18                                          |  |
|     | 4.2.1 Structuurvisie Ruimtelijke Ordening, Noord-Brabant  18   |  |
|     | 4.2.2 Verordening ruimte Noord-Brabant 20                      |  |
| 4.3 | Gemeentelijk beleid  22                                        |  |
|     | 4.3.1 Structuurvisie Bernheze  22                              |  |
|     | 4.3.2 Woonvisie 2016-2021  24                                  |  |
|     | 4.3.3 Welstandsnota Bernheze  24                               |  |
|     | HOOFDSTUK 5 Omgevingsaspecten  25                              |  |
| 5.1 | Milieu 25                                                      |  |
|     | 5.1.1 M.e.r. plicht 25                                         |  |
|     | 5.1.2 Bodem  25                                                |  |
|     | 5.1.3 Lucht 26                                                 |  |
|     | 5.1.4 Geur  27                                                 |  |
|     | 5.1.5 Geluid  30                                               |  |
|     | 5.1.6 Externe veiligheid  31                                   |  |
|     | 5.1.7 Kabels en leidingen 37                                   |  |
|     | 5.1.8 Bedrijven en milieuzonering  37                          |  |
|     | 5.1.9 Volksgezondheid  38                                      |  |
|     | 5.1.10<br>Spuitzones 39                                        |  |
| 5.2 | Water 39                                                       |  |

| 5.3<br>Natuur  43                           |  |
|---------------------------------------------|--|
| 5.3.1 Gebiedsbescherming  43                |  |
| 5.3.2 Soortenbescherming  45                |  |
| 5.4<br>Archeologie  46                      |  |
| 5.5<br>Landschap en cultuurhistorie 47      |  |
| 5.6<br>Verkeer 48                           |  |
| 5.6.1 Mobiliteit  48                        |  |
| 5.6.2 Parkeren 49                           |  |
| HOOFDSTUK 6 Juridische toelichting 50       |  |
| 6.1<br>Planstukken  50                      |  |
| 6.2<br>Toelichting op de verbeelding 50     |  |
| 6.3<br>Toelichting op de regels 50          |  |
| 6.3.1 Inleidende regels  51                 |  |
| 6.3.2 Bestemmingsregels 51                  |  |
| 6.3.3 Algemene regels  52                   |  |
| 6.3.4 Overgangs- en slotregels  53          |  |
| HOOFDSTUK 7 Uitvoerbaarheid 54              |  |
| 7.1<br>Economische uitvoerbaarheid  54      |  |
| 7.2<br>Maatschappelijke uitvoerbaarheid  54 |  |
|                                             |  |

| Bijlage I   | Ruimtelijke inpassing met stedenbouwkundige schets                                         |
|-------------|--------------------------------------------------------------------------------------------|
| Bijlage II  | Historische bodemtoets                                                                     |
| Bijlage III | Akoestisch onderzoek optredende gevelbelasting Bouwplan<br>Hoofdstraat 91 Heeswijk-Dinther |
| Bijlage IV  | Uitgevoerde Watertoets met bijbehorende mail Waterschap<br>Aa en<br>Maas                   |
| Bijlage V   | QuickScan flora en fauna Hoofdstraat 89 en 91 Heeswijk-Dinther                             |

## <span id="page-4-0"></span>HOOFDSTUK 1 Inleiding

#### <span id="page-4-1"></span>1.1 Algemeen

Ter plaatse van Hoofdstraat 89/91 in Heeswijk-Dinther ligt een perceel met een oppervlakte van circa 2.360 m². Daarop is een monumentaal pand (nr. 89) aanwezig met een niet-monumentale aanbouw (nr. 91). Beide panden zijn momenteel bestemd als wonen en ook als zodanig in gebruik. De heer van Driel, initiatiefnemer, is voornemens om het monumentale pand in oorspronkelijke staat te herstellen door het afbreken en fysiek af te splitsen van de (niet monumentale) aangebouwde woning op het adres Hoofdstraat 91. De gesloopte aanbouw wordt als nieuwe vrijstaande woning op hetzelfde perceel teruggebouwd.

De heer van Driel heeft zijn plan aan de gemeente Bernheze voorgelegd. Het college van burgemeester en wethouders heeft het verzoek in behandeling genomen en op 29 augustus 2017 besloten onder voorwaarden medewerking te verlenen aan dit initiatief Omdat via het geldende bestemmingsplan 'De Kommen van Bernheze' geen mogelijkheid wordt geboden om de beoogde ontwikkeling te realiseren zijn onderstaande voorwaarden opgesteld:

- De afstand van het nieuwe bouwvlak van de te herbouwen woning tot aan de weg moet minimaal 5 meter te bedragen;
- De afstand van het nieuwe bouwvlak tot de zijdelingse perceelgrens van Hoofdstraat 95 moet minimaal 3 meter te bedragen en minimaal 6 meter tot aan de gevel van het monumentale pand;
- De goothoogte van de te herbouwen woning mag maximaal 4 meter bedragen en de bouwhoogte maximaal 8 meter;
- Per woning dienen minimaal twee parkeerplaatsen gerealiseerd te worden.

Vanuit de gemeente Bernheze is aangegeven dat de ontwikkeling meegenomen kan worden in het integrale veegplan van bestemmingsplan 'De Kommen van Bernheze'. Echter wordt dit bestemmingsplan eind 2021 op zijn vroegst vastgesteld, dit duurt voor initiatiefnemer te lang. Als gevolg hiervan wordt nu een partiële herziening van het bestemmingsplan 'De Kommen van Bernheze' opgesteld om de beoogde ontwikkeling te kunnen realiseren.

Het doel van dit bestemmingsplan is het juridisch vastleggen en verantwoorden van de nieuwe situatie (splitsen van twee aaneen gebouwde woningen in twee vrijstaande woningen). Omdat de bestemming feitelijk niet wijzigt (blijft wonen), blijven de regels van het geldende bestemmingsplan onverkort van toepassing.

#### <span id="page-5-0"></span>1.2 Plangebied

Het plangebied zoals weergegeven in figuur 1 omvat het perceel aan de Hoofdstraat 89 en 91 te Heeswijk-Dinther, kadastraal bekend gemeente Heeswijk-Dinther, sectie B, nummer 2950. Het plangebied is gelegen binnen de bebouwde kom van Heeswijk-Dinther.

*Figuur 1. Luchtfoto plangebied (rood omkaderd)*

### <span id="page-5-1"></span>1.3 Geldend bestemmingsplan

Voor het plangebied geldt het bestemmingsplan 'De Kommen van Bernheze', zoals vastgesteld op 1 juni 2011.

Ter plaatse van het plangebied geldt de bestemming 'Wonen', 'Tuin', en de dubbelbestemmingen 'Waarde – archeologie 2', 'Waarde – Archeologie 3' en 'Waterstaat – Natte Natuurparel bufferzone'. Ter plaatse van de bestaande bebouwing is een bouwvlak opgenomen en geldt een aanduiding 'twee-aaneen'. In figuur 2 is een uitsnede van de verbeelding weergegeven.

Tenslotte is nog een aanduiding opgenomen welke betrekking heeft op de maatvoering ten aanzien van de bouw- en goothoogte.

#### Wijzigingsbevoegdheid:

In het bestemmingsplan is voor de bestemming 'Wonen' een wijzigingsbevoegdheid opgenomen voor het toestaan van maximaal twee extra woningen, met dien verstande dat:

- *a. De uitvoerbaarheid van het wijzigingsplan wordt aangetoond;*
In hoofdstuk 4 is beschreven dat het plan passend is binnen het geldende Rijks, provinciaal en gemeentelijk beleid. In hoofdstuk 5 is per milieuaspect beschreven dat sprake is van een acceptabel woon- en leefklimaat en dat de woning geen belemmering vormt voor omliggende functies. Daarmee is aangetoond dat het plan uitvoerbaar is.

- *b. De belangen van derden niet onevenredig worden geschaad;*
In hoofdstuk 5 is per milieuaspect rekening gehouden met de belangen van derden en is aangetoond dat deze niet onevenredig worden geschaad. Daarnaast is in hoofdstuk 3 een stedenbouwkundige verantwoording opgenomen waarin te zien is dat ook in ruimtelijke zin (situering van de woning op het perceel) rekening wordt gehouden met de belangen van derden.

- *c. Er geen onevenredig nadelige gevolgen ontstaan voor het woonmilieu;* In hoofdstuk 5 is per milieuaspect aangegeven en onderbouwd dat er geen sprake is van nadelige gevolgen ten aanzien van het woonmilieu.
- *d. Het toevoegen van een nieuwe woning in overeenstemming is met het gemeentelijk volkshuisvestingsbeleid;* In dit geval wordt er geen nieuwe woning toegevoegd, maar wordt een woning losgekoppeld. Er wordt wel een nieuwe woning op het perceel gerealiseerd, maar het aantal woningen blijft gelijk. Het plan is niet van invloed op het volkshuisvestingsbeleid en is daarom in overeenstemming.
- *e. Het parkeren in overeenstemming is met het gemeentelijk parkeerbeleid en de daarbij horende parkeernormen;* In paragraaf 5.6 wordt ingegaan op het aspect parkeren en daarin is aangetoond dat voldaan wordt aan de parkeernorm.

- *f. Er een planschadeverhaalsovereenkomst is gesloten;*
De gemeente gaat een planschadeverhaalsovereenkomst aan met de initiatiefnemer waardoor aan deze voorwaarde wordt voldaan.

- *g. Er geen afbreuk wordt gedaan aan het stedenbouwkundig beeld en de ruimtelijke kwaliteit ter plaatse;*
In hoofdstuk 3 is een stedenbouwkundige verantwoording opgenomen. Daarmee is aangetoond dat het plan voor een stedenbouwkundige meerwaarde zorgt. Met name doordat het monument beter beleefbaar wordt.

- *h. Geen sprake is van aantasting van cultuurhistorische waarden;* Er is sprake van een cultuurhistorische meerwaarde, doordat het monument wordt hersteld en beleefbaar wordt gemaakt. In hoofdstuk 3 is hier een verantwoording voor opgenomen.
- *i. De woning een inhoud heeft van minimaal 350 m³, waarbij in geval van woningsplitsing beide woningen een inhoud hebben van minimaal 350 m³;* Beide woningen hebben een minimale inhoud van 350 m³. Aan deze voorwaarde wordt voldaan.
- *j. De nieuwe woning is gelegen aan de openbare weg;* De nieuwe woning wordt op eenzelfde manier ontsloten als in de huidige situatie, namelijk via de Hoofdstraat. Aan deze voorwaarde wordt voldaan.
- *k. Een nieuwe woning niet is toegestaan in een hoeksituatie;* Er is geen sprake van een hoeksituatie. Aan deze voorwaarde wordt voldaan.
- *l. Aansluiting wordt gezocht bij de (bouw)regels van de bestemming zoals opgenomen in dit bestemmingsplan.* De regels van het bestemmingsplan blijven onverkort van toepassing, waaronder de bouwregels. Aan deze voorwaarde wordt voldaan.

Er wordt weliswaar geen extra woning toegevoegd, het aantal woningen blijft gelijk. Echter wordt er door de splitsing wel een nieuwe woning gerealiseerd. Door deze nieuwe woning toe te voegen, ontstaat een verbetering van de stedenbouwkundige situatie en de cultuurhistorische waarden.

Met dit bestemmingsplan is aangetoond dat voldaan wordt aan de voorwaarden zoals opgenomen in de wijzigingsbevoegdheid. Daardoor kan geconcludeerd worden dat sprake is van een goede ruimtelijke ordening en kan de bestemmingsplanprocedure worden doorlopen.

#### <span id="page-8-0"></span>1.5 Leeswijzer

De toelichting van dit bestemmingsplan bestaat uit zeven hoofdstukken en enkele bijlagen. Na dit inleidende hoofdstuk volgt in hoofdstuk 2 een beschrijving van de huidige situatie. In hoofdstuk 3 wordt de gewenste situatie beschreven. Vervolgens is in hoofdstuk 4 een toets op het relevante Rijks-, provinciaal, regionaal en gemeentelijk beleid beschreven. Hoofdstuk 5 beschrijft de milieutechnische uitvoerbaarheid van het bestemmingsplan. Vervolgens worden in hoofdstuk 6 juridische aspecten van het bestemmingsplan beschreven. Tot slot voorziet hoofdstuk 7 in de economische en maatschappelijke uitvoerbaarheid van het plan.

## <span id="page-9-0"></span>HOOFDSTUK 2 Huidige situatie

#### <span id="page-9-1"></span>2.1 Ruimtelijke en functionele structuur en omgeving plangebied

Het plangebied is gesitueerd aan de Hoofdstraat in het westen van de kern Heeswijk-Dinther, in de gemeente Bernheze. De Hoofdstraat loopt van west naar oost en verbindt de Gouverneursweg met de Sint Servatiusstraat. De Hoofdstraat is de doorgaande weg van Heeswijk en vormt een onderdeel van de oude wegenstructuur van 's-Hertogenbosch naar Veghel. Het heeft een stedelijk/stenig karakter en dient vooral als de hoofdweg door de kern Heeswijk-Dinther.

Daarnaast ontsluit de Hoofdstraat verscheidene zijwegen, waaronder de twee grote toegangswegen de Baron van Den Bogaerdelaan en de Abdijstraat. Hiermee doet de Hoofdstraat voornamelijk dienst als verbindings- dan wel ontsluitingsweg van verscheidene wegen en functies van Heeswijk-Dinther.

De Hoofdstraat in Heeswijk-Dinther wordt gekenmerkt door lintbebouwing. Vanaf de kern van Heeswijk richting het westen naar het plangebied neemt de bebouwing sterk af in intensiteit. Naarmate de intensiteit van de bebouwing afneemt, zijn er diverse doorzichten naar het achterliggende landschap.

Het grootste deel van de bebouwing in de Hoofdstraat heeft een langgevel gericht op de straat. Een aantal woningen hebben een topgevel gericht op de straat. De afstand van de bebouwing in de Hoofdstraat ten opzichte van de straat is willekeurig per gebouw en staat niet in één lijn ten opzichte de straat. Hierdoor heeft de Hoofdstraat een afwisselend verspringend straatbeeld.

De bebouwing in de Hoofdstraat en aansluitende straten bestaat uit een mix van tweeonder-een-kap woningen en vrijstaande woningen. De bebouwing bestaat uit twee bouwlagen met kap. De gevels van de bebouwing zijn uitgevoerd in rood/bruin baksteen, waarbij enkele gebouwen wit geschilderd zijn of in wit stucco uitgevoerd.

Er bestaat een mix aan kappen in de Hoofdstraat. De meeste kappen zijn uitgevoerd als zadeldak, enkele met wolfseind. Daarnaast zijn er mansardedaken en tentdaken in de Hoofdstraat. De bakstenen gevels en opbouw met schuine kap geven de Hoofdstraat een traditionele uitstraling.

Heeswijk was van oorsprong een gehucht op de overgang van het beekdal van de Aa naar een lange smalle dekzandrug tussen Berlicum en Veghel. Opvallend is dat op oude kaarten de concentratie woningen vooral aan de noord-zuidelijke as is gelegen aan de Abdijstraat, wat duidt op het oorspronkelijke belang van deze weg.

Aan het eind van de 19e eeuw wordt het dorpslint ten westen van de kern aan de Hoofdstraat geleidelijk aan bebouwd. Voornamelijk langs de Hoofdstraat staat een aanzienlijk aantal architectuur historisch waardevolle objecten, waaronder het monumentale pand op het adres Hoofdstraat 89.

De straat vertoond een divers beeld van zowel bebouwing uit de vooroorlogse periode als de wederopbouwperiode en de afgelopen decennia. De lintbebouwing aan de

Hoofdstraat is over een periode van ruim 100 jaar uitgebreid, waarbij het grootste deel van de huidige bebouwing voor 1977 is gerealiseerd. Dit is te zien op de kaarten van de Hoofdstraat daterend van 1900 tot 2017 (Bijlage I). De woning aan Hoofdstraat 89 dateert uit 1913 en is een monumentaal gebouw. Hoofdstraat 91 is later, in de jaren 30, tegen Hoofdstraat 89 aangebouwd in een geheel andere bouwstijl. Daardoor is geen sprake van samenhang en wellicht zelfs afbreuk aan de verschijningsvorm van het monument.

De directe omgeving van het plangebied kenmerkt zich voornamelijk door de aanwezigheid van woningen, enkele bedrijven ten behoeve van de dienstverlening en er om heen agrarische gronden (zie figuur 2). De bestaande functies aan de zuidzijde van de Hoofdstraat grenzen aan het Aa-dal.

*Figuur 2. Functies in de omgeving van het plangebied (rood omcirkeld)*

#### <span id="page-10-0"></span>2.2 Plangebied

Het plangebied bestaat uit het perceel kadastraal bekend als gemeente Heeswijk-Dinther, sectie B, nummer 2950. Het perceel heeft een oppervlakte van 2.360 m² en wordt gebruikt als woonperceel.

Op het perceel zijn twee aaneen gebouwde woningen aanwezig en een bijgebouw (40 m²). De rest van het perceel is in gebruik als tuin, terras en parkeerruimte. Het grootste deel van het perceel bestaat uit grasland. Het perceel van Hoofdstraat 89 en 91 biedt, zoals typerend in deze straat, een doorzicht naar het achterliggende landschap.

Omdat de huidige woningen tegen elkaar zijn gebouwd, is een groot deel van het perceel onbebouwd. Het zicht op het perceel en het achterliggend landschap wordt echter geblokkeerd door een hoge gemetselde muur.

*Figuur 3. Huidige situatie binnen het plangebied*

# <span id="page-12-0"></span>HOOFDSTUK 3 Planbeschrijving

#### <span id="page-12-1"></span>3.1 Ontwikkeling en stedenbouwkundige onderbouwing

De initiatiefnemer heeft het voornemen om de niet monumentale woning aan Hoofdstraat 91 te slopen en als vrijstaande woning elders op het perceel te realiseren. Het monumentale gebouw kan daardoor in ere worden hersteld, waardoor ook de cultuurhistorische waarden van het straatbeeld worden verbeterd.

Door een vrijstaande woning te realiseren, ontstaat er een logische splitsing tussen de percelen van Hoofdstraat 89 en 91, waarbij de perceeloppervlakken gelijk verdeeld zijn in oppervlakte (figuur 4).

*Figuur 4. Voorgenomen ontwikkeling*

De (niet monumentale) woning op nummer 91 is direct tegen de gevel van het monument geplaatst. Door de woning op nummer 91 te slopen, wordt de originele staat van het monument hersteld.

De ontwikkeling leidt tot een verbetering van het straatbeeld, draagt bij aan cultuurhistorische waarden en de beleving vanaf de Hoofdstraat. Tot slot draagt het bij aan de structuur van de omgeving.

Vanwege de monumentale status van de woning aan Hoofdstraat 89 geldt als een van de belangrijkste voorwaarden dat de ontwikkeling geen afbreuk mag doen aan de stedenbouwkundige situatie.

Wanneer de nieuwbouw in gelijke rooilijn met het monument wordt gerealiseerd, is het zicht op het monument deels geblokkeerd. Om deze reden wordt de nieuwbouw op minimaal 8 meter vanaf de straat (grens van de weg) gesitueerd. Op deze manier blijft het monument duidelijk zichtbaar vanaf de westzijde. Dit versterkt tevens het verspringende karakter van de bebouwing aan de Hoofdstraat. In figuur 5 is de stedenbouwkundige schets van de Hoofdstraat 89-91 weergegeven.

De afstand van de nieuwbouw ten opzichte van het monument wordt minstens net zo groot als de afstand van de woning aan Hoofdstraat 87 ten opzichte van het monument (Hoofdstraat 89). Door de sloop van de gemetselde muur op het perceel en de ontstane ruimte tussen de nieuwbouw en het monument, ontstaat een doorzicht naar het achterliggende landschap. Dit sluit aan bij de diverse doorzichten die in deze lintbebouwing aanwezig zijn.

Om het gevarieerde beeld in deze straat te versterken, wordt de topgevel van de nieuwbouw naar de straat gericht. Daarmee onderscheidt het zich van het monumentale gebouw (Hoofdstraat 89) en het belendende pand aan Hoofdstraat 95. Het unieke karakter van het monumentale gebouw wordt hiermee versterkt.

De afstand van de nieuwbouw tot aan de zijdelingse perceelsgrens van Hoofdstraat 95 wordt minimaal 3 meter. De goothoogte bedraagt minder dan 4 meter en de bouwhoogte is lager dan 8 meter. Op deze manier sluit de nieuwbouw aan bij het stedenbouwkundig beeld van de Hoofdstraat.

Zowel een traditioneel als een moderne uitstraling past in deze omgeving, aangezien de bouwjaren van de lintbebouwing in deze straat variëren. Wanneer de nieuwbouw een modern karakter heeft, wordt er een duidelijk onderscheid gemaakt met het monument.

*Figuur 5. Stedenbouwkundige schets Hoofdstraat 89-91*

## <span id="page-16-0"></span>HOOFDSTUK 4 Beleidskader

### <span id="page-16-2"></span><span id="page-16-1"></span>4.1 Rijksbeleid

#### 4.1.1 Structuurvisie Infrastructuur en Ruimte

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze structuurvisie wordt een samenhangende visie gegeven op het Nederlands Rijk tot 2040. Kernwoorden in het SVIR zijn concurrerend, bereikbaar, leefbaar en veilig.

De belangrijkste verandering is het terugtreden van de Rijksoverheid op het gebied van ruimtelijke ordening. Lagere overheden, waaronder provincies en gemeenten een grotere rol krijgen volgens het principe 'decentraal, tenzij…'. De gebruiker moet weer centraal komen te staan.

Het Rijksbeleid richt zich daarom op het vereenvoudigen van de regelgeving en heeft dertien Rijksbelangen benoemd waar het Rijk de verantwoordelijkheid houdt. Het Rijk verwacht dat medeoverheden zich eveneens inzetten voor meer eenvoud en integratie op het gebied van ruimtelijke regelgeving. Hierdoor zal de bestuurlijke druk afnemen en ontstaat ruimte voor regionaal maatwerk.

De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies. Het Rijk versterkt de samenhang tussen de verschillende modaliteiten en tussen ruimtelijke ontwikkelingen en mobiliteit.

Het Rijk heeft drie streefdoelen geformuleerd waaraan 13 nationale belangen zijn gekoppeld. Het Rijk heeft voor heel Nederland twee nationale doelen gesteld (nummer 4 en nummer 8). Daarin wordt gesteld dat efficiënt gebruik van de ondergrond van belang is (zorgvuldig ruimtegebruik), het verbeteren van de milieukwaliteit (lucht, bodem, water), bescherming tegen geluidsoverlast en externe veiligheidsrisico's. De overige doelen en belangen zijn geografisch weergegeven in de Nationale Hoofdstructuur.

Het plangebied is niet binnen een Nationale Hoofdstructuur gelegen. Hierdoor zijn in dit geval enkel de algemene regels van belang.

In dit geval wordt een bestaande situatie geheroriënteerd. Er is geen sprake van een toevoeging van een nieuwe functie, maar een zorgvuldige nieuwe invulling van een bestaande situatie, waarbij cultuurhistorische waarden en beleefbaarheid voorop staan. Daardoor kan gesteld worden dat het plan in overeenstemming is met de SVIR.

#### <span id="page-16-3"></span>4.1.2 Besluit algemene regels ruimtelijke ordening

Het Besluit algemene regels ruimtelijke ordening (Barro) geeft richtlijnen voor de inhoud van bestemmingsplannen voor zover het gaat om ruimtelijke ontwikkelingen van nationaal belang. In het SVIR wordt bepaald welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke

besluitvormingsmogelijkheden op lokaal niveau. Het Barro bevestigt in juridische zin die kaderstellende uitspraken.

De normering uit het Barro werkt zoveel mogelijk direct door op het niveau van de lokale besluitvorming. Bij besluitvorming over bestemmingsplannen moeten de regels worden gerespecteerd. Het merendeel van de regels legt beperkingen op, daarin is een gradatie te onderkennen. Deze zijn geformuleerd als een 'ja-mits', een 'ja, voor zover', een 'neetenzij', een 'nee-als' of een stringente 'nee' bepaling.

In dit geval wordt gebruik gemaakt van een kaderstellende uitspraak (wijzigingsbevoegdheid in het bestemmingsplan). Voor het overige worden er geen toevoegingen of overwegingen gemaakt om extra mogelijkheden of een gradatie in mogelijkheden op te nemen. Het Barro is dan ook niet relevant voor deze ontwikkeling.

Er worden geen nieuwe ontwikkelingen mogelijk gemaakt in onderhavig bestemmingsplan die in strijd zijn met één van de nationale belangen. Daarnaast is de ontwikkeling van kleinschalige aard waardoor verdere toetsing aan het Barro niet noodzakelijk is.

#### <span id="page-17-0"></span>4.1.3 Ladder voor duurzame verstedelijking

De Ladder voor duurzame verstedelijking (Ladder) is een instrument voor efficiënt ruimtegebruik, met een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt. Op 1 juli 2017 is het Besluit ruimtelijke ordening (Bro) gewijzigd, waarbij een nieuwe Laddersystematiek geldt. Deze systematiek is opgenomen in [artikel 3.1.6 Bro.](https://zoek.officielebekendmakingen.nl/stb-2017-182.html)

De Ladder voor duurzame verstedelijking is in principe een uitwerking van Nationaal belang 4, efficiënt gebruik van de ondergrond, oftewel zorgvuldig ruimtegebruik. De ladder is er voor bedoeld dat zorgvuldig wordt nagedacht over nieuwe ontwikkelingen en de plek van deze ontwikkeling. Zo gaat inbreiding voor uitbreiding. Voor nieuwe stedelijke functies geldt daarom dat de ladder doorlopen dient te worden om te bepalen of sprake is van zorgvuldig ruimtegebruik.

In eerste instantie is het van belang om te bepalen of sprake is van een nieuwe stedelijke ontwikkeling. Jurisprudentie heeft er voor gezorgd dat dit begrip steeds verder gedefinieerd werd en in sommige gevallen zelfs kwantitatief zijn. Voor woningbouw geldt bijvoorbeeld dat wanneer sprake is van 12 woningen of minder, er geen sprake is van een nieuwe stedelijke ontwikkeling en is het niet nodig om de ladder te doorlopen. In dit geval wordt geen nieuwe woning toegevoegd, maar is sprake van een herindeling van een perceel dat reeds bestemd is als wonen. In het kader van de Ladder voor duurzame verstedelijking kunnen we dan ook stellen dat hier geen sprake is van een nieuwe stedelijke ontwikkeling, maar van een ontwikkeling die in lijn is met het beginsel van zorgvuldig ruimtegebruik. De Ladder voor duurzame verstedelijking is in dit geval daarom niet relevant.

Hoewel de Ladder niet van toepassing is op het plan, dient de ontwikkeling wel te worden voorzien van een motivering waaruit blijkt dat er sprake is van een goede ruimtelijke ordening. De ontwikkeling betreft de herstructurering van een enkele woning binnen het bestaand stedelijk gebied en de daarbij behorende juridisch planologische

vastlegging in het bestemmingsplan. Navolgend in de toelichting wordt onderbouwd dat bij de ontwikkeling sprake is van een goede ruimtelijke ordening. Gezien het voorgaande vormt de Ladder voor duurzame verstedelijking geen belemmering voor de beoogde ontwikkeling.

#### <span id="page-18-1"></span><span id="page-18-0"></span>4.2 Provinciaal beleid

#### 4.2.1 Structuurvisie Ruimtelijke Ordening, Noord-Brabant

Op 1 oktober 2010 hebben Provinciale Staten de structuurvisie ruimtelijke ordening (RO) voor de provincie Noord-Brabant vastgesteld en vervangt daarmee de Interimstructuurvisie 2008. Sinds de vaststelling van de Structuurvisie RO in 2010 hebben Provinciale Staten diverse besluiten genomen die een verandering brengen in de provinciale rol en sturing, of van provinciaal beleid. Deze besluiten zijn vertaald in de 'Structuurvisie RO 2010 – partiële herziening 2014' welke op 7 februari 2014 is vastgesteld.

De Structuurvisie geeft de hoofdlijnen van het provinciaal ruimtelijk beleid tot 2025 (met een doorkijk naar 2040). De Structuurvisie is een uitvloeisel van de Wet Ruimtelijke Ordening en is één van de vier strategische plannen van de provincie. Hierin worden de provinciale ruimtelijke belangen benoemd en de wijze waarop de provincie deze belangen behartigt. Ook de instrumenten die de provincie inzet om deze doelen te bereiken, staan in de structuurvisie beschreven.

De provincie heeft in de structuurvisie 14 ruimtelijke belangen geformuleerd:

- 1. Regionale contrasten;
- 2. Een multifunctioneel landelijk gebied;
- 3. Een robuust en veerkrachtig water- en natuursysteem;
- 4. Een betere waterveiligheid door preventie;
- 5. Koppeling van waterberging en droogtebestrijding;
- 6. Duurzaam gebruik van de ondergrond;
- 7. Ruimte voor duurzame energie;
- 8. Concentratie van verstedelijking;
- 9. Sterk stedelijk netwerk: BrabantStad;
- 10. Groene geledingszones tussen steden;
- 11. Gedifferentieerd aanbod aan goed bereikbare recreatieve vrijetijdsvoorzieningen;
- 12. Economische kennisclusters;
- 13. (inter)nationale bereikbaarheid;
- 14. Beleefbaarheid stad en land vanaf de hoofdinfrastructuur.

De ruimtelijke belangen zijn voor een groot deel geografisch gevisualiseerd in de structurenkaart waardoor helder wordt welke belangen de provincie op welke plek plaatst.

#### Structurenkaart

Het plangebied is op de structurenkaart behorende bij de Structuurvisie ruimtelijke ordening gelegen binnen de 'Groenblauwe structuur' binnen de zone 'Groenblauwe Mantel' (zie figuur 6).

*Figuur 6. Uitsnede structurenkaart Structuurvisie Ruimtelijk Ordening Noord-Brabant*

De groenblauwe structuur bestaat uit drie legenda-eenheden, namelijk:

- Groenblauw mantel;
- Kerngebied groenblauw;
- Waterbergingsgebied.

De groenblauwe structuur omvat de samenhangende gebieden in Noord-Brabant. Hieronder valt de ecologische hoofdstructuur, waar natuur- en waterfuncties behouden en ontwikkeld worden. De structuur bestaat voornamelijk uit beken en andere waterlopen en uit bos- en natuurgebieden. Daarnaast liggen ook gebieden met een andere functie (zoals agrarisch of recreatie) binnen de groenblauwe structuur, wanneer deze gebieden van belang zijn voor de natuur- en waterfuncties.

In en buiten natuurgebieden is het behoud, en vooral de ontwikkeling, van natuur, water(-beheer) en landschap een belangrijke opgave. Het draagt bij aan een positieve ontwikkeling van de biodiversiteit, een robuuste en veerkrachtige structuur, een natuurlijke basis waarbinnen landschappelijke contrasten elkaar versterken en het vergroten van de gebruikswaarde van natuur en water.

De groenblauwe structuur bevindt zicht zowel in het landelijke gebied als het stedelijke gebied van Noord-Brabant. Hij draagt bij aan de aantrekkelijkheid van zowel het stedelijke netwerk als het agrarische cultuurlandschap van Noord-Brabant. De structuur is van belang voor een goede, aantrekkelijke en gezonde woon- en werkomgeving in Noord-Brabant. In dit geval is het plangebied binnen de groenblauwe mantel gelegen.

#### Groenblauwe mantel

De groenblauwe structuur is onderverdeeld in drie kerngebieden. De groenblauwe mantel bestaat overwegend uit gemengd landelijk gebied met belangrijke nevenfuncties voor natuur en water. Het zijn gebieden grenzend aan het kerngebied natuur en water die bijdragen aan de bescherming van de waarden in het kerngebied.

Vormen van grondgebonden agrarisch grondgebruik zijn van blijvend belang voor de ontwikkeling van groene en blauwe waarden. Binnen het gebied liggen kansen voor recreatie en toerisme. Ook een aantal groene gebieden door én nabij het stedelijk kralensnoer zijn onderdeel van de groenblauwe mantel. De waarden in de groenblauwe mantel zijn vaak gekoppeld aan landschapselementen (zoals houtwallen en heggen), het watersysteem (zoals de aanwezigheid van kwel) en het voorkomen van bijzondere planten en dieren.

Nieuwe ontwikkelingen binnen de groenblauwe mantel zijn mogelijk als deze bestaande natuur-, bodem- en waterfuncties respecteren of bijdragen aan een kwaliteitsverbetering van deze functies of het (cultuurhistorisch waardevolle) landschap. Het beleid is er op gericht dat de belevingswaarde en de recreatieve waarde van het landschap toeneemt. Ontwikkelingen passen qua aard en schaal bij het ontwikkelingsperspectief voor de groenblauwe mantel en houden rekening met omliggende waarden. Dit wordt betrokken bij de zorgplicht voor ruimtelijke kwaliteit. Een (verdere) ontwikkeling van kapitaalintensieve functies, zoals stedelijke ontwikkelingen, (bezoekers)intensieve recreatie en concentratiegebieden voor intensieve landbouwfuncties zijn strijdig met de doelen die in de groenblauwe mantel worden nagestreefd. De ontwikkelingsmogelijkheden voor deze intensievere functies zijn dan ook beperkt.

De ontwikkeling voorziet in een verplaatsing van een reeds bestaande woning binnen hetzelfde perceel waardoor een monumentaal pand in ere wordt hersteld. Dit is een kleinschalige functie binnen de bestaande situatie.

Doordat de woning wordt afgebroken, verplaatst en conform het verstedelijkingspatroon aan de Hoofdstraat wordt ingepast, draagt dit bij aan de belevingswaarden en recreatieve waarde van het lokale landschap. Niet alleen omdat de niet-monumentale aanbouw verdwijnt en hiervoor een stedelijk passende woning wordt teruggebouwd, maar ook omdat de herbouw van de woning in het landschap wordt ingepast zodat doorzichten naar het Aa-dal blijven behouden.

Tot slot komt het monumentale pand geheel 'vrij' te staan waardoor de beleving vanaf de Hoofdstraat optimaal is. Dit tezamen staat in één lijn met de zorgplicht voor ruimtelijke kwaliteit, maar ook met het vergroten van de belevingswaarden en recreatieve waarden van het landschap in en rondom het plangebied. Het plan past in de visie van de provinciale Structuurvisie ruimtelijke ordening. Het ruimtelijke beleid van de provincie Noord-Brabant is nader uitgewerkt in de Verordening ruimte 2014.

#### <span id="page-20-0"></span>4.2.2 Verordening ruimte Noord-Brabant

Naast de structuurvisie hebben de Gedeputeerde Staten van de provincie Noord-Brabant de Verordening Ruimte Noord-Brabant opgesteld. In de Verordening Ruimte

Noord-Brabant zijn regels opgenomen waarvan de provincie het belangrijk vindt dat die door iedere gemeente worden toegepast bij ruimtelijke besluiten.

De Verordening Ruimte Noord-Brabant is voor het eerst in april 2010 vastgesteld. Sinds 2010 zijn er nieuwe verordeningen vastgesteld in 2011, 2012, 2014 en 2015. Na de vaststelling op 10 juli 2015 van de Verordening Ruimte 2014 (per 15-7-2015) zijn er diverse besluiten tot kaartaanpassing genomen en zijn er diverse wijzigingen in de regels doorgevoerd. Al deze wijzigingen zijn verwerkt in een geconsolideerde versie. De meest actuele geconsolideerde versie van de Verordening Ruimte Noord-Brabant is op 1 januari 2018 gepubliceerd. Onderliggend plan is getoetst aan deze Verordening Ruimte Noord-Brabant.

De Verordening Ruimte Noord-Brabant heeft Brabant opgedeeld in de volgende hoofdzones:

- Bestaand stedelijk gebied;
- Gemengd landelijk gebied;
- Groenblauwe mantel;
- Natuurnetwerk Brabant.

Daarnaast heeft de provincie nog enkele aanduidingen op de kaart weergegeven waarmee aanvullende regels gelden ter bescherming van waarden of ter uitvoering van bepaalde regelingen. Het plangebied is conform de Verordening Ruimte Noord-Brabant gelegen in het 'Bestaand stedelijk gebied' (kern in landelijk gebied). Daarnaast is de aanduiding 'stalderingsgebied' van toepassing.

In figuur 7 is een uitsnede van de kaart behorende bij de Verordening Ruimte Noord-Brabant weergegeven. De aanduiding 'stalderingsgebied' heeft betrekking op de ontwikkeling van veehouderijbedrijven. In dit geval is geen sprake van een veehouderijbedrijf, waardoor deze regeling niet van belang is bij de ontwikkeling uit voorliggend plan.

*Figuur 7. Uitsnede kaart Verordening Ruimte Noord-Brabant (plangebied wit omcirkeld)*

Binnen de structuur 'Bestaand stedelijk gebied' is volgens artikel 4.2 van de Verordening mogelijk om stedelijke ontwikkelingen te realiseren. Conform artikel 4.3 ad 1 is het mogelijk om nieuwbouw van woningen in bestaand stedelijk gebied te realiseren.

#### Bevordering ruimtelijke kwaliteit

In de Verordening Ruimte van de provincie Noord-Brabant zijn regels vastgelegd die de belangen van de provincie bij ruimtelijke ontwikkelingen moet beschermen. Met deze regels moet bij de opstelling van bestemmingsplannen door alle gemeenten rekening worden gehouden. In artikel 3 van de Verordening Ruimte Noord-Brabant wordt verplicht gesteld dat het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving. Sinds 1 juli 2017 moet bij planologische verantwoording van nieuwe stedelijke ontwikkelingen een motivering worden gemaakt die getoetst is aan de Ladder voor Duurzame verstedelijking, die dienst doet als een instrument voor efficiënt ruimtegebruik,

In dit geval wordt een bestaande woning gesloopt en op een andere plek herbouwd. De huidige situatie wijzigt van twee aaneen gebouwde woningen in twee vrijstaande woningen. Er is dan ook geen sprake van een toevoeging van een nieuwe woning, waardoor de ontwikkeling geen effect heeft op de harde of zachte plancapaciteit van woningen in de gemeente Bernheze. De ontwikkelingsopgave richt zich op een verbetering van de huidige stedenbouwkundige situatie en draagt in die zin bij aan de kwaliteit van de kern Heeswijk-Dinther. Onder andere door de belevingswaarde van de stedenbouwkundige structuur als het benadrukken van het monumentale gebouw aan Hoofdstraat 89 vindt hier een verbetering van de ruimtelijke kwaliteit plaats. Het plan is daardoor in overeenstemming met de Verordening.

#### <span id="page-22-1"></span><span id="page-22-0"></span>4.3 Gemeentelijk beleid

#### 4.3.1 Structuurvisie Bernheze

De Structuurvisie Bernheze is vastgesteld door de gemeenteraad van Bernheze op 11 februari 2010. De Structuurvisie moet helderheid verschaffen in het ruimtelijke beleid van de gemeente Bernheze en de wijze waarop zij deze tot uitvoering wil brengen.

De structuurvisie is een visie op hoofdlijnen en vormt een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen. Een belangrijk onderdeel van de structuurvisie is het Ruimtelijk Casco. Het Ruimtelijk Casco betreft het ontwikkelingskader voor de gemeente Bernheze en vormt een casco voor concrete projecten en plannen. Uit de kaart van het Ruimtelijk Casco komt naar voren dat het plangebied gelegen is in bestaand stedelijk gebied (dorp), zie figuur 8.

*Figuur 8. Uitsnede kaart Ruimtelijk Casco met plangebied (rood omcirkeld)*

Binnen het bestaand stedelijk gebied ligt de nadruk conform de structuurvisie op 'beheer en intensivering'. Daarnaast zijn voor de kernen Nistelrode en Heeswijk-Dinther de aanduidingen 'centrumontwikkeling' en 'herstructurering' aanvullend opgenomen.

Voor de kernen geldt dat herstructurerings- en intensiveringsprocessen in beginsel overal binnen bestaand woongebied mogelijk zijn. De ontwikkeling betreft het herstructureren van een bestaande woning zodat een monumentaal pand in ere wordt hersteld. Vanuit de structuurvisie wordt hiermee een eerste handvat geboden die de beoogde ontwikkeling toe kan staan.

Daarnaast moet hierbij worden aangesloten op de kwaliteiten en mogelijkheden van dat woongebied. De duidelijke structuur en de variatie van de verschillende dorpen wordt behouden en waar mogelijk versterkt. Indien sprake is van verweving van de bebouwing met het omliggende landschap (bijvoorbeeld aan de randen van de dorpen) dient dit karakter te worden behouden en zo mogelijk te worden versterkt. Waar sprake is van inbreiding moet deze aansluiten op het karakter van de kern en waar mogelijk niet te intensief en 'dicht' (ook in de kernen moeten de groene kwaliteiten benut worden en moet daarin variëteit worden geboden).

De her te bouwen woning wordt in het landschap ingepast door met de rooilijn van de bestaande bebouwing rekening te houden, doorzichten naar het achterland en landschap worden behouden en er wordt een passend stedenbouwkundig ontwerp opgesteld. Daarnaast draagt de ontwikkeling bij aan het behoud en herstel van het monumentale pand. Dit monumentale pand kan gezien worden als een van de kenmerkende elementen van de Hoofdstraat.

De ontwikkeling is in lijn met de Structuurvisie Bernheze door de nieuwe woning stedenbouwkundig in te passen. Op deze manier wordt niet alleen het monumentale pand in ere hersteld, maar de nieuw te bouwen woning wordt ook binnen de bestaande rooilijnen ingepast en doorzichten naar het achterliggende landschappen worden behouden. Hiermee past de ontwikkeling binnen de gestelde beleidskaders vanuit de structuurvisie van de gemeente Bernheze.

#### <span id="page-24-0"></span>4.3.2 Woonvisie 2016-2021

Op 24 mei 2016 heeft de gemeenteraad van Bernheze de Woonvisie 2016-2021 met als ondertitel 'Creatief naar een nieuw evenwicht' vastgesteld. Deze visie geeft een duidelijke richting: het streven naar een nieuw evenwicht van de woningmarkt in Bernheze, waarbij woningen toegevoegd en aangepast worden aan de hand van de wensen die er zijn.

De ontwikkeling past binnen de kaders van de Woonvisie 2016-2021 aangezien het aantal woningen niet wijzigt en geen inbreuk wordt gedaan aan de plancapaciteit. Daarnaast blijft de doelgroep van de woning min of meer hetzelfde.

#### <span id="page-24-1"></span>4.3.3 Welstandsnota Bernheze

De gemeenteraad van Bernheze heeft op 5 oktober 2015 de Welstandsnota Bernheze vastgesteld. Conform de Welstandsnota is onderhavige locatie aangemerkt als 'Het historische dorpscentrum – Heeswijk centrum' en als gebied 'Algemeen – Welstandsnota'. In de nota zijn welstandscriteria opgenomen waaraan een bouwvergunning voor de te herbouwen woning getoetst zal gaan worden.

De Welstandsnota Bernheze is geen onderdeel van de planologische onderbouwing en juridische verankering van de ontwikkeling. In het vervolgstadium van de aanvraag van de bouwvergunning dient echter wel rekening te worden gehouden met de welstandsnota en de gestelde criteria voor de aangeduide gebieden.

*Figuur 9. Uitsnede Welstandsnota Bernheze*

### <span id="page-25-0"></span>HOOFDSTUK 5 Omgevingsaspecten

#### <span id="page-25-2"></span><span id="page-25-1"></span>5.1 Milieu

In deze paragraaf wordt ingegaan op de relevante milieuaspecten en bekeken in hoeverre er sprake is van belemmeringen voor de voortgang van het plan.

#### 5.1.1 M.e.r. plicht

Een ruimtelijke ontwikkeling kan leiden tot een m.e.r.(beoordelings)-plicht. Of een m.e.r.-procedure of m.e.r.-beoordeling noodzakelijk is, hangt af van het feit of de ontwikkeling (activiteit) is opgenomen in lijst C en D van het Besluit m.e.r.. De voorgenomen ontwikkeling komt niet voor als activiteit in Bijlage C of D van Besluit m.e.r.. Er is geen sprake van een m.e.r.(beoordelings)-plicht, een m.e.r.(beoordelings) procedure is daarom niet noodzakelijk.

#### <span id="page-25-3"></span>5.1.2 Bodem

In het kader van de Wet ruimtelijke ordening (Wro) dient aangegeven te worden dat de bodemkwaliteit geschikt is voor de nieuwe functie en hoe eventuele bodemverontreiniging kan worden voorkomen. De mate waarin beoordeling van de bodemkwaliteit aan de orde is, is afhankelijk van de aard en omvang van de ontwikkeling. Wanneer sprake is van een gevoelige bestemming (verblijf > 2 uur) dient aangetoond te worden dat de kwaliteit van de bodem acceptabel is voor deze bestemming.

In dit geval is er sinds 2011 sprake van de bestemming wonen. Alleen bij nieuwe ontwikkelingen werd destijds de verplichting gesteld dat men inzicht moest geven in de kwaliteit van de bodem. Aangezien ter plaatse van het plangebied destijds sprake was van een bestaande woonbestemming, heeft de gemeente Bernheze het besluit genomen om de woonbestemming opnieuw vast te stellen zonder aanvullende onderzoeken.

In dit geval blijft de bestemming eveneens ongewijzigd (wonen), maar veranderd de ruimtelijke situatie. De woningen worden losgekoppeld van elkaar en één woning wordt binnen de bestaande woonbestemming als vrijstaande woning teruggebouwd.

Het perceel is sinds 2011 onafgebroken als woonbestemming in gebruik geweest. In de tussenliggende periode hebben geen graafwerkzaamheden plaatsgevonden, ook heeft er geen opslag plaatsgevonden van middelen die een negatief effect kunnen hebben op de kwaliteit van de bodem, noch hebben er bodembedreigende activiteiten plaatsgevonden. In de bijlage van deze toelichting (bijlage II) is een historisch bodemonderzoek opgenomen. Daaruit blijkt dat er geen sprake is geweest van activiteiten die de kwaliteit van de bodem verstoren). De aangegeven bodemkwaliteitsklasse Natuur en landbouw (achtergrondwaarde) in de vigerende Bodemkwaliteitskaart Regio Noordoost Brabant kan daarmee als representatief worden

beschouwd voor de gemiddelde bodemkwaliteit binnen het plangebied. Daardoor kan geconcludeerd worden dat de bodem acceptabel is voor de nieuwe situatie.

#### <span id="page-26-0"></span>5.1.3 Lucht

Sinds 15 november 2007 is de Wet luchtkwaliteit in werking getreden en staan de hoofdlijnen voor regeling rondom luchtkwaliteitseisen beschreven in de Wet milieubeheer. Artikel 5.16 Wm (lid 1) geeft weer onder welke voorwaarden bestuursorganen bepaalde bevoegdheden (uit lid 2) mogen uitoefenen.

Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. Er is geen sprake van een feitelijke of dreigende overschrijding van een grenswaarde;
- b. Een plan leidt al dan niet per saldo niet tot een verslechtering van de luchtkwaliteit;
- c. Een plan draagt 'niet in betekende mate' (NIBM) bij aan de luchtverontreiniging;
- d. Een plan past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

De ontwikkeling in dit bestemmingsplan valt onder de, in de regeling NIBM opgenomen, lijst met categorieën van gevallen (het 3% criterium: de realisatie van < 1.500 woningen (netto) bij minimaal 1 ontsluitingsweg). Daarom kan gesteld worden dat de ontwikkeling niet in betekende mate van invloed is op de kwaliteit van de lucht.

Om te bepalen of er ter plaatse van het plangebied sprake is van een goed woon- en leefklimaat, is de achtergrondwaarde voor fijnstof en stikstofdepositie bepaald met behulp van de Grootschalige Concentratie- en Depositiekaarten Nederland (GCN en GDN). In onderstaande tabel zijn de achtergrondwaarden en de normen weergegeven.

|      | Totale concentratie<br>(µg/m³) NO2 | Totale concentratie<br>(µg/m³) PM10 | Totale concentratie<br>(µg/m³) PM2,5 |  |
|------|------------------------------------|-------------------------------------|--------------------------------------|--|
| 2016 | 18.73                              | 18.71                               | 11.76                                |  |
| 2025 | 12.41                              | 17.86                               | 10.94                                |  |
| Norm | 40                                 | 40                                  | 25                                   |  |

*Tabel 1. Geurnormen*

Uit de tabel volgt dat nu en in de toekomst de concentraties NO2, PM10 en PM2,5 ruim beneden de norm liggen. De luchtkwaliteit is aanvaardbaar.

#### *Conclusie*

Het plan leidt niet tot een verslechtering van de luchtkwaliteit. Ter plaatse is sprake van een acceptabel woon- en leefklimaat met betrekking tot de kwaliteit van de lucht. Het aspect luchtkwaliteit is daarom geen belemmering voor de voorgestane ontwikkeling.

#### <span id="page-27-0"></span>5.1.4 Geur

De Wet geurhinder en veehouderij (Wgv) vormt sinds 1 januari 2007 het toetsingskader voor de milieuvergunning wanneer het gaat om geurhinder vanwege dierenverblijven van veehouderijen. De Wgv is bedoeld om mensen te beschermen tegen geuroverlast vanuit veehouderijbedrijven.

In principe bepaalt de Wgv de ontwikkelingsmogelijkheden van veehouderijbedrijven op het gebied van geurbelasting. In de Wgv wordt de ontwikkeling of belemmering van veehouderijbedrijven gereguleerd. De Wgv vormt daarmee het toetsingskader van de veehouderijbedrijven, de wet vormt geen toetsingskader voor de toelaatbaarheid van andere functies. Vanuit de Wet ruimtelijke ordening (Wro) is aangegeven dat sprake dient te zijn van een acceptabel woon- en leefklimaat. Het is daarom noodzakelijk om tweeledig naar dit aspect te kijken.

Enerzijds mag de ontwikkeling niet leiden tot een belemmering van veehouderijbedrijven, en anderzijds dient sprake te zijn van een acceptabel woon- en leefklimaat. Deze paragraaf is daarom opgesplitst in twee delen.

#### *Belemmering veehouderijbedrijven*

De Wgv geeft normen voor de geurbelasting die een veehouderij mag veroorzaken op een geurgevoelig object (in dit geval een woning). De geurbelasting wordt berekend en getoetst met een verspreidingsmodel.

In de Wgv is een definitie opgenomen voor geurgevoelige objecten. Deze definitie in combinatie met verschillende uitspraken van de Afdeling bestuursrechtspraak van de Raad van State1 maakt dat alle bebouwing waar mensen kunnen verblijven, en ook als zodanig bestemd is, als gevoelig object beschouwd wordt. Hieruit blijkt dat de te realiseren woning als geurgevoelig aangemerkt kan worden.

Vanuit de Wgv is sprake van zogenaamde afstandsdieren (bijvoorbeeld melkkoeien) en dieren met een geuremissiefactor (bijvoorbeeld varkens). Voor deze laatste groep dieren geldt naast een aan te houden afstand ook een geurnorm. Voor afstandsdieren is enkel de vaste afstand van belang.

Op 5 november 2013 heeft de gemeente Bernheze de 'Gebiedsvisie geurhinder en veehouderij 2013' en bijbehorende geurverordening vastgesteld. Daarin hebben zij het volgende bepaald:

- Er dient sprake te zijn van een afstand van minimaal 50 meter tussen veehouderij en geurgevoelig object;
- Ter plaatse van het geurgevoelige object (binnen de bebouwde kom) geldt als acceptabel woon- en leefklimaat een maximale achtergrondwaarde van 10 Ou/m³ (Odeur units per kubieke meter lucht).

Wanneer voldaan wordt aan bovenstaande bepalingen kan niet alleen geconcludeerd worden dat sprake is van een goede ruimtelijke ordening (m.b.t. het aspect geur), maar

 1 Waaronder Zaaknr:200909701/1/R1, Datum:1 september 2010

ook dat de ontwikkeling niet zorgt voor een belemmering ten opzichte van bestaande veehouderijbedrijven. In figuur 10 is een uitsnede weergegeven van de kaart behorende bij de gebiedsvisie geur van de gemeente Bernheze uit 2013.

In de gebiedsvisie is aangegeven dat wanneer de achtergrondwaarde lager is dan de vastgestelde toetswaarde er zondermeer sprake is van een aanvaardbaar plan (m.b.t. het deelaspect geur). In dit geval kan verwezen worden naar het raadsbesluit van 5 november 2013, waarin de gebiedsvisie en de geurverordening is vastgesteld.

In de directe omgeving is een aantal veehouderijen gelegen (Gouverneursweg, Fokkershoek en Lariestraat). De veehouderijen bevinden zich op een afstand van ten minste 500 meter van het plangebied. De vaste afstanden tot veehouderijen zijn daarom geen belemmering voor de realisatie van het plan.

Het dichtstbijzijnde veehouderijbedrijf (Gouverneursweg 1a) betreft een melkveehouderij, de overige veehouderijbedrijven (Lariestraat en Fokkershoek) betreffen gemengde bedrijven of pluimveehouderijen. Op de kaart behorende bij de gebiedsvisie zijn nog enkele veehouderijbedrijven opgenomen die ondertussen zijn gestopt, bijvoorbeeld Hoofdstraat 114. De situatie ter plaatse is dus verbeterd ten opzichte van de situatie in 2013. In 2013 is reeds al geconstateerd dat ter plaatse een goed woon- en leefklimaat is.

#### *Acceptabel woon- en leefklimaat*

Dat sprake is van een acceptabel woon- en leefklimaat blijkt ook uit onderstaande berekening van de voorgrondbelasting. Het plangebied is gelegen in de bebouwde kom van Heeswijk-Dinther. De norm van de voorgrondbelasting bedraagt hier 3,0 oue/m3 . De dichtstbijzijnde veehouderij met een relevante geuremissie is gelegen aan de Lariestraat 32. Uit de berekening met het programma V-stacks vergunning, volgens de methode omgekeerde werking, blijkt dat de voorgrondbelasting op de locatie Hoofdweg 89-91 vanwege de inrichting gelegen aan Lariestraat 32 niet meer bedraagt dan 0,3 oue/m3 .

Berekende ruwheid: 0,46 meter Meteo station: Eindhoven

| Volgnr. | BronID         | X-coord. | Y-coord. | EP Hoogte | Gem.geb. | EP Diam. | EP     | Uittr. | E        |
|---------|----------------|----------|----------|-----------|----------|----------|--------|--------|----------|
|         |                |          |          |           | hoogte   |          | Snelh. |        | Aanvraag |
| 1       | Lariestraat 32 | 160 430  | 407 547  | 6,0       | 6,0      | 0,50     | 4,00   |        | 12 527   |

*Tabel 2. Brongegevens*

| Volgnr. | GGLID       | X-coord. | Y-coord. | Geurnorm | Geurbelasting |
|---------|-------------|----------|----------|----------|---------------|
| 2       | Hoofdstraat | 160474   | 406 957  | 3,0      | 0,4           |
|         | 89-91       |          |          |          |               |

*Tabel 3. Geurgevoelige locaties.* 

Realisatie van het plan vormt daarom geen onevenredige belemmering voor deze veehouderij en is eveneens geen belemmering voor een aanvaardbaar woon- en leefklimaat.

Op de kaart van figuur 10 is te zien dat ter plaatse van het plangebied het woon- en leefklimaat goed is. Dat betekent ook dat de achtergrondwaarde lager is dan de vastgestelde toetswaarde (max. 10 Ou/m³).

Ten aanzien van de streefwaarde ligt de lat iets hoger en heeft de gemeente aangegeven dat de mogelijke kans op geurhinder maximaal 15% mag zijn. Wanneer we kijken naar het kaartje in figuur 10 zien we dat het hinderpercentage op maximaal 10% ligt (legenda-eenheid: goed). De nieuwe situatie voldoet ruimschoots aan de vastgestelde toetswaarde en de gestelde streefwaarde.

*Figuur 10. Uitsnede gebiedsvisie geur huidige situatie (2013)*

Aangezien voor gecombineerde luchtwassers recent (juni 2018) nieuwe (verhoogde) geuremissiefactoren zijn vastgesteld, is de gemeentelijke geurkaart niet langer representatief voor de actuele geursituatie. In de directe omgeving zijn geen intensieve veehouderijen meer gelegen, enkele veehouderijbedrijven hebben hun bedrijfsactiviteiten beëindigd. De intensieve veehouderijen die er wel liggen zijn ten noordoosten van het plangebied gelegen. Daar de windrichting over het algemeen uit het zuidwesten afkomstig is, kan gesteld worden dat de situatie, ondanks de verhoogde geuremissiefactoren, onveranderd blijft en er sprake is van een acceptabel woon- en leefklimaat.

Voor de achtergrondbelasting op de locatie Hoofdstraat 89-91 in de bebouwde kom van Heeswijk-Dinther geldt conform de Verordening Ruimte Noord-Brabant een norm van 10 oue/m3 . De achtergrondbelasting voor de locatie Hoofdstraat 89-91 is berekend met het rekenprogramma V-stacks gebied. Hiervoor zijn de parameters van de veehouderijen in een straal van 2 kilometer rondom de planlocatie gebruikt. Uit de berekening blijkt dat de achtergrondbelasting 1,7 oue/m3 bedraagt. Hiermee wordt voldaan aan de norm uit de Verordening Ruimte Noord-Brabant en is volgens de geurverordening van de gemeente Bernheze het woon- en leefklimaat zeer goed.

#### **Doorwerking plangebied**

Aangetoond is dat ter plaatse sprake is van een acceptabel woon- en leefklimaat. In de huidige situatie wordt reeds voldaan aan de streefwaarde, waardoor verwezen kan worden naar het raadsbesluit van 5 november 2013. Daarin is reeds gesteld dat wanneer aan de streefwaarde wordt voldaan, zondermeer sprake is van een aanvaardbaar plan met betrekking tot het deelaspect geurhinder. Het aspect geur zorgt dan ook niet voor een belemmering van de ontwikkeling.

#### <span id="page-30-0"></span>5.1.5 Geluid

In de Wet geluidhinder (Wgh) is vastgesteld dat, indien in het plangebied geluidgevoelige functies (zoals woningen) zijn voorzien binnen de invloedssfeer van (weg)verkeerslawaai, een akoestisch onderzoek uitgevoerd dient te worden bij vaststelling of herziening van het bestemmingsplan. Dit geldt voor alle straten en wegen, met uitzondering van:

- Wegen die in een als 'woonerf' aangeduid gebied liggen;
- Wegen waarvoor een maximumsnelheid van 30 km/uur geldt.

In het kader van een goede ruimtelijke ordening is het aspect akoestiek beschouwd. Door K+ Adviesgroep B.V. is in maart 2018 een akoestisch onderzoek uitgevoerd. Het rapport dat het onderzoek beschrijft is als bijlage III aan dit plan toegevoegd. In deze paragraaf is uitsluitend de conclusie opgenomen.

#### *Conclusie*

Het toetsingskader van de Wgh is gehanteerd om te beoordelen of sprake is van een goede ruimtelijke ordening. Wanneer het plangebied wordt getoetst aan de Wgh wordt de voorkeursgrenswaarde ten gevolge van deze weg overschreden.De maximale ontheffingswaarde wordt echter niet overschreden.

De geluidbelasting is op alle drie de bouwlagen 54 dB (inclusief aftrek artikel 110g Wgh). Een mogelijkheid is het verlagen van de geluidbelasting (met een maximum van ongeveer 5 dB) door het toepassen van een ander wegdek. Echter wordt de voorkeursgrenswaarde dan nog steeds overschreden. Uit het oogpunt van beheer en onderhoud is het echter niet wenselijk om plaatselijk een ander wegdek aan te leggen. Daarmee is dit voor deze woning geen reële optie. Omdat het pand evenwijdig aan de Hoofdstraat komt te liggen, is de achtergevel een geluidluwe gevel. Daardoor is het goed mogelijk om daar ramen te openen en een geluidluwe buitenruimte te realiseren.

Omdat sprake is van een niet-gezoneerde weg hoeft geen hogere waarde te worden verleend. Daarmee kan voor het Bouwbesluit worden volstaan met een gevelgeluidwering van 20 dB. Echter is het uit het oogpunt van gezondheid en comfort aan te bevelen om maatregelen aan de gevel te treffen. Door de gemeente Bernheze is geadviseerd om uit te gaan van een binnenniveau van 33 dB conform Bouwbesluit, zodat de gevelgeluidwering bij de voorgevel minimaal 26 dB dient te zijn (59 dB – 33 = 26 dB). Dit is echter geen wettelijke verplichting.

In het kader van een goede ruimtelijke ordening (art. 3.1 Wro) moet ter hoogte van de plansituatie sprake zijn van een aanvaardbaar woon- en leefklimaat. Om dit te bereiken wordt het aangeraden om ter hoogte van de voorgevel dubbel glas toe te passen met een rondgaande kierdichting in de kozijnen en de installatie van een gebalanceerd ventilatiesysteem, zonder roosters in de gevel. Op deze manier voldoet de woning aan de eisen rondom een acceptabel woon- en leefklimaat. Wanneer er wel ventilatieroosters in de voorgevel worden toegepast, kan een susrooster (geluidsgedempte roosters) worden gebruikt.

#### <span id="page-31-0"></span>5.1.6 Externe veiligheid

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Onderstaand worden beide begrippen verder uitgewerkt

#### Risiconormering

#### *Plaatsgebonden risico (PR)*

Het plaatsgebonden risico (PR) geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10 – 6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10 – 6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico (GR) is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het GR geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

#### *Wanneer verantwoorden?*

| Bron                                | Wanneer groepsrisicoverantwoording?                                                                             |  |  |  |  |
|-------------------------------------|-----------------------------------------------------------------------------------------------------------------|--|--|--|--|
| Inrichtingen (Bevi)                 | Altijd<br>wanneer<br>binnen<br>invloedsgebied<br>ruimtelijk besluit wordt genomen.                              |  |  |  |  |
| Buisleidingen (Bevb)                | Altijd wanneer binnen invloedsgebied een<br>ruimtelijk besluit wordt genomen2                                   |  |  |  |  |
| Spoor-, Rijks- en waterwegen (Bevt) | Wanneer sprake is van toename van het<br>groepsrisico<br>of<br>overschrijding<br>van<br>de<br>oriëntatiewaarde. |  |  |  |  |

*Tabel 4. Verantwoording risicobronnen*

Indien de verantwoordingsplicht niet juist is uitgewerkt wanneer dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat benodigde veiligheidsverhogende maatregelen zijn genomen.

#### *Beleidsvisie externe veiligheid*

De gemeente Bernheze beschikt over een beleidsvisie externe veiligheid (2008). Hierin wordt invulling gegeven aan de gemeentelijke omgang met externe veiligheid. De beleidsvisie bevat geen gebiedstypering of uitgangspunten die gehanteerd kunnen worden voor de verantwoording van het groepsrisico.

#### *Overige wet- en regelgeving*

Tot slot moet in het kader van een goede ruimtelijke ordening ook getoetst worden aan eventueel van toepassing zijnde veiligheidsafstanden uit bijvoorbeeld het Activiteitenbesluit, effectafstanden uit de 'Circulaire effectafstanden LPG-tankstations', enzovoort.

#### Toetsing

Met behulp van de Risicokaart Nederland is gekeken welke risicobronnen in de nabijheid van het plangebied zijn gelegen (figuur 11). Uit de Risicokaart blijkt dat het plangebied niet binnen de risicocontouren van buisleidingen, vaarwegen, spoorwegen of inrichtingen is gelegen. Wel is in de omgeving van en binnen het plangebied de provinciale weg N279 gelegen. Over deze weg vindt transport van gevaarlijke stoffen plaats. Het plangebied is gelegen in één of meer risicocontouren van deze weg.

Bij een beperkte verantwoording hoeven alleen zelfredzaamheid en bestrijdbaarheid beschouwd te worden.

<sup>2</sup> Bij buisleidingen kan volstaan worden met een beperkte verantwoording wanneer:

<sup>1.</sup> Het groepsrisico lager is dan 0,1 keer de oriëntatiewaarde of;

<sup>2.</sup> De toename minder is dan 0,1 keer oriëntatiewaarde of;

<sup>3.</sup> Personen zich buiten de 100% letaliteitgrens bevinden.

*Figuur 11. Uitsnede Risicokaart Nederland met plangebied blauw omcirkeld*

#### Provinciale weg N279

Langs de zuidkant van het plangebied bevindt zich de provinciale weg N279. Deze weg maakt geen onderdeel uit van een routering voor gevaarlijke stoffen. Uit de rapportage 'Externe veiligheid provinciale wegen Noord-Brabant' volgt dat over de provinciale weg N279 echter wel vervoer van gevaarlijke stoffen plaatsvindt. Het aantal transportbewegingen met betrekking tot gevaarlijke stoffen is opgenomen in onderstaande tabel.

| Stofcategorie |      |     |     |     |     |     |  |  |
|---------------|------|-----|-----|-----|-----|-----|--|--|
| LF1           | LF2  | LT1 | LT2 | GF2 | GF3 | GT4 |  |  |
| 1293          | 1870 | 57  | 89  | 0   | 528 | 0   |  |  |

*Tabel 5. Transportbewegingen m.b.t. gevaarlijke stoffen*

#### *Plaatsgebonden risico*

Een indicatie van de hoogte van de risico's is te verkrijgen door bijlage 1 van de handleiding risicoanalyse transport (HART) te raadplegen. Daarin is als vuistregel gegeven dat er sprake is van een plaatsgebonden risico wanneer de uitkomst van onderstaande berekening groter is dan 1.

#### 0.0003*(528+0.2*1870+57+89+3*0+0+0)=0.3144<1

In dit geval is de uitkomst kleiner dan 1, wat betekent dat de provinciale weg N279 geen plaatsgebonden risico heeft.

#### *Groepsrisico*

Het plangebied is gelegen binnen het invloedsgebied van de stofcategorie LT25. Het plangebied is gelegen in het gebiedstype rustige woonwijk (ca. 25 personen/ha, tabel

4.4, HART). De provinciale weg N279 betreft een weg buiten de bebouwde kom. De bebouwing naast de provinciale weg N279 ter hoogte van het plangebied is enkelzijdig en op mimimaal 10 meter uit de rand gelegen. Met behulp van de vuistregels uit de bijlage 1 van de HART en vorenstaande gegevens kan kwalitatief bepaald worden wat indicatief de hoogte van het groepsrisico is ter plaatse van de planlocatie.

#### Toetsing oriëntatiewaarde

- Vuistregel 1: Wanneer de vervoersstroom gevaarlijke stoffen in tankwagens (bulkvervoer) stoffen bevat uit de categorieën LT3, GT4 of GT5 pas dan RBM II toe.
- Vuistregel 2: Wanneer GF3 minder is dan 10 maal de drempelwaarde in Tabel 1-6 (eenzijdige bebouwing) of 10 maal de drempelwaarde in Tabel 1-7 (2 zijdige bebouwing) wordt de oriëntatiewaarde van het groepsrisico niet overschreden.

#### Toetsing 10% van de oriëntatiewaarde

- Vuistregel 1: Wanneer de vervoersstroom gevaarlijke stoffen in tankwagens (bulkvervoer) stoffen bevat uit de categorieën LT3, GT4 of GT5 pas dan RBM II toe.
- Vuistregel 2: Wanneer GF3 minder is dan de drempelwaarde in Tabel 1-6 (eenzijdige bebouwing) of in Tabel 1-7 (2-zijdige bebouwing) wordt 10% van de oriëntatiewaarde niet overschreden.

De stoffen LT3, GT4 en GT5 worden niet vervoerd over de provinciale weg N279. Uit tabel 1 – 4 van het HART volgt dat 9580 transportbewegingen met de stofcategorie GF3 nodig zijn om 10% van de oriënterende waarde te overschrijden. Er vinden slechts 528 transportbewegingen met GF3 plaats. Het groepsrisico ter plaats is derhalve laag. De bijdrage van het plan op de hoogte van het groepsrisico zal niet zichtbaar zijn, vanwege de beperkte omvang van het plan (toevoegen van ca. 2,4 bewoners binnen het invloedsgebied). Daarnaast wordt bij de (indicatieve) bepaling van de hoogte van het groepsrisico met de vuistregels van het HART al uitgegaan van een rustige woonwijk, wat een ruime overschatting is van de werkelijke situatie ter plaatse.

Uit de rapportage blijkt dat het groepsrisico voor de provinciale weg N279 minder dan 10% van de oriëntatiewaarde bedraagt. Derhalve hoeft geen volledige verantwoording van het groepsrisico afgelegd te worden. Onderstaand volgt dan ook een beperkte verantwoording voor het groepsrisico.

#### (Beperkte) verantwoording groepsrisico

Vanwege de ligging van het plangebied in het (toxisch) invloedgebied van de provinciale weg N279 dient een beperkte verantwoording van het groepsrisico te worden afgelegd. De veiligheidsregio is in het kader van artikel 9 van het Besluit externe veiligheid transport om advies gevraagd over de zelfredzaamheid en bestrijdbaarheid. De veiligheidsregio ziet echter geen reden tot een nader advies.

Er zijn verschillende mogelijkheden voor de bestrijdbaarheid van een calamiteit. Dit wordt op de volgende twee aspecten beoordeeld:

- 1. Is het rampscenario te bestrijden?
- 2. Is de omgeving voldoende ingericht om bestrijding te faciliteren?

De mate van bestrijdbaarheid van een calamiteit is afhankelijk van de opkomsttijd van de brandweer, de bereikbaarheid van de locatie en de bluswatervoorziening in de omgeving van een calamiteit. Voor het plangebied is vanwege de grote afstand (ca. 800 meter) het scenario toxische wolk maatgevend. Een toxische wolk ontstaat door lekkage van een tankwagen met toxische vloeistof of gas op de provinciale weg N279. De gevolgen hiervan zijn enigszins in te dammen door het leggen van een waterscherm over de lekkage van toxisch gas en/of vloeistof.

De opkomsttijd van de brandweer ter plaatste van de calamiteit is voldoende. De bereikbaarheid van calamiteitlocatie is goed. De primaire bluswatervoorziening ter plaatse is slecht, maar grote hoeveelheden secundair bluswater kunnen onttrokken worden vanuit de Zuid-Willemsvaart, welke direct naast de provinciale weg N279 is gelegen. Dit bevordert de bestrijding van het incident zeer.

#### De mogelijkheden tot zelfredzaamheid

Het zelfredzame vermogen van personen is een belangrijke voorwaarde om grote aantallen slachtoffers bij een incident te voorkomen. De mogelijkheden voor zelfredzaamheid bestaan globaal uit schuilen binnen bebouwing en ontvluchten van het plangebied. Deze factoren zijn afhankelijk van het maatgevende scenario.

De mogelijkheden ten aanzien van de zelfredzaamheid zijn goed. Binnen het plangebied zijn geen niet en/of minder zelfredzame personen aanwezig. Behalve de vraag of zelfredding mogelijk is, zijn de fysieke eigenschappen van gebouwen en omgeving van invloed op de vraag of zelfredding optimaal kan plaatsvinden.

#### *Alarmering*

Ter hoogte van de planlocatie is de WAS‐dekking (sirene burgerbescherming) op orde. In geval van een calamiteit zal tevens NL-Alert worden ingezet. NL-Alert is een aanvullend alarmmiddel van de overheid voor de mobiele telefoon. Met NL-Alert kan de overheid mensen in de directe omgeving van een noodsituatie met een tekstbericht informeren. In het bericht staat specifiek wat er aan de hand is en wat men op dat moment het beste kan doen.

#### *Vluchtmogelijkheden*

Het plangebied is naar meerdere zijden te ontvluchten. Ontvluchten kan in alle gevallen van de risicobronnen af.

#### *Schuilmogelijkheden*

Schuilen voor een toxische wolk is mogelijk binnen de bebouwing op de planlocatie. Om veilig schuilen binnen de bebouwing mogelijk te maken, dient de bebouwing aan

bepaalde veiligheidseisen te voldoen. Geadviseerd wordt een uitschakelbare ventilatie in de bebouwing aan te brengen en de ramen en deuren afdoende afsluitbaar te maken.

#### Conclusie

Uit de Risicokaart blijkt dat het plangebied niet gelegen is binnen een risicocontour op het gebied van buisleidingen, vaarwegen, spoorlijnen of inrichtingen. Wel ligt het plangebied in de omgeving van de provinciale weg N279, waarover transport van gevaarlijke stoffen plaatsvindt. Echter blijkt uit de toetsing dat de beoogde ontwikkeling voldoet aan de grenswaarde voor het plaatsgebonden risico. Het aspect externe veiligheid zorgt derhalve niet voor een belemmering voor onderhavig plan.

#### <span id="page-37-0"></span>5.1.7 Kabels en leidingen

Voor zover op basis van het bestemmingsplan en de risicokaart bekend is, zijn er in het plangebied geen kabels of leidingen aanwezig die een mogelijke belemmering vormen voor het initiatief. Ten aanzien van de gewenste ontwikkeling bieden kabels en leidingen geen bezwaren voor de ontwikkeling.

Opgemerkt wordt dat op een afstand van circa 1 kilometer van het plangebied een 150 kV hoogspanningsleiding loopt. Deze afstand is dusdanig groot dat dit geen effect heeft op het plangebied. Ten aanzien van de gewenste ontwikkeling bieden kabels en leidingen geen bezwaren voor de ontwikkeling.

#### <span id="page-37-1"></span>5.1.8 Bedrijven en milieuzonering

Onder milieuzonering wordt een voldoende ruimtelijke scheiding tussen enerzijds milieubelastende bedrijven of inrichtingen en anderzijds milieugevoelige functies zoals woningen verstaan. Om het begrip hanteerbaar te maken, is gebruik gemaakt van de publicatie 'Bedrijven en milieuzonering' van de VNG. In deze publicatie zijn bedrijven ingedeeld in milieucategorieën. Per bedrijfstype is aangegeven wat de afstand tot een gevoelige functie dient te zijn. De aan te houden afstanden hebben betrekking op stof, geluid, gevaar en geur.

Deze afstanden kunnen als basis worden gehanteerd, maar zijn indicatief. In de publicatie is aangegeven dat, indien de aard van de omgeving dit rechtvaardigt, kleinere richtafstanden gemotiveerd kunnen worden aangehouden bij het omgevingstype 'gemengd gebied'. 'Gemengd gebied' kent, gezien de aanwezige functiemenging of ligging nabij drukke wegen, al een hogere milieubelasting. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen.

In dit geval zijn direct grenzend aan het plangebied drie functies gelegen waarvoor een indicatieve afstand geldt. Het gaat hierbij om Hoofdstraat 93 (dienstverlening), Hoofdstraat 95 (Markthandel in textiel, kleding en schoenen) en Hoofdstraat 87 (bedrijf tot maximaal categorie 2, indicatieve afstand 30 meter).Ten aanzien van Hoofdstraat 87 veranderd er niets met dit plan. De huidige woning aan Hoofdstraat 89 blijft bestaan en de nieuwe woning wordt verder van Hoofdstraat 87 gerealiseerd. Het plan zorgt niet voor een belemmering van het bedrijf aan Hoofdstraat 87.

De nieuwe woning wordt op een afstand van circa 25 meter afstand van het bouwvlak van Hoofdstraat 87 gerealiseerd. Doordat de huidige woning aan Hoofdstraat 89 maatgevend is voor het bedrijf kan geconcludeerd worden dat het woon- en leefklimaat ter plaatse van de nieuwe woning acceptabel wordt geacht.

Voor de dienstverlening aan Hoofdstraat 93 geldt een indicatieve afstand van 10 meter. De nieuwe woning dient 3 meter afstand aan te houden tot aan de zijdelingse perceelsgrens. Het gebouw aan Hoofdstraat 93 staat tegen de perceelsgrens aan, waardoor de indicatieve afstand van 10 meter niet wordt gehaald. De indicatieve afstand geldt voor het aspect geluid. Aangezien de dienstverlening geen geluid uitstraalt (markthandel in textiel, kleding en schoenen) en het verkeer dat het genereert aan de andere zijde van het gebouw beweegt, kan gesteld worden dat er geen negatieve effecten zijn te verwachten en daardoor geen sprake is van een belemmering. Tevens kan geconcludeerd worden dat sprake is van een acceptabel woon- en leefklimaat. Er kan geconcludeerd worden dat het aspect bedrijven en milieuzonering geen belemmering vormt voor het planvoornemen.

#### <span id="page-38-0"></span>5.1.9 Volksgezondheid

Nederland is een land waar mensen en vee dicht op elkaar leven. Het RIVM doet op verschillende manieren onderzoek naar de effecten van veehouderijen op de gezondheid van omwonenden, veehouders, gezinnen en mensen die op een veehouderij werken. Mensen kunnen ziek worden van ziekteverwekkers die dieren in de veehouderij bij zich dragen. Ook fijnstof en endotoxinen kunnen gezondheidsproblemen veroorzaken.

In 2016 zijn de resultaten van het onderzoek Veehouderij en Gezondheid Omwonenden (VGO) gepubliceerd. In dit onderzoek is gekeken naar de gezondheidseffecten bij omwonenden van ziekteverwekkers en luchtverontreiniging afkomstig van veehouderijen. In 2017 is een tweede rapport gepubliceerd. Daarin zijn nieuwe analyses gedaan om de eerdere resultaten nog eens extra bevestigd te krijgen.

#### *Endotoxine (varkens- en pluimveehouderijen)*

Op basis van het 'Endotoxine toetsingskader 1.0' kan worden beoordeeld of er sprake is van een verhoogd gezondheidsrisico ten aanzien van varkenshouderijen en pluimveehouderijen. Het plangebied ligt buiten de richtafstanden die aangehouden worden rondom de varkens- en pluimveehouderijen in de omgeving. Er is daarom geen sprake van een verhoogd gezondheidsrisico.

#### *Geitenhouderijen*

Uit het VGO-2 onderzoek is gebleken dat zich in een straal van circa 2 kilometer rond geitenbedrijven een verhoogd aantal gevallen van longontsteking voordoet. Binnen een straal van 2 km van het plangebied zijn twee geitenhouderijen gelegen:

- Fokkershoek 1 (ca 450 meter);
- Meerstraat 29 (ca. 1,1 kilometer)

Beide geitenhouderijen liggen ten noord-oosten van het plangebied. Aangezien de wind over het algemeen uit het zuidwesten komt, kan gesteld worden dat er weinig effecten

te verwachten zijn met betrekking tot de geitenhouderijen. De geitenhouderijen hebben ook geen kans om zich richting het plangebied uit te breiden. Hierdoor zijn er ter plaatse geen negatieve effecten te verwachten met betrekking tot gezondheid en veehouderijen.

#### <span id="page-39-0"></span>5.1.10 Spuitzones

Kenmerkend voor de land- en tuinbouw zijn de intensieve teeltsystemen met een relatief hoog gebruik van gewasbeschermingsmiddelen. Bij het spuiten van gewasbeschermingsmiddelen komt drift vrij. Drift is een term die gebruikt wordt voor de spuitvloeistof die tijdens de bespuiting buiten het te behandelen gebied terecht komt als gevolg van wind- en luchtstromen. Drift is hoger bij toepassing in fruitteelt dan bij de akkerbouw en lage bomenteelt, waarbij voornamelijk neerwaarts wordt gespoten. Derhalve dient in het kader van een goede ruimtelijke ordening afstand te worden gehouden tussen gevoelige objecten en teeltgebieden.

Er zijn geen wettelijke bepalingen over de aan te houden afstand. Door de Raad van State wordt bij beoordeling van nieuwe ruimtelijke situaties vanwege drift een afstand van 50 meter aangehouden. De gemeente Bernheze heeft in de Beleidsnota teeltondersteunende voorzieningen Bernheze 2017 opgenomen dat een teeltvrijezone van 50 meter tot gevoelige functies zoals woningen dient te worden aangehouden.

In de directe omgeving van het plangebied bevindt zich geen landbouwgrond op een afstand van minder dan 50 meter. Daarnaast zijn er geen spuitzones opgenomen in het vigerende bestemmingsplan. Er kan dus geconcludeerd worden dat het plan geen belemmering ondervindt door het aspect spuitzones.

#### <span id="page-39-1"></span>5.2 Water

Water verdient een belangrijke plek in de ruimtelijke planvorming. Waar in het verleden het water en de waterlopen voornamelijk werden gevormd en veranderd naar de wensen van inrichters en gebruikers, blijkt de laatste jaren steeds meer dat dit kan leiden tot waterproblematiek. Hierbij kan gedacht worden aan verdrogingsverschijnselen, maar ook aan zeespiegelstijging, hogere afvoeren van rivieren en hevigere weersveranderingen ten aan zien van droogte en extreme regenbuien. Bij de locatiekeuze, de (her)inrichting en het beheer van nieuwe ruimtelijke functies moeten relevante waterhuishoudkundige aspecten worden meegenomen. Sinds 1 november 2003 is het wettelijk verplicht, in het kader van het Besluit Ruimtelijke Ordening, een watertoets te verrichten. In de toelichting bij ruimtelijke besluiten en plannen is het noodzakelijk een beschrijving te geven van de manier waarop rekening is gehouden met de gevolgen van het plan voor de waterhuishouding.

#### *Beleid*

Het plangebied valt onder het beheer van Waterschap Aa en Maas. De doelen van het waterschap voor de periode van 2016 tot 2021 staan beschreven in het Waterbeheerplan en zijn gericht op een veilig en bewoonbaar beheergebied, voldoende, schoon, natuurlijk en recreatief water. Bij ruimtelijke ontwikkelingen, waaronder ver- en nieuwbouwplannen, hanteert het waterschap een aantal uitgangspunten ten aanzien van het duurzaam omgaan met water.

In aansluiting op het landelijke beleid hanteert het Waterschap het beleid dat bij nieuwe plannen onderzocht dient te worden hoe omgegaan wordt met schoon hemelwater. Het uitgangspunt is om ontwikkelingen hydrologisch neutraal uit te voeren. Het initiatief mag niet leiden tot een verandering in de waterhuishoudkundige situatie ter plaatse en in de directe omgeving. Het streven is daarbij om het schone en het verontreinigde water zoveel mogelijk te scheiden.

Daarnaast heeft het Waterschap waar nodig nog toegespitst beleid en beleidsregels op de verschillende thema's/speerpunten uit het Waterbeheerplan. Het Waterschap heeft een eigen verordening: De Keur en de legger.

De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het Waterschap benodigd. Sinds maart 2015 is een gezamenlijke Keur door de Brabantse Waterschappen De Dommel, Aa en Maas en Brabantse Delta opgesteld. Op grond van de Keur zijn Algemene regels en een aantal Beleidsregels opgesteld.

Door de samenwerking van verschillende bevoegdheden (Gemeente, Provincie, Waterschap, Rijk) wordt gestreefd naar een duurzaam watersysteem. De beleidsnotitie 'Ontwikkelen met duurzaam wateroogmerk' maakt inzichtelijk welke hydrologische consequentie(s) ruimtelijke ontwikkelingen kunnen hebben op het watersysteem. Het bevat beleidsuitgangspunten, voorwaarden en normen om negatieve hydrologische consequenties te compenseren.

Het gemeentelijk water- en rioleringsbeleid van de gemeente Bernheze is vastgelegd in het 'Gemeentelijk Rioleringsplan 2016-2020 (GPR)'. Aanleg, beheer en onderhoud van het rioolstelsel moet voldoen aan alle normen en wettelijke verplichtingen. Binnen het GPR wordt voorgesorteerd op de toekomst door twee ontwikkelingen:

- 1. Het zien van afvalwater als afvalproduct zal op de langere termijn verdwijnen. Hierbij moet gedacht worden aan bijvoorbeeld verdergaande doelmatige afkoppeling in het stedelijke gebied en aan alternatieven (andere dan de bestaande) voor de drukriolering in het buitengebied;
- 2. Daarnaast is door de ontwikkeling rond regenwater en klimaatverandering de relatie met andere aspecten van de leefomgeving sterker geworden. De samenhang met groen- en wegbeheer is duidelijk aanwezig. Overal waar de gemeente Bernheze plannen maakt voor herinrichting dient water nadrukkelijk meegenomen te worden. Rioleringsmaatregelen moeten meer afgestemd worden op wat zich voltrekt boven het maaiveld. De volgende beleidsambities zijn hieruit voortgevloeid: adaptief en risicogestuurd beheer, klimaatadaptatie, samenwerking in AS-50+-verband en het inspelen op maatschappelijke ontwikkelingen.

Bovenstaand beleid betekent onder andere dat er 'hydrologisch neutraal' moet worden gebouwd. Eventuele compensatie dient plaats te vinden volgens de voorkeursvolgorde: infiltreren, retentie binnen plangebied, retentie buiten plangebied of berging in bestaand watersysteem. Als een voorziening wordt aangelegd, kan een (indicatief) onderzoek naar de infiltratiecapaciteit van de bodem noodzakelijk zijn.

#### Waterhuishoudkundige situatie

Kenmerken watersysteem (huidige situatie)

#### *Bodem en grondwater*

Volgens de bodemkaart is ter plaatse sprake van hoge zwarte enkeerdgronden met leemarm en zwak lemig fijn zand (zand, zeer fijn tot matig grof). Dit zijn matig tot slecht doorlatende bodemlagen. Conform de Algemene Hoogtestand Nederland (AHN) ligt de locatie op ruim 9 meter +NAP. De gemiddeld hoogste grondwaterstand (GHG) ligt op 0,6–0,8 m–mv, oftewel op 8,4 – 8,2 +NAP.

Het plangebied bevindt zich niet binnen de grenzen van een attentie- en/of beschermingsgebied behorend bij een waterwingebied. Voor zover bekend vinden op en in de directe omgeving van het plangebied geen grootschalige grondwater onttrekkingen plaats. Het plangebied is wel gelegen binnen attentiegebieden behorende bij Natte Natuurparels, ingrepen in deze gebieden mogen geen negatieve gevolgen hebben op de Natte Natuurparel.

#### *Oppervlaktewater*

Binnen het plangebied lopen geen waterlopen. Wel bevindt zich ten zuiden van het perceel een waterloop die afwatert op de Aa welke op een ruime afstand (circa 275 meter) ten zuiden van het perceel loopt.

#### *Hemelwater*

Het plangebied is gelegen in de bebouwde kom. Het hemelwater kan, afgezien van de verharding/bebouwde delen, op het perceel infiltreren. Circa 8,5% van het perceel is verhard /bebouwd, waardoor hemelwater het overgrote deel van het perceel heeft om te kunnen infiltreren. Ook in de nieuwe situatie zal het percentage aan verharding vergelijkbaar zijn.

Binnen het plangebied en omgeving bevinden zich momenteel geen (aangelegde) infiltratievoorzieningen. Hemelwater dat via bebouwing en verharding infiltreert kan een verslechtering van het grondwater tot gevolg hebben. Door te voldoen aan de milieuhygiënische voorwaarden ten aanzien van gebruikte bouwmaterialen van de nieuwe woning zal, door infiltratie van afgekoppelde neerslag afkomstig van de daken en overige verhardingen, de kwaliteit van het grondwater niet verslechteren.

#### Kenmerken watersysteem (toekomstige situatie)

Het initiatief heeft betrekking op de herbouw van een woning. Hierbij is sprake van beperkte toename in verhard oppervlak. In het kader van hydrologisch neutraal

ontwikkelen is er een watertoets bij Waterschap Aa en Maas uitgevoerd (bijlage IV). Hiervoor is een online formulier ingevuld waarmee bepaald kan worden wat het effect is en of maatregelen noodzakelijk zijn. Omdat het plangebied in een attentiegebied is gelegen (attentiegebied behorende bij Natte Natuurparels) is naar aanleiding van de ingevulde watertoets contact opgenomen met het Waterschap Aa en Maas3 . Dit attentiegebied is gericht op bescherming van de hydrologische toestand binnen de Natte Natuurparels. Met het slopen en herbouwen van één woning is de verwachting dat dit nagenoeg geen invloed zal hebben op de grondwaterstand.

Uiteraard dienen de algemene regels en beleidsregels van de Keur te worden aangehouden bij vergunningsplichtige werkzaamheden zoals het aanleggen van drainage, grondwateronttrekkingen of peilafwijkingen in een oppervlaktewaterlichaam zoals onderbemalingen.

#### Toename verhard oppervlak en berging hemelwater

Het plangebied heeft een totale oppervlakte van circa 2.360 m², waarop de te herbouwen woning (ca. 1.000 m³ met 100 m² aan bijgebouwen) gerealiseerd mag worden. Dit houdt in dat er nieuwe verharding met een totale oppervlakte van circa 367 m² gerealiseerd kan worden. Daarnaast wordt er verharding afgekoppeld van de aanbouw die gesloopt wordt, namelijk 80,05 m².

In totaal wordt er ten opzichte van de bestaande situatie 286,95 m² nieuwe verharding gerealiseerd. De bergingsopgave die bij deze worst-case benadering noodzakelijk is betreft (286,95 x 1 x 0,06 =) 17,2 m³.

Voor plannen kleiner dan 2.000 m² geldt een vrijstelling voor de realisatie van compensatie. Dit is verantwoord aangezien deze oppervlakten hydrologisch gezien tot dermate kleine afvoeren leiden dat deze geen probleem vormen voor de afvoercapaciteit van het afwateringsstelsel.

De plaatselijke GHG ligt op 8,4 - 8,2 m +NAP, terwijl de bodem op ruim 9 +NAP is gelegen. In dit geval dient 17,2 m³ aan water te worden geborgen om hydrologisch neutraal te ontwikkelen. Het hemelwater wordt opgevangen in een hemelwatersysteem op eigen terrein. Een overloop van dit systeem wordt gerealiseerd door het water over het maaiveld te laten stromen. Op deze manier loopt het water via bestaande sloten en greppels richting het beekdal van de Aa. Daarmee is sprake van en hydrologisch neutrale ontwikkeling.

#### Waterkwaliteit

Om de grond- en oppervlaktewaterkwaliteit duurzaam te waarborgen dient het gebruik van uitlogende bouwmaterialen zoveel mogelijk te worden voorkomen. Indien toch gebruik wordt gemaakt van uitlogende bouwmaterialen (zoals zink) dienen deze te worden voorzien van een coating.

<sup>3</sup> mevrouw Pulles-de Bonth

#### Riolering

Onder de Hoofdstraat is zover bekend een drukriool aanwezig. Het afvalwater vanuit Bernheze wordt verpompt naar de RWZI in Dinther. De woning zal aangesloten worden op dit bestaande riool om het afvalwater te lozen. Aangezien de huidige woning ook is aangesloten op het riool, is er geen extra afvoercapaciteit noodzakelijk (geen toename van het aantal huishoudens).

#### Conclusie

Bij de ontwikkeling vindt een toename van verharding plaats. Dit betekent dat vanuit het oogpunt van hydrologisch neutraal ontwikkelen er maatregelen noodzakelijk zijn in de vorm van het opvangen van water en vervolgens vertraagd op het perceel te laten infiltreren. Voor de ontwikkeling dient 17,2 m³ water te worden geïnfiltreerd op het perceel. Het perceel is voldoende groot om hiervoor te zorgen. De te herbouwen woning wordt evenals in de huidige situatie aangesloten op het riool.

Tot slot zijn de Keur, regels en beleidsregels van toepassing omdat het plangebied gelegen is in een attentiegebied, namelijk de Natte Natuurparel. Dit houdt in dat er bij het uitvoeren van bepaalde werkzaamheden een vergunning noodzakelijk is. Deze werkzaamheden vinden niet plaats in het kader van deze procedure, waardoor de ontwikkeling doorgang kan vinden.

#### <span id="page-43-1"></span><span id="page-43-0"></span>5.3 Natuur

#### 5.3.1 Gebiedsbescherming

Sinds 1 januari 2017 is de Wet natuurbescherming het geldend wettelijk kader wanneer het gaat om natuurbescherming. Deze wet heeft drie wetten vervangen, namelijk de Natuurbeschermingswet 1998, Boswet en de Flora- en faunawet. De beleidsmatige natuurbescherming die voorheen was vastgelegd in de Ecologische Hoofdstructuur (EHS) is opnieuw vastgelegd, maar heeft een andere naam gekregen namelijk Natuur Netwerk Nederland (NNN).

Daarnaast is de specifieke soortenbescherming geëvalueerd en gemonitord. Op basis daarvan is de soortbescherming voor sommige soorten gewijzigd. Sommige soorten worden daardoor beter beschermd, andere soorten komen in een lager beschermingsregime of worden nieuw toegevoegd. De algemene zorgplicht blijft bestaan voor alle inheemse flora- en fauna. (Nieuwe) ontwikkelingen kunnen namelijk negatieve gevolgen hebben voor beschermde flora- en faunasoorten. Bij negatieve effecten van ontwikkelingen kan onder andere gedacht worden aan optische verstoring door het toevoegen van bebouwing, verlies van oppervlakte, verdroging of vernatting, vermesting en verzuring, verstoring door licht, geluid, trilling en dergelijke. Bij ruimtelijke planvorming is daarom een toetsing aan de natuurwetgeving verplicht.

Gezien de aard en schaal van de ontwikkeling zijn geen negatieve effecten te verwachten. Door middel van een verkennend flora- en faunaonderzoek is een beoordeling gemaakt van de effecten die het plan zal hebben op beschermde natuurwaarden. Hiervoor heeft Tritium Advies B.V. op 1 maart 2018 veldwerk

uitgevoerd. Bijbehorend rapport en conclusies zijn opgenomen in bijlage V. Uit de Quikscan flora en fauna wordt geconcludeerd dat het plangebied buiten de begrenzing van het Natuurnetwerk Brabant (NNB) is gelegen. De provincie Noord-Brabant hanteert geen externe werking als het gaat om het NNB. Daarbij is de afstand tot het meest nabijgelegen Natura 2000-gebied dermate groot dat er geen direct negatief effect te verwachten is op deze gebieden.

#### Natuurnetwerk Nederland

Het Natuurnetwerk Nederland (NNN) (voorheen: ecologische hoofdstructuur (EHS)) is een samenhangend netwerk van natuurgebieden en landbouwgebieden met natuurwaarden van (inter)nationaal belang. Het doel van het NNN-beleid is het veiligstellen van ecosystemen en het realiseren van leefgebieden met goede condities voor de biodiversiteit.

Voor het NNN geldt op basis van het Rijksbeleid (Structuurvisie Infrastructuur en Ruimte en Besluit algemene regels ruimtelijke ordening) de verplichting tot instandhouding van de wezenlijke kenmerken en waarden van het gebied. Dit betekent dat (nieuwe) plannen, projecten of handelingen niet zijn toegestaan indien zij de wezenlijke kenmerken of waarden van het gebied significant aantasten. Het Natuurnetwerk Brabant (NNB) is onderdeel van het NNN.

Uit figuur 11 blijkt dat het plangebied buiten het NNB is gelegen, derhalve vormt het plan geen belemmering voor de aanleg of instandhouding van het NNB en daarmee tevens het NNN. Bij de Quikscan flora en fauna is tevens gekeken naar het meest nabijgelegen Natura 2000-gebied.

Natura 2000-gebieden zijn onderdeel van het Natura 2000-netwerk, een Europees natuurnetwerk dat landgrensoverschrijdend is. Planten en dieren trekken zich namelijk weinig aan van landsgrenzen. Dit netwerk is belangrijk omdat hiermee voorkomen wordt dat de natuur in Europa en in Nederland steeds eenvormiger wordt. Uit de Quikscan flora en fauna wordt geconcludeerd dat het plangebied buiten de begrenzing van het Natuurnetwerk Brabant (NNB) is gelegen. De provincie Noord-Brabant hanteert geen externe werking als het gaat om het NNB. Daarbij is de afstand tot het meest nabijgelegen Natura 2000-gebied dermate groot dat er geen direct negatief effect te verwachten is op deze gebieden.

<span id="page-45-0"></span>*Figuur 11. Uitsnede Verordening ruimte Noord-Brabant themakaart natuur en landschap*

#### 5.3.2 Soortenbescherming

De Wet natuurbescherming (Wnb) regelt de bescherming en instandhouding van planten- en diersoorten die in het wild voorkomen. Daarnaast dienen alle in het wild levende planten en dieren in principe met rust te worden gelaten.

Eventuele schade aan in het wild levende planten en dieren dient beperkt te worden middels het nemen van mitigerende maatregelen. Als mitigatie niet voldoende is om schade te voorkomen is het verplicht de resterende schade te compenseren.

#### Onderzoekslocatie

Door middel van een verkennend flora- en faunaonderzoek is een beoordeling gemaakt van de effecten die het plan zal hebben op beschermde natuurwaarden door Tritium Advies B.V. Hierdoor wordt duidelijk of het plan in overeenstemming is met de natuurwetgeving. In deze paragraaf worden enkel de conclusie en aanbevelingen vermeld. De complete QuickScan is toegevoegd als separate bijlage V.

Binnen het plangebied zijn geen beschermde wilde plantensoorten aangetroffen. Deze soorten zijn ook niet te verwachten, gezien de voedselrijke omstandigheden. Beschermde soorten komen voornamelijk voor op voedselarme, kalkhoudende grond. Er zullen door de voorgenomen plannen geen nadelige effecten optreden ten aanzien van deze soortgroep, naast de zorgplicht vanuit de Wnb zijn er verder geen verplichtingen.

Uit het onderzoek blijkt dat de monumentale woning met het adres Hoofdstraat 89 geschikt is als vaste verblijfplaats voor de huismus, gierzwaluw en vleermuizen. Echter heeft dit geen gevolgen, dan wel belemmeringen, voor de ontwikkeling en de bestemmingsplanprocedure.

Voor de te slopen woning op het adres Hoofdstraat 91 zijn geen nadelige effecten te verwachten bij de sloop en bouw van de woning voor vogels, vleermuizen, amfibieën, reptielen, vissen en ongewervelden.

Bij de bouw van de nieuwbouw kan op een relatieve eenvoudige wijze rekening worden gehouden met de huismus, gierzwaluw en vleermuizen door zogenaamde vogelvides en nestkasten of een soortgelijke constructie toe te passen. Tot slot moet worden opgemerkt dat ten aanzien van vogels er bij eventuele verstorende werkzaamheden zoals bouwwerkzaamheden of het verwijderen van beplanting rekening dient te worden gehouden met broedende vogels. Advies is om deze werkzaamheden tussen begin oktober en half februari te laten plaats vinden aangezien dit de minst kwetsbare periode waarin geen nadelige effecten worden verwacht.

De uiteindelijke conclusie is dat er voor onderhavig plan geen beperkingen ten aanzien van gebieds- en soortenbescherming aanwezig zijn.

#### <span id="page-46-0"></span>5.4 Archeologie

De Erfgoedwet is per 1 juli 2016 ingegaan. Deze wet bundelt bestaande wet- en regelgeving voor behoud en beheer van het cultureel erfgoed en archeologie in Nederland. Bovendien zijn aan de Erfgoedwet een aantal nieuwe bepalingen toegevoegd. In een bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

In dit plan dient aangetoond te worden dat de ontwikkeling geen negatieve effecten heeft op de archeologische en/of cultuurhistorische waarden. In dit bestemmingsplan is een splitsing gemaakt tussen archeologie en cultuurhistorie. Archeologie is in de bodem aanwezig en is meestal niet beleefbaar, terwijl cultuurhistorie zichtbaar en beleefbaar is. In deze paragraaf gaan we daarom in op het aspect archeologie en in paragraaf 5.5 wordt ingegaan op het aspect cultuurhistorie.

*Figuur 12. Uitsnede Archeologische beleidskaart Bernheze met plangebied (rood omcirkeld)*

Conform de archeologische beleidskaart van de gemeente Bernheze is de locatie voor een deel, specifiek het noordelijk gedeelte van het perceel, gelegen in gebieden met een middelhoge archeologische verwachting waarvoor een onderzoeksplicht geldt bij een verstoringsdiepte van meer dan 40 centimeter en een verstoringsoppervlakte van meer dan 2.500 m².

Daarnaast is het overgrote deel van de locatie, het zuidelijke gedeelte van het perceel, gelegen in gebieden met een hoge archeologische verwachting waarvoor een onderzoeksplicht geldt bij een verstoringsdiepte van meer dan 40 centimeter en een verstoringsoppervlakte van meer dan 250 m² (zie figuur 12). De gemeente Bernheze heeft de bescherming uit haar archeologisch beleid verankerd in het bestemmingsplan doormiddel van dubbelbestemmingen (in dit geval 'waarde – archeologie 2' en 'waarde – archeologie 3').

Omdat de ontwikkeling zich beperkt tot het noordelijk deel van het perceel (waarde – archeologie 3) en de ontwikkeling een beperkte omvang van de voorziene bodemverstoring heeft, is een archeologisch onderzoek niet noodzakelijk. De dubbelbestemmingen blijven gehandhaafd en zijn in dit plan opnieuw opgenomen.

Mochten er bij de graafwerkzaamheden toch archeologische relicten of grondsporen worden gevonden op de locatie, dan zal dit – in overeenstemming met de wettelijke meldingsplicht ex artikel 5.10 van de Erfgoedwet – per direct worden gemeld bij de minister (via de gemeente Bernheze).

#### <span id="page-47-0"></span>5.5 Landschap en cultuurhistorie

Met de komst van de Erfgoedwet is het verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren. Het beleid van de provincie Noord-Brabant sluit aan op het nationale beleid voor de archeologische monumentenzorg. De provincie richt zich op de bescherming van objecten en de bescherming, benutting en ontwikkeling van structuren en ensembles van een grotere schaal.

*Figuur 13. Uitsnede Cultuurhistoriekaart Bernheze met plangebied (rood omcirkeld)*

Het initiatief wordt in de bestaande structuur aan de Hoofdstraat ingepast in de bebouwde kom van Heeswijk-Dinther. Gezien dat de woning een stuk naar achteren wordt gesitueerd zodat de aandacht vanaf de weg naar de bestaande en aanwezige bebouwing uit gaat worden de aanwezige cultuurhistorische waarden niet belemmerd. De gemeente Bernheze heeft een cultuurhistoriekaart opgesteld voor haar grondgebied.

Hieruit komt naar voren dat ter plaatse van het plangebied cultuurhistorische waarden aanwezig zijn (zie figuur 13). Allereerst blijk dat de Hoofdstraat gekenmerkt wordt als oude hoofdverbindingsweg, een oud wegtracé van redelijk hoge waarde. Het perceel aan de Hoofdstraat 89-91 is gelegen op een gebied dat is aangemerkt als oude akker. Tot slot is de woning aan de Hoofdstraat 89 aangemerkt als gemeentelijk monument. Aangezien de voorgenomen ontwikkeling het slopen van de aangebouwde woning en herbouwen van deze woning als vrijstaande woning (Hoofdstraat 91) betreft en er hiermee geen cultuurhistorische waarden worden belemmerd wordt het niet noodzakelijk geacht een cultuurhistorisch onderzoek uit te voeren.

Het gemeentelijke monument, de woning aan de Hoofdstraat 89 daterend uit 1913 blijft behouden, maar wordt ook geaccentueerd door verwijdering van de aanbouw. Dit maakt dat het monument meer beleefbaar wordt gemaakt. De aangebouwde woning aan de Hoofdstraat 91 die gesloopt wordt heeft geen cultuurhistorische waarden. Met de stedenbouwkundige inpassing van de te herbouwen woning (zie hoofdstuk 3) is rekening gehouden met cultuurhistorische waarden van de naastgelegen percelen en daardoor geïntegreerd met de ontwikkeling.

Geconcludeerd wordt dat de cultuurhistorische waarden niet in het geding zijn met onderhavig plan.

#### <span id="page-48-1"></span><span id="page-48-0"></span>5.6 Verkeer

Het toevoegen of veranderen van een functie heeft in veel gevallen een effect op het aantal verkeersbewegingen. Het is daarom van belang om te kijken welke veranderingen er op treden en of dit een effect heeft op het wegverkeer en het parkeren

#### 5.6.1 Mobiliteit

Het slopen en herbouwen van de aangebouwde woning aan de Hoofdstraat 91 heeft geen invloed op het aantal verkeersbewegingen. Een vrijstaande woning heeft een verkeersaantrekkende werking van 7 motorvoertuigbewegingen per etmaal (gemiddeld). In de toekomstige situatie wordt een aangebouwde woning gesloopt en als vrijstaande woning herbouwd op hetzelfde perceel. De verkeersgeneratie blijft hiermee gelijk aan het aantal verkeersbewegingen aan de Hoofdstraat wat de aangebouwde woning nu genereert..

Gezien de kleinschaligheid van het initiatief kan de Hoofdstraat het aantal verkeersbewegingen verwerken, deze behoeft geen aanpassing. Het aspect verkeer levert geen belemmeringen op voor onderhavig plan.

#### <span id="page-49-0"></span>5.6.2 Parkeren

Per woning is conform de gemeentelijke nota 'Parkeernormennota gemeente Bernheze' twee parkeerplaatsen per woning benodigd. Parkeren dient te geschieden op eigen terrein. De kavel is voldoende groot om te voorzien in de parkeerbehoefte. Het aspect parkeren levert geen belemmeringen op voor onderhavig plan.

## <span id="page-50-0"></span>HOOFDSTUK 6 Juridische toelichting

Het onderhavige bestemmingsplan heeft tot doel een juridisch-planologische regeling te scheppen voor de wijziging van de aanduiding aaneen gebouwd naar vrijstaand van de woningen met de adressen Hoofdstraat 89 en 91. In dit hoofdstuk is een toelichting op de systematiek en de inhoud van de verschillende toegekende bestemmingen van het bestemmingsplan gegeven.

#### <span id="page-50-1"></span>6.1 Planstukken

Dit bestemmingsplan is opgesteld conform de landelijke norm Standaard Vergelijkbare BestemmingsPlannen 2012 (SVBP 2012) alsmede de Wet ruimtelijke ordening (Wro), het Besluit ruimtelijke ordening (Bro), de Wet algemene bepalingen omgevingsrecht (Wabo) en het Besluit omgevingsrecht (Bor). Het bestemmingsplan 'Hoofdstraat 89-91' is vervat in een verbeelding (bestaande uit 1 kaartblad), regels en toelichting.

#### <span id="page-50-2"></span>6.2 Toelichting op de verbeelding

De analoge verbeelding is getekend op een actuele en digitale kadastrale ondergrond, schaal 1:500. Op de verbeelding wordt door middel van matrices binnen de bestemming specifieke informatie weergegeven, zoals de maximale goot- en bouwhoogte en het maximum aantal wooneenheden.

Binnen het bestemmingsvlak van de bestemming 'wonen' is een bouwvlak opgenomen die de bouw van twee separate woningen met bijbehorende bebouwing en bouwwerken mogelijk maken. Naast de enkelbestemming 'Wonen' en 'Tuin' zijn de dubbelbestemmingen 'Waarde – Archeologie 2', 'Waarde – Archeologie 3', en 'Waterstaat – Natte Natuurparel Bufferzone' op de verbeelding opgenomen. Tot slot zijn de bouwaanduidingen 'karakteristiek' voor Hoofdstaat 89 en 'vrijstaand' voor Hoofdstraat 91 opgenomen.

#### <span id="page-50-3"></span>6.3 Toelichting op de regels

Bij het opstellen van de regels is uitgegaan van de SVBP 2012 en het vigerende bestemmingsplan 'Bestemmingsplan De Kommen van Bernheze' uit 2011.

De regels zijn verdeeld in 4 hoofdstukken, te weten:

- − Hoofdstuk 1: Inleidende regels met daarin de begrippen en de wijze van meten;
- − Hoofdstuk 2: Bestemmingsregels. Hierin worden de regels voor de op de verbeelding opgenomen bestemmingen gegeven;
- − Hoofdstuk 3: Algemene regels, waaronder zijn opgenomen de antidubbeltelbepaling, algemene bouwregels, algemene gebruiksregels, algemene afwijkingsregels, algemene afwijkingsregels en uitsluiting aanvullende werking bouwverordening;

- − Hoofdstuk 4: Overgangs- en slotregels, waarin het overgangsrecht en de slotregel zijn opgenomen. Het belangrijkste doel van de planregels is om de bouw- en gebruiksregels van de verschillende bestemmingen aan te geven.
#### <span id="page-51-0"></span>6.3.1 Inleidende regels

#### Begrippen (art. 1)

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn. Voor het gemak zijn enkele begrippen uit de Woningwet/ Bouwverordening/ Wabo overgenomen. Verder zijn enkele begrippen afkomstig van de SVBP 2012.

#### Wijze van meten (art. 2)

Hierin wordt aangegeven op welke manier hoogte, lengte, breedte, inhoud en oppervlakte van bouwwerken/ percelengemeten moeten worden. Bij de wijze van meten zijn de bindende regels uit het SVBP 2012 overgenomen, aangevuld met een aanvullende wijze van meten.

#### <span id="page-51-1"></span>6.3.2 Bestemmingsregels

#### Bestemmingen

De regels van een bestemming worden als volgt opgebouwd en benoemd:

- 1. Bestemmingsomschrijving;
- 2. Bouwregels;
- 3. Nadere eisen;
- 4. Afwijken van de bouwregels;
- 5. Specifieke gebruiksregels;
- 6. Afwijken van de gebruiksregels;
- 7. Omgevingsvergunning voor het uitvoeren van werken, geen bouwwerk zijnde, of van werkzaamheden;
- 8. Omgevingsvergunning voor het slopen van een bouwwerk;
- 9. Wijzigingsbevoegdheid.

Duidelijk zal zijn dat een bestemming niet alle elementen hoeft te bevatten. Dit kan per bestemming verschillen.

In de bestemmingsomschrijving wordt een omschrijving gegeven van de aan de gronden toegekende functies. Als eerste wordt de hoofdfunctie aangegeven. Indien nodig worden vervolgens de andere aan de grond toegekende functies genoemd.

In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in woningen, bijbehorende bouwwerken en bouwwerken, geen gebouwen zijnde, waardoor de toetsing van aanvragen voor een omgevingsvergunning voor het bouwen aanmerkelijk vereenvoudigd en inzichtelijker is.

In het navolgende worden de regels van de opgenomen bestemmingen nader toegelicht.

#### Tuin

De voor 'Tuin' aangewezen gronden zijn bestemd voor tuinen, met bijbehorende gebouwen en bouwwerken, geen gebouwen zijnde.

#### Wonen

De voor 'Wonen' aangewezen gronden zijn bestemd voor alle woningen in het plangebied met daarbij behorende tuinen en erven, op het bouwvlak, met de aanduidingen vrijstaand en karakteristiek.

Aan huis verbonden beroepen zijn ook toegestaan. In de bouwregels wordt een onderscheid gemaakt tussen hoofdgebouw, bijgebouwen, carports en garageboxen. Deze begrippen worden nader omschreven in artikel 1 Begrippen. Het hoofdgebouw moet worden gebouwd binnen het bouwvlak. De bijgebouwen mogen ook daarbuiten staan, maar moeten wel voldoen aan diverse situeringseisen. Ook zijn diverse hoogteen oppervlaktematen voorgeschreven.

#### Waarde – Archeologie 2/3

De voor 'Waarde - Archeologie 2 en 3' aangewezen gronden zijn, behalve voor de andere daar voorkomende bestemming, mede bestemd voor het behoud en de bescherming van de archeologische waarden van de gronden. Voor deze gronden geldt een onderzoeksplicht, welke per dubbelbestemming gekoppeld is aan een toegestane 'verstoringsvrije' diepte van maximaal 40 centimeters en een oppervlakte variërend van 250 m² tot 2.500 m². Tevens is er een vergunningstelsel gekoppeld aan deze dubbelbestemmingen. Deze bestemming is primair ten opzichte van de overige aan deze gronden toegekende bestemmingen

#### Waterstaat – Natte Natuurparel bufferzone

Deze dubbelbestemming is toegekend ter bescherming van de ten zuidwesten van Heeswijk-Dinther gelegen natte natuurparel. Binnen de bestemming zijn vervolgens de bouwregels opgenomen.

#### <span id="page-52-0"></span>6.3.3 Algemene regels

In artikel 8, de Anti-dubbeltelregel wordt bepaald dat grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

In de artikelen 9 tot en met 13 zijn achtereenvolgens de algemene aanduidingsregels, de algemene afwijkingsregels en de algemene wijzigingsregels opgenomen. Deze verschaffen het bevoegd gezag de gewenste beleidsruimte om bij de uitvoering van het plan te kunnen inspelen op gegevens of situaties die vooraf niet bekend kunnen zijn. De procedureregels zijn vervat in artikel 14.

#### <span id="page-53-0"></span>6.3.4 Overgangs- en slotregels

In de bepaling Overgangsrecht (artikel 15) is geregeld in hoeverre en onder welke voorwaarden bestaande gebouwen en het bestaand gebruik van gronden en bouwwerken mogen afwijken van het plan.

In de Slotregel (artikel 16) is aangegeven op welke wijze de regels van het bestemmingsplan kunnen worden aangehaald.

### <span id="page-54-0"></span>HOOFDSTUK 7 Uitvoerbaarheid

Dit hoofdstuk wordt de haalbaarheid van het bestemmingsplan aangetoond. De ontwikkeling moet zowel in financieel als in maatschappelijk opzicht haalbaar zijn. Er wordt daarom een korte financiële toelichting gegeven en daarnaast worden de doorlopen procedures weergegeven.

#### <span id="page-54-1"></span>7.1 Economische uitvoerbaarheid

De kosten die gemaakt worden bij de uitvoering van de ontwikkeling zijn voor rekening van de initiatiefnemer.

Wanneer met een omgevingsvergunning een bouwplan, zoals gedefinieerd in artikel 6.2.1 Besluit ruimtelijke ordening, mogelijk wordt gemaakt, dient conform artikel 6.12 Wet ruimtelijke ordening een exploitatieplan te worden opgesteld. Deze eis geldt niet indien het kostenverhaal anderszins is verzekerd. In dit geval zullen de kosten verhaald worden met de leges.

#### <span id="page-54-2"></span>7.2 Maatschappelijke uitvoerbaarheid

Het ontwerpbestemmingsplan 'Hoofdstraat 89/91 Heeswijk-Dinther' heeft ingevolge artikel 3.8 van de Wet ruimtelijke ordening gedurende zes weken ter visie gelegen, waarbij gelegenheid is geboden tot het indienen van zienswijzen. In deze periode zijn geen zienswijzen binnen gekomen op het plan.