# **Bestemmingsplan Westergeest 61**

**Plannummer: NL.IMRO.0450.BPWestergeest61-VS01**

**Versie: 8 maart 2018**

**Initiatiefnemer:**  Mevrouw en de heer Boogaard Westergeest 61 UITGEEST

**Opsteller:** Gijsbert Voerman

| 1 | INLEIDING3                      |  |
|---|---------------------------------|--|
| 2 | HUIDIGE	SITUATIE	EN	PLAN4       |  |
| 3 | GEBIEDSVISIE	EN	UITGANGSPUNTEN8 |  |
| 4 | WAARDEN<br>14                   |  |
| 5 | WATERPARAGRAAF<br>16            |  |
| 6 | MILIEUPARAGRAAF<br>19           |  |
| 7 | JURIDISCHE	OPZET28              |  |
| 8 | UITVOERBAARHEID<br>30           |  |
|   | Bijlagen31                      |  |

# **1 INLEIDING**

# **1.1 Aanleiding**

Voor gronden achter het perceel Westergeest 61, verder genoemd 'plangebied', hebben mevrouw en de heer Boogaard, verder genoemd 'initiatiefnemer', het plan om alhier, na sloop van een schuur met vierroedige hooiberg, drie woningen te realiseren. Het plangebied is bij initiatiefnemer in eigendom. De ontwikkeling is in strijd met de regels van het geldende bestemmingsplan. Namens het college van burgemeester en wethouders van Uitgeest is bekendgemaakt dat aan deze ontwikkeling kan worden meegewerkt middels een herziening van het bestemmingsplan. Voorliggend bestemmingsplan voorziet hierin. 

Initiatiefnemer heeft het voornemen om na sloop van de bestaande schuur en hooiberg hier een gecombineerde ontwikkeling van wonen met bijbehorende tuinen en een ontsluitingsweg en parkeervoorzieningen te realiseren. 

# **1.2 Plangebied**

Het plangebied bestaat uit gronden gelegen aan de Westergeest 61 in Uitgeest. Op de volgende bladzijde staat het plangebied ingetekend. 

*Figuur: luchtfoto plangebied in Uitgeest*

# **1.3 Leeswijzer**

In hoofdstuk 2 wordt ingegaan op de huidige situatie in- en het plan voor het plangebied. Hoofdstuk drie behandelt het ruimtelijk relevante beleid. In hoofdstuk 4 wordt ingegaan op de waarden die voor het gebied gelden. Vervolgens behandelen hoofdstuk 5 en 6 water en milieu, hoofdstuk 7 gaat in op de juridische opzet en in hoofdstuk 8 is de uitvoerbaarheid van het plan verwoord. 

# **2 HUIDIGE SITUATIE EN PLAN**

## **2.1 Ligging plangebied**

Het plangebied is gesitueerd aansluitende aan de lintbebouwing aan de Westergeest. Hieraan staan vrijstaande en/of aaneengebouwde woningen uit verschillende periode. De Westergeest is een lokale ontsluitingsweg aan de rand van het centrum van Uitgeest. 

*Figuur: begrenzing plangebied* 

*figuur: aanzicht plangebied de oostzijde*

*figuur: bestaande ontsluiting vanaf Westergeest*

# **2.3 Ontstaansgeschiedenis**

Uitgeest ligt op een restant van een strandwal. Dergelijke wallen, hoger gelegen in het landschap, boden gelegenheid om te wonen en wegen aan te leggen. Het plangebied ligt in de lengterichting van  de strandwal loodrecht op de Westergeest die daarop als weg is aangelegd. De Middelweg, de Hogeweg en de Westergeest/Langebuurt vormen de oorspronkelijke bebouwingsstructuur van de kern Uitgeest. De bebouwing en verkaveling aan deze linten is divers qua schaal, hoogte en typologie.

Met name de gronden tussen de Middelweg en de Westergeest zijn intensief bebouwd met smalle paden tussen de bebouwing door. Aan de oostzijde van de Westergeest liggen dan ook de relatief langgerekte, door sloten van elkaar gescheiden agrarische percelen. Het plangebied is daar een voorbeeld van. Op sommige andere plaatsen lopen de sloten bijna door tot aan de weg, waardoor er doorzichten zijn naar het achterliggende poldergebied.

## **2.4 Ruimtelijke structuur**

Het plangebied bestaat uit een onderhouden tuin met gazon en jonge bomen aan de perceelsgrens. In het plangebied staat een schuur en een hooiberg/overkapping. Deze worden gesloopt. Aan de noordzijde ligt een sloot die in verbinding staat met het Binnenmeer. Voor de ontsluiting van het achtererf van naastgelegen Westergeest 63 is een deels verhard pad aanwezig.

# **2.5 Functionele structuur**

Het plangebied doet dienst als tuin en speelplek achter Westergeest 61. Hiervoor is een onderhouden functioneel ingerichte tuin aangelegd. De omliggende gronden worden gebruikt voor wonen, detailhandel, water, groen en bedrijven.

# **2.6 Het plan**

Het plan gaat uit van het realiseren van drie woningen met tuin een ontsluitingsweg, en 7 parkeervoorzieningen. Deze woningen zijn ontworpen door initiatiefnemer en hebben de benaming 'kapbergschuur', 'bollenschuur' en 'langhuisstolp'. Deze benamingen komen terug in een eigentijdse vorm waarin kenmerkende accenten van architectuur uit de regio zijn verwerkt.

De kavels worden met het oog op voldoende parkeervoorzieningen op het eigen terrein conform onderstaande inrichting uitgegeven. De woningen voegen zich qua programma goed in de bestaande stedenbouwkundige structuur. De verspreide ligging, de vrije kavelindeling en het parkeren rondom sluiten als geheel aan bij het patroon van bebouwing en het gebruik aan de Westergeest. De woningen zijn bedoeld voor huisvesting van initiatiefnemer en familie. Betrokkenen hebben aangegeven behoefte hebben aan huisvesting in elkaars nabijheid. De ontwikkeling is hiermee toekomstbestendig omdat deze hiermee inspeelt op de trend van langer zelfstandig blijven wonen. 

*figuur: toekomstige inrichting* 

# **3 GEBIEDSVISIE EN UITGANGSPUNTEN**

# **3.1 Inleiding**

In de beleidsanalyse wordt het beleid met betrekking tot het plangebied geanalyseerd. In de beleidsanalyse is onderscheid gemaakt tussen Rijks-, Provinciaal-, gemeentelijk beleid. 

# **3.2 Rijksbeleid**

# **3.2.1 Structuurvisie Infrastructuur en Ruimte**

De Structuurvisie Infrastructuur en Ruimte (SVIR) is op 13 maart 2012 vastgesteld. In deze visie schetst het Rijk de ambities tot 2040 en de doelen, belangen en opgaven tot 2028. Daarmee moet Nederland concurrerend, bereikbaar en veilig worden. Anders dan in de Nota Ruimte gaat de structuurvisie uit van het adagium 'decentraal, tenzij'. Het rijk kiest voor een selectievere inzet van rijksbeleid op slechts 13 nationale belangen. Voor deze belangen is het Rijk verantwoordelijk en wil het resultaten boeken. Buiten deze 13 belangen hebben decentrale overheden beleidsvrijheid. Afspraken over verstedelijking, groene ruimte en landschap laat het Rijk over aan de provincies en gemeenten. Gemeenten krijgen ruimte voor kleinschalige natuurlijke groei en voor het bouwen van huizen die aansluiten bij de woonwensen van mensen. De SVIR is niet regelend voor de ontwikkeling van drie woningen achter Westergeest 61. 

# **3.2.2 Besluit algemene regels ruimtelijke ordening**

De wetgever heeft in de Wet ruimtelijke ordening, ter waarborging van nationale en provinciale belangen, de besluitmogelijkheden van lagere overheden begrensd. Indien nationale of provinciale belangen dat met het oog op een goede ruimtelijke ordening noodzakelijk maken, kunnen bij of krachtens Algemene Maatregel van Bestuur (AMvB) respectievelijk provinciale verordening regels worden gesteld omtrent de inhoud van bestemmingsplannen.

In het Besluit algemene regels ruimtelijke ordening (Barro), ook wel bekend als de AMvB Ruimte, zijn 13 nationale belangen opgenomen die juridische borging vereisen. Het Barro is op 30 december 2011 deels in werking getreden en met enkele onderwerpen aangevuld per 1 oktober 2012. Het besluit is o.a. gericht op doorwerking van de nationale belangen in gemeentelijke bestemmingsplannen. In het plangebied zijn geen nationale belangen in het geding. Het Barro vormt geen beperking voor de ontwikkeling van drie woningen achter Westergeest 61.

# **3.2.3 Ladder voor duurzame verstedelijking**

In de Structuurvisie Infrastructuur en Ruimte is 'de ladder voor duurzame verstedelijking' ge√Øntroduceerd. De ladder is per 1 oktober 2012 ook als procesvereiste opgenomen in het Besluit ruimtelijke ordening (artikel 3.1.6 lid 2). De 'ladder voor duurzame verstedelijking' heeft als doel om zorgvuldig ruimtegebruik te stimuleren en overprogrammering op regionaal niveau te voorkomen. De ladder bestaat uit drie treden (de 3 B's):

- Behoefte: voorziet de voorgenomen stedelijke ontwikkeling in een actuele regionale behoefte waarin nog niet elders in de regio is voorzien? Het kan zowel om een kwantitatieve als een kwalitatieve behoefte gaan.
- Binnen- of buitenstedelijk: indien er sprake is van een actuele regionale behoefte, dan moet worden beoordeeld of deze in bestaand stedelijk gebied van de betreffende regio kan

worden gerealiseerd, eventueel door benutting van beschikbare gronden, herontwikkeling of transformatie van bestaande locaties.

- Bereikbaarheid met meerdere modaliteiten: indien gekozen moet worden voor een locatie buiten het stedelijke gebied, dan gaat de voorkeur uit naar een plek die (in de toekomst) bereikbaar is via verschillende vervoerswijzen.
In het kader van de duurzame ladder wordt ten aanzien van de definitie van bestaand stedelijk gebied de definitie uit het Bro gehanteerd: "bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal-culturele voorzieningen, stedelijk groen en infrastructuur." Wat er onder een nieuwe stedelijke ontwikkeling valt, is in art. 1.1.1 Bro bepaald: 'De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.'

## Behoefte:

Initiatiefnemer is voornemens om drie woningen achter zijn bestaande woning te realiseren. Deze is bedoeld voor huisvesting van hemzelf, hun zoon met familie en een woning voor verhuur waarbij de gedachte ook is deze te laten gebruiken is als kangoeroewoning. Betrokkenen hebben aangegeven behoefte hebben aan huisvesting in elkaar nabijheid. Hiermee kan ook worden voorzien in een maatschappelijk behoefte waarin de trend van 'omzien naar elkaar' en het beoogd verminderd gebruik van zorghuizen wordt gefaciliteerd, waarmee de ontwikkeling direct bijdraagt aan een beperking van maatschappelijke kosten.

#### Binnenstedelijk:

De locatie ligt aan een bebouwingslint ten behoeve van overwegend wonen. In die zin is de locatie te typeren als binnenstedelijk gebied. 

## Bereikbaarheid:

De locatie is per auto, per fiets en te voet bereikbaar. Het centrum van Uitgeest is ontsloten per bus. Het station Uitgeest ligt op een fietsafstand van 5 minuten. 

De conclusie is dat de ontwikkeling niet in strijd is met het relevante beleid van het Rijk.

# **3.3 Provinciaal beleid**

#### **Structuurvisie**

De provincie Noord-Holland is veelzijdig met een aantal belangrijke economische motoren van Nederland, bruisende steden, natuurparken, het strand en open grasland vol weidevogels. Dit bijzondere karakter wil de provincie bewaken. Tegelijkertijd zijn er ontwikkelingen als globalisering, klimaatverandering en trends zoals vergrijzing en krimp die een grote ruimtelijke impact hebben. In de structuurvisie beschrijft de provincie hoe en op welke manier ze met deze ontwikkelingen en keuzes omgaat en schetst ze hoe de provincie er in 2040 uit moet komen te zien. De provincie kiest ervoor vooral de bestaande kwaliteiten verder te ontwikkelen. Noord-Holland moet aantrekkelijk blijven in wat het is: een diverse, internationaal concurrerende regio, in contact met het water en uitgaande van de kracht van het landschap. 

De Structuurvisie gaat voor het plangebied uit van het volgende: 

- Behoud en ontwikkeling van Noord-Hollandse cultuurlandschappen
- Voldoende ruimte voor opwekken duurzame energie

- Voldoende en op de behoefte aansluitende huisvesting
## **Ruimtelijke verordening**

In de Provinciale Ruimtelijke Verordening behoort het plangebied tot het gebied van de Woningen binnen de 20 Ke-contour. In artikel 5 is bepaald dat voor de gronden binnen de 20 Ke-contour, zoals aangegeven op kaart 11 en de digitale verbeelding ervan, een bestemmingsplan kan voorzien in nieuwe woningen, uitsluitend binnen het bestaand stedelijk gebied. Voor zover een bestemmingsplan nieuwe woningen toestaat op de gronden binnen de 20 Ke-contour, wordt in de toelichting van dat plan rekenschap gegeven van het feit dat op de betreffende locatie sprake is van geluid vanwege het luchtverkeer en worden de redenen vermeld die ertoe hebben geleid om op de betreffende locatie nieuwe woningen te bestemmen, alsmede de uitkomsten van het onderzoek naar de maatschappelijke haalbaarheid hieromtrent.

# Beoordeling

In paragraaf 6.2 van dit bestemmingsplan wordt beargumenteerd dat de ontwikkeling wat betreft geluid aanvaardbaar is. Aanvullend hierop betreft de ontwikkeling een verdichting aansluitend aan het bestaande bebouwingslint van Uitgeest. De ontwikkeling heeft hiermee geen gevolgen voor het beleid van de provincie om het Noord-Hollands cultuurlandschap te behouden. Doordat het een particulier initiatief betreft op eigen grond dat tegemoetkomt aan de eigen behoefte aan huisvesting van initiatiefnemer en zijn familie, is de ontwikkeling vanuit initiatiefnemer bezien gewenst en haalbaar. Initiatiefnemer zal, zodra het bestemmingsplan daarvoor gereed is, de concreet gemaakte ontwikkeling bespreken met aanwonenden. 

De ontwikkeling is hiermee in overeenstemming met het beleid van de provincie Noord-Holland zoals dat is verwoord in de Structuurvisie en in de Ruimtelijke Verordening. 

## **3.4 Gemeentelijk beleid**

## **3.4.1 Vigerend plan**

Het plangebied ligt binnen het geldende bestemmingsplan "Wonen Noord en Centrum" op gronden die bestemd zijn als "Wonen" met dubbelbestemming "Waarde-Archeologie-2". 

*Figuur: Uitsnede verbeelding bestemmingsplan Wonen Noord en Centrum*

De bestemming "Wonen" regelt dat hier bijgebouwen met een goot van 3 meter en een nok van 5 meter hoog tot een oppervlakte van 100 tot 125 m2 mogen worden gebouwd. Met "Waarde-Archeologie-2" is de bescherming van eventueel aanwezige archeologische waarden in de bodem geregeld. 

De regels uit het bestemmingsplan die bij de bestemming horen bieden ook niet de planologische en juridische ruimte om zowel de functieverandering als de activiteit Bouwen mogelijk te maken. Dit is ook de reden waarom voorliggend bestemmingsplan is opgesteld. 

# **3.4.2 Toekomstvisie Uitgeest 2020**

De Toekomstvisie Uitgeest 2020, met als motto 'Inbreiden waar mogelijk, uitbreiden waar nodig', dient als basis voor de structuurvisie en is vastgesteld door de gemeenteraad van Uitgeest op 7 oktober 2009. De Toekomstvisie geeft een beeld van de ruimtelijke ontwikkelingen tot 2020. De hoofdpunten van deze visie zijn:

- dorpskarakter behouden;
- groene omgeving handhaven;
- zoveel mogelijk in stand houden rode contour (bestaand bebouwd gebied (BBG);
- geringe groei met een structureel inwoneraantal van 14.000;
- het in stand houden van het huidige voorzieningenniveau;
- een woningvoorraad die qua samenstelling en omvang past bij de toekomst van Uitgeest;
- middels een gedetailleerd bestemmingsplan wordt het dorps karakter van Uitgeest behouden;
- daarnaast wordt door het vastleggen van de groen- en waterstructuur de groene omgeving gehandhaafd.

De ontwikkeling van drie woningen achter Westergeest 61 in Uitgeest is vanwege de omvang, de locatie van de verandering en de beoogde gebruikers in overeenstemming met de hoofdpunten uit de Toekomstvisie Uitgeest.

## **3.4.3 Structuurvisie Uitgeest 2020**

De uitgangspunten uit de Toekomstvisie zijn leidend geweest bij het opstellen van de Structuurvisie Uitgeest 2020. De structuurvisie richt zich op het toekomstbestendig maken en houden van Uitgeest. Uitgeest heeft te maken met vergrijzing en heeft daarbij ook weinig te bieden aan starters op de woningmarkt. Uitgeest zet daarom in op zowel de jonge starters en senioren. Om oudere generaties te kunnen faciliteren dient er levensloopbestendig gebouwd te worden. Om starters kansen te geven zal een betere doorstroming bevorderd moeten worden. Er moet ruimte gevonden worden om nieuwe woningen te bouwen die benodigd zijn voor de eigen bevolkingsgroei en ruimte voor de extra gewenste groei om te komen tot een inwonersaantal van 14.000 inwoners. Allereerst dienen de bestaande binnenstedelijke locaties daarvoor gebruikt te worden. Daarbij zal Uitgeest er verder niet aan ontkomen om enige uitbreiding buiten de huidige bebouwde kom te realiseren. Inbreiding is geen doel maar een middel. Toch kan inbreiding ook meer betekenen dan alleen maar het louter bouwen van woningen. Het kan ervoor zorgen dat bestaande structuren in het dorp (zowel ruimtelijk als functioneel) verbeterd of versterkt worden. Inbreiding dient altijd zorgvuldig te gebeuren. De locatie ligt weliswaar aan de rand van Uitgeest, maar kan qua programma en het voortbouwen op bestaande ontsluitingsstructuur wel als inbreidingslocatie worden beschouwd. De situering, ontsluiting en de ligging, de opzet en de aanwezigheid van parkeervoorzieningen vormt een voortzetting op bestaande bebouwing en gebruiksvormen in het lint en is daarom 

stedenbouwkundig aanvaardbaar. De ontwikkeling is in overeenstemming met de doelstellingen van de Structuurvisie. 

# **3.4.4 Beleidslijn extra woning op √©√©n perceel**

De gemeenteraad heeft op 8 december 2016 de beleidslijn extra woning op √©√©n perceel vastgesteld. De beleidslijn heeft de volgende inhoud:

| Nieuwe beleidslijn<br>I. De nieuwe woning is vanaf de openbare<br>weg bereikbaar en deze toegangsweg dient<br>een minimale breedte te hebben van 4,5m,<br>waarvan 3,25m verhard dient te zijn.<br>II. voor de nieuwe woning is parkeren op<br>eigen terrein verplicht volgens de geldende<br>parkeernorm.                                                                    | VI. Bestaande bijgebouwen kunnen omgezet<br>worden naar een hoofdfunctie, mits er wordt<br>voldaan aan onderdeel I t/m V van deze<br>beleidsregel, het voldoet aan het gestelde in<br>Bouwbesluit 2012 of aanverwante danwel<br>vervangende regelgeving op dit<br>beleidsgebied en de stijl van de bestaande<br>bebouwing wordt aangehouden.                                                                                                                           |
|------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| III. De oppervlakte van het perceel voor<br>zowel de nieuwe als de bestaande woning is<br>400 m2 of groter.<br>IV. de oppervlakte van de begane grond van                                                                                                                                                                                                                    | VII. Er wordt geen maximum gesteld aan het<br>aantal extra woningen.                                                                                                                                                                                                                                                                                                                                                                                                   |
| de nieuwe woning is maximaal even groot<br>als de huidige woning met een minimum van<br>60 m2.<br>V. De nieuw te bouwen woning mag net<br>zoveel bouwlagen hebben als de bestaande<br>woning en dient te voldoen aan de eisen van<br>het Bouwbesluit 2012 of aanverwante<br>danwel vervangende regelgeving op dit<br>beleidsgebied en dient voorzien te zijn van<br>een kap. | VIII. Bovengenoemde punten zijn van<br>toepassing voor het gebied dat aangegeven is<br>op een nieuwe bijgevoegde overzichtskaart.<br>met uitzondering van de "achtererven Kleis"<br>IX. Een bestaande stolp (Noord-Hollandse<br>boerderij met vierkante vorm en<br>piramidevormig dak) mag worden gesplitst<br>in maximaal 4 zelfstandige wooneenheden.<br>Dit geldt voor stolpen zowel binnen het<br>gebied zoals aangegeven in bijlage I als in<br>het buitengebied. |

Beoordeling van het plan aan de beleidslijn levert het volgende:

- I. De dimensionering van de ontsluitingsweg voldoet aan de vereiste breedte. Bij de aanleg zal 3,25 meter breedte worden verhard;
- II. Het plan gaat uit van het realiseren van 7 parkeerplaatsen op eigen terrein. Per woning worden 2 parkeervoorzieningen gerealiseerd. Dit levert 6 benodigde parkeerplaatsen en dat is in overeenstemming met de CROW-normen voor het beoogde type woning in dit type gebied. Dit wordt geborgd in de regels van dit bestemmingsplan.
- III. Het plangebied meet ruim 2.800 m2. Hierop staan in de toekomst 3 woningen. Voldaan wordt aan de eis van de minimale perceelsomvang van 400 m2 per woning. De bebouwingsdichtheid is hiermee aanvaardbaar.

|               | oppervlakte | nok | goot |
|---------------|-------------|-----|------|
| Bollenschuur  | 104         | 9   | 5,57 |
| Kapbergwoning | 102         | 9   | 5,71 |
| Langhuisstolp | 155         | 9   | 5,71 |

- IV. De bestaande woning kent een oppervlakte van 156 m2
De ontwikkeling is in overeenstemming met regel IV.

- V. De woningen, bestaand en nieuw, kennen allen 3 bouwlagen. De bestaande woning heeft ook drie bouwlagen.
- VI. Van deze mogelijkheid wordt niet gebruik gemaakt. Initiatiefnemer overweegt de hooiberg te slopen
- VII. Binnen het plangebied worden drie woningen toegevoegd
- VIII. Het plangebied ligt binnen de zone op de kaart waarop het beleid toeziet.

IX. Deze regel is niet van toepassing op het plangebied. 

De conclusie is dat de ontwikkeling in overeenstemming is met de beleidslijn extra woning op √©√©n perceel.

# **3.4.5 Welstandsbeleid**

Het welstandsbeleid is opgesteld vanuit de overtuiging dat de lokale overheid het belang van een aantrekkelijke gebouwde omgeving dient te behartigen. Alle bouwwerken aan de openbare ruimte vormen samen de dagelijkse leefomgeving van de mensen in Uitgeest. De van de openbare weg afgekeerde ruimten zijn hier een directe afgeleide van. Dat betekent dat de verschijningsvorm van een bouwwerk geen zaak is van de eigenaar alleen: elke voorbijganger wordt ermee geconfronteerd, of hij nu wil of niet. Een aantrekkelijke, goed verzorgde omgeving verhoogt bovendien de waarde van het onroerend goed en versterkt het vestigingsklimaat. Het doel van het welstandstoezicht is om, in alle openheid, een bijdrage leveren aan de schoonheid en de aantrekkelijkheid. Voorliggende aanvraag is in overeenstemming bevonden met de redelijke eisen van Welstand. 

# **3.5 Conclusie beleidsanalyse**

Geconcludeerd kan worden dat de gevraagde ontwikkeling in overeenstemming is met het relevant ruimtelijk beleid van Rijk, Provincie en van de gemeente Uitgeest. 

# **4 WAARDEN**

# **4.1 Inleiding**

In dit hoofdstuk worden de relevante waarden voor het plangebied en de ontwikkeling van wonen beschreven. 

# **4.2 Flora en Fauna**

In het kader van de uitvoerbaarheid van ruimtelijke plannen is het conform artikel 3.1.6 Bro noodzakelijk om aandacht te besteden aan de effecten op natuurwaarden. Effecten dienen te worden beoordeeld in relatie tot wet- en regelgeving op het terrein van zowel de soorten- als wel de gebiedsbescherming. Deze beoordeling vindt plaats in relatie tot de Wet natuurbescherming (Wnb) die per 01-01-2017 in werking is getreden en het provinciale gebiedsgerichte natuurbeleid. Voor wat betreft de effecten op natuurwaarden moet onder meer aangegeven worden of er als gevolg van een plan vergunningen of ontheffingen noodzakelijk zijn en, zo ja, of deze verkregen kunnen worden. EcoTierra- heeft een quickscan flora en fauna uitgevoerd in het kader van de Wet natuurbescherming (Wnb).

## Natura

Het plangebied ligt in de bebouwde kom van Uitgeest en betreft een deel van de achtertuin behorende bij Westergeest 61. Het plangebied is niet gelegen in het Natuurnetwerk Nederland. De tuin is deels aangewezen als weidevogelleefgebied. Er liggen geen Natura2000-gebieden binnen een straal van 3.000 meter. Er zullen mogelijk enkele bomen worden gerooid. Oppervlaktewater zal niet worden gedempt. De provincie hanteert geen externe werking als het gaat om het NNN. Mogelijk dient er overleg plaats te vinden met bevoegd gezag aangaande de gedeeltelijke ligging van de tuin in een weidevogelleefgebied. Het plangebied is niet in of naast een Natura2000-gebied gelegen. Het project zal geen negatief effect hebben op de aangewezen soorten voor de meest nabijgelegen Natura2000-gebieden.

## Soorten

Er zijn binnen het plangebied geen beschermde wilde soorten aangetroffen. 

Algemeen voorkomende soorten zonder jaarrond beschermd nest kunnen mogelijk broeden in het plangebied. De sloop- en rooiwerkzaamheden dienen buiten het broedseizoen plaats te vinden, of er dient kort voorafgaande aan de werkzaamheden vastgesteld te zijn dat er geen broedgevallen aanwezig zijn. 

Vaste verblijfplaatsen of exemplaren van Habitatrichtlijnsoorten of van niet-vrijgestelde nationaal beschermde soorten zijn niet aangetroffen. Er zijn geen geschikte verblijf- en/of voortplantingsplaatsen aangetroffen binnen het plangebied. Tevens betreft het plangebied geen essentieel foerageergebied en zullen er door de ingreep geen essenti√´le vliegroutes verloren gaan. Vaste verblijfplaatsen of exemplaren van Habitatrichtlijnsoorten of van niet-vrijgestelde nationaal 

beschermde soorten zijn niet aangetroffen. Vaste verblijfplaatsen of exemplaren van Habitatrichtlijnsoorten of van nationaal beschermde soorten zijn eveneens niet aangetroffen. Op basis van het uitgevoerde onderzoek kan worden geconcludeerd dat er in de onderzochte situatie geen procedurele gevolgen zijn ten gevolge van de voorgenomen ingrepen. De conclusies uit de quickscan zijn:

- Nader onderzoek naar soorten is niet noodzakelijk;
- Een ontheffing in het kader van de Wnb (soorten) is niet noodzakelijk;
- Voor algemeen voorkomende zoogdieren en amfibie√´n geldt een algemene vrijstelling als het ruimtelijke ingrepen betreft;

- De zorgplicht is altijd van toepassing.
## Aeriusberekening

Uit de aeriusberekening d.d. 20 november 2017 en welke is opgenomen in de bijlage blijkt dat de stikstofdepositie die samenhangt met de toevoeging van 3 woningen geen effecten heeft op Natura 2000 gebieden.

# **4.3 Cultuurhistorie**

De cultuurhistorisch waardevolle gebouwen binnen de gemeente Uitgeest zijn in veel gevallen aangewezen als rijksmonument dan wel gemeentelijk monument. 

De planvorming in dit bestemmingsplan voorziet niet in ruimtelijke ingrepen die de aanwezige waardevolle cultuurhistorische elementen negatief be√Ønvloeden. Evenmin wordt afbreuk gedaan aan de landschappelijke waarden in het binnen het plangebied gelegen cultuurlandschap. De ontwerpstijl van de bebouwing is in overleg met de lokaal deskundige Jan Deckwitz ontworpen. Daarbij is voor de Bollenschuurwoning, de Kapbergschuurwoning en de Langhuisstolwoning in een moderne wijze van vormgeven aansluiting gevonden bij traditionele bouwvormen in de directe omgeving. 

# **4.4 Archeologie**

In 1992 heeft Nederland het Europees Verdrag inzake de bescherming van het archeologisch erfgoed ondertekend; ook wel het Verdrag van Malta of Valletta genoemd, naar het eiland en de plaats waar het is ondertekend. Het Verdrag is in 1998 geratificeerd en op 1 september 2007 via de Wet op de Archeologische Monumentenzorg (Wamz) ge√Ømplementeerd. De Wamz is een wijzigingswet en omvat een wijziging van de Monumentenwet 1988, de Wet Milieubeheer en de Ontgrondingenwet. Vanuit de Wet ruimtelijke ordening (Wro) bestaat sindsdien een verplichting om bij de voorbereiding van bestemmingsplannen alle ter zake doende belangen mee te wegen. De Wamz is een concrete invulling van deze verplichting en een verbreding van de zorgplicht voor archeologische waarden in het milieubeheer

De gemeente Uitgeest heeft voor het gehele grondgebied een archeologische inventarisatie uitgevoerd en de resultaten daarvan doorvertaald naar het bestemmingsplan Wonen Noord en Centrum waarin archeologische verwachtingen- en beleidskaart, waarin de beschikbare informatie over de ligging en aard van bekende archeologische vindplaatsen, opgravingsterreinen, vondstlocaties en cultuurhistorische objecten zijn samengebracht. De regels schrijven voor dat bij uitbreidingen vanaf 100 m2 en vanaf een bouwdiepte van 0,35 meter onder het huidige maaiveld uit een archeologisch onderzoek vooraf moet blijken dat de archeologische belangen niet in het geding zijn. 

Hiermee wordt de regeling uit het vigerende bestemmingsplan overgenomen in de vorm van een dubbelbestemming. Dit biedt voldoende waarborgen voor de bescherming van archeologische waarden. Voor het bouwen worden geen heiwerkzaamheden uitgevoerd.

De te bebouwen grond wordt vooraf verhoogd opdat de bouwdiepte niet meer dan 0,35 meter ten opzichte van het huidige maaiveld komt. Om dit te bewerkstelligen zal de geldende regeling voor archeologie worden opgenomen. 

# **5 WATERPARAGRAAF**

## **5.1 Rijksbeleid**

## Anders omgaan met water; Waterbeleid in de 21e eeuw

Het kabinet onderschrijft de noodzaak om te anticiperen op de verwachte klimaatsverandering en bodemdaling, in plaats van te reageren op incidenten. De veiligheid moet gewaarborgd blijven, de kans op overstromingen mag niet toenemen. Wateroverlast moet worden teruggedrongen. De kern van het waterbeleid voor de 21e eeuw is: ruimte maken voor water. Ruimte kan worden gemaakt door ruimtelijke en technische maatregelen.

#### Waterbeleid voor de 21e eeuw

De Commissie Waterbeheer 21ste eeuw heeft in augustus 2000 advies uitgebracht over het toekomstige waterbeleid in Nederland. De adviezen van de commissie staan in het rapport 'Anders omgaan met water, Waterbeleid voor de 21ste eeuw' (WB21). De kern van het rapport WB21 is dat water de ruimte moet krijgen, voordat het die ruimte zelf neemt. In het Waterbeleid voor de 21e eeuw worden twee principes (drietrapsstrategie√´n) voor duurzaam waterbeheer ge√Øntroduceerd:

- Vasthouden, bergen en afvoeren: dit houdt in dat overtollig water zoveel mogelijk bovenstrooms wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden en pas als vasthouden en bergen te weinig opleveren wordt het water afgevoerd.
- Schoonhouden, scheiden en zuiveren: hier gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste komt het zuiveren van verontreinigd water aan het bod.

#### Waterwet

De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Daarnaast levert de Waterwet een flinke bijdrage aan kabinetsdoelstellingen zoals vermindering van regels, vergunningstelsels en administratieve lasten. Een belangrijk gevolg van de Waterwet is dat de aloude vergunningstelsels uit de voorheen afzonderlijke waterbeheerwetten zijn gebundeld. Dit resulteert in de watervergunning.

#### Grondwater

Grondwateroverlast dient te worden voorkomen. Het grondwater mag tijdens de realisatie en tijdens de exploitatiefase van het werk niet stijgen of dalen. Bij nieuwe ontwikkelingen dient (middels een grondwaterstandberekening) te worden aangetoond dat wordt voldaan aan de grondwaternorm en dat in omliggende omgeving niet verslechterd. De schaal van de ontwikkeling zorgt er niet voor dat het grondwaterniveau zal veranderen. Uit de watertoets (zie 5.2) blijkt ook dat de ontwikkeling geen gevolgen heeft voor de waterhuishoudkundige situatie. 

#### Voorkomen van verontreiniging

In algemene zin is het verboden activiteiten of initiatieven te ontplooien die een verslechtering van de oppervlaktewaterkwaliteit tot gevolg hebben. Verder is het van belang om regenwater zo schoon mogelijk te houden door bronmaatregelen te treffen. 

De gemeente Uitgeest is niet primair verantwoordelijk voor alle watertaken, maar moet de waterbelangen wel goed beschrijven en afwegen binnen de ruimtelijke ordening. Een van de instrumenten hiervoor is de verplichte watertoets. De watertoets houdt in dat het Waterschap beoordeelt of de waterbelangen voldoende zijn afgewogen. De voor de gemeente en waterschap van belang zijn de wateraspecten hieronder beschreven. 

Volgens de Wet gemeentelijke watertaken (2008) is de gemeente verantwoordelijk voor het inzamelen en transporteren van stedelijk afvalwater en hemelwater. De gemeente mag vervolgens zelf bepalen op welke wijze het ingezamelde hemelwater wordt verwerkt. Verder heeft de gemeente de zorgplicht voor het in openbaar gemeentelijk gebied treffen van maatregelen, om structurele problemen als gevolg van een voor de gebruiksfunctie nadelige grondwaterstand in openbaar bebouwd gebied zoveel mogelijk te voorkomen of te beperken, voor zover doelmatig is en niet de verantwoordelijkheid is van het waterschap of de provincie. 

# **5.2 Watertoets Hoogheemraadschap Hollands Noorderkwartier**

Via de Digitale Watertoets (www.dewatertoets.nl) is aan Hoogheemraadschap Hollands Noorderkwartier op 12 april 2017 gevraagd een reactie te geven op het plan Westergeest 61 in het kader van de watertoets. Dit advies is opgenomen in de bijlage. In dit advies staan de maatregelen die Hoogheemraadschap Hollands Noorderkwartier adviseert om wateroverlast te voorkomen en het water in de sloten schoon te houden. Op basis van de door de aanvrager/initiatiefnemer ingevoerde gegevens heeft het hoogheemraadschap een aantal opmerkingen. Daarnaast is er een aantal aspecten die het graag in de uitwerking van het plan verwerkt willen zien.

## Beleid Hoogheemraadschap Hollands Noorderkwartier

Hoogheemraadschap Hollands Noorderkwartier heeft samen met haar partners haar waterbeleid op lange termijn (Deltavisie) en op middellange termijn (Waterprogramma 2016-2021) opgesteld. In het Waterprogramma 2016-2021 zijn de programma's en beheerstaken van het hoogheemraadschap opgenomen met de programmering en uitvoering van het waterbeheer. Het programma is nodig om het beheersgebied klimaatbestendig te maken, toegespitst op de thema's waterveiligheid, wateroverlast, watertekort, schoon en gezond water en crisisbeheersing. Door het veranderende klimaat wordt het waterbeheer steeds complexer. Alleen door slim samen te werken is integraal en doelmatig waterbeheer mogelijk. Bij de ontwikkeling van het Waterprogramma is hieraan invulling gegeven door middel van een partnerproces en de ontwikkeling van gezamenlijke bouwstenen. Daarnaast beschikt het Hoogheemraadschap over een verordening: de Keur 2016. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

## Verharding en compenserende maatregelen

Uit de ingediende gegevens blijkt dat er geen of slechts in zeer beperkte mate sprake is van een toename van de verharding. Omdat dit een dermate klein gevolg heeft voor de waterhuishoudkundige situatie hoeven er geen compenserende maatregelen uitgevoerd te worden.

#### Beheer en onderhoud waterlopen

Alle werkzaamheden binnen een zone van 5 meter van de insteek van waterlopen zijn vergunningplichtig, omdat deze invloed kunnen hebben op de water aan- en afvoer, waterberging of het onderhoud. Voorkomen dient te worden dat waterlopen niet meer goed bereikbaar zijn voor zowel regulier als periodiek onderhoud (maaien en baggeren), omdat deze worden ingesloten door de nieuwe ontwikkeling/bebouwing. Dit geldt met name in het stedelijk gebied, waar het hoogheemraadschap de ambitie heeft om het onderhoud van gemeenten over te nemen. Indien er ter plaatse geen varend onderhoud wordt uitgevoerd, dient een obstakelvrije zone van tenminste 5 meter aangehouden te worden.

#### Waterkwaliteit en riolering

In het plan wordt een gescheiden riolering aangelegd, waarbij het hemelwater wordt afgekoppeld van de riolering. Dit komt overeen met de basisdoelstelling van het hoogheemraadschap om het 

hemelwater van nieuwe oppervlakken zoveel mogelijk te scheiden van het afvalwater. Voorwaarde is wel dat het hemelwater als schoon kan worden beschouwd. Bij voorkeur wordt afstromend hemelwater van verharde oppervlakken eerst voorgezuiverd door een berm, wadi of bodempassage. Uit de beoordeling van de aanvraag blijkt dat er binnen het plan geen sprake is van activiteiten die als gevolg kunnen hebben dat vervuild hemelwater naar het oppervlaktewater afstroomt. Het hemelwater kan dus als schoon worden beschouwd. Het is daarom niet doelmatig om het af te voeren naar de rioolwaterzuiveringsinrichting (RWZI). Het waterschap adviseert om met het oog op de waterkwaliteit het gebruik van uitloogbare materialen zoals koper, lood en zink zoveel mogelijk te voorkomen.

De initiatiefnemer van het plan is zelf verantwoordelijk voor de regeling, financiering en de realisatie van alle maatregelen die voortvloeien uit het plan. Voor wat betreft Water zijn er geen beperkingen voor de ontwikkeling en kan daarmee, voor wat betreft water worden uitgevoerd.

# **6 MILIEUPARAGRAAF**

In dit hoofdstuk wordt ingegaan op de verschillende milieu- en omgevingsaspecten. 

# **6.1 Geluid**

De Wet geluidhinder biedt geluidsgevoelige bestemmingen bescherming tegen geluidhinder van wegverkeerlawaai, spoorweglawaai en industrielawaai door middel van zonering. De kern van de wet is dat geluidsgevoelige objecten worden beschermd tegen geluidhinder uit de omgeving. In de Wgh worden woningen beschermd (artikel 1 Wgh):

# Schiphol

Het plangebied ligt nabij Schiphol. Uit bijlage 3 van het Luchthavenindelingsbesluit Schiphol (LIB) blijkt dat de gehele kern van Uitgeest (en daarmee het plangebied) buiten de zone van Schiphol ligt. De bouw van de nieuwe woningen wordt dan ook niet belemmerd door Schiphol. In de onderstaande figuur is de zone van Schiphol uit bijlage 3 van het LIB weergegeven: 

*figuur: plangebied ten opzichte van LIB Schiphol* 

Met de bouw van de drie woningen is de ontwikkeling van een geluidsgevoelige bestemming aan de orde. Uit het onderzoek van De Milieuadviseur (projectnummer 17016) van 7 april 2017 blijkt dat bij de drie nieuwe woningen de voorkeurkeursgrenswaarde van 48 dB uit de Wet geluidhinder wordt overschreden, door de geluidhinder afkomstig van de A9. Voor de realisatie van de drie woningen moeten een hogere grenswaarde worden verleend door de gemeente Uitgeest. De betekenis hiervan is dat er na het doorlopen van de procedure voor het verkrijgen van een hogere 

waarde voor geluid, gelijktijdig met de procedure voor het bestemmingsplan, geen belemmering is dat er voor de voorgenomen ontwikkeling in het plangebied. 

# **6.2 Bodem**

De kwaliteit van de bodem en het grondwater in het plangebied moeten in overeenstemming zijn met het beoogde gebruik. Dit is geregeld in de Wet Bodembescherming (Wbb). De Wet bodembescherming stelt regels teneinde de bodem te beschermen, in het bijzonder ter voorkoming van bodemverontreiniging en sanering van ontstane verontreiniging. De bodemkwaliteit kan namelijk van invloed zijn op de beoogde functie van het plangebied. 

Ter plaatse van de locatie is een verkennend bodemonderzoek uitgevoerd. Hierbij is ter plaatse van √©√©n boring een sterk verhoogd gehalte aan lood aangetoond in de ondergrond. De verontreiniging met lood is horizontaal en verticaal afgeperkt middels een nader bodemonderzoek. Uit het nader onderzoek blijkt dat de omvang van de sterke verontreiniging beperkt is, en minder bedraagt dan 25 m3 .Er is geen sprake van een geval van ernstige bodemverontreiniging. Op grond van de Wet bodembescherming is er geen saneringsnoodzaak. Er hoeft niet nog een nader bodemonderzoek te worden uitgevoerd zoals de tekst in de toelichting suggereert.

De milieuhygi√´nische bodemkwaliteit van de locatie vormt thans geen belemmering voor de bestemmingsplanprocedure. 

# **6.3 Luchtkwaliteit**

Op 15 november 2007 is de Wet Luchtkwaliteit in werking getreden. De Wet Luchtkwaliteit maakt onderdeel uit van de Wet Milieubeheer. Met de Wet Luchtkwaliteit en bijbehorende bepalingen en hulpmiddelen, wil de overheid zowel de verbetering van de luchtkwaliteit bewerkstelligen als ook de gewenste ontwikkelingen in ruimtelijke ordening doorgang laten vinden. De kern van de Wet Luchtkwaliteit bestaat uit de (Europese) luchtkwaliteitseisen. Verder bevat zij basisverplichtingen op grond van de richtlijnen, namelijk: plannen, maatregelen, het beoordelen van luchtkwaliteit, verslaglegging en rapportage. Indien mensen met regelmaat luchtverontreinigende stoffen inademen, kan dit leiden tot effecten op de lichamelijke gezondheid. Daarom wordt bij ruimtelijke planvorming rekening gehouden met de effecten van de plannen op de luchtkwaliteit en de luchtkwaliteit ter plaatse.

Titel 5.2 van de Wet luchtkwaliteit, het Besluit niet in betekenende mate en het Besluit gevoelige bestemmingen (luchtkwaliteitseisen) stellen grenzen aan de concentraties van luchtverontreinigende stoffen. De meest kritische stoffen ten gevolge van het verkeer zijn stikstofdioxide en fijn stof. De grenzen voor deze stoffen zijn opgenomen in onderstaande tabel.

| stof            | jaargemiddelde | uurgemiddelde | 24-uursgemiddelde | Opmerkingen                        |
|-----------------|----------------|---------------|-------------------|------------------------------------|
|                 |                |               |                   |                                    |
| Stikstofdioxide | 40	¬µg/m3       | 200	¬µg/m3     | n.v.t.            | Uurgemiddelde	mag	18x	per	jaar     |
| (NO2)           |                |               |                   | worden	overschreden                |
|                 |                |               |                   |                                    |
| Fijn	stof       | 40	¬µg/m3       | n.v.t.        | 50	¬µg/m3          | 24-uursgemiddelde	mag	35x	per	jaar |
| (PM10)          |                |               |                   | worden	overschreden                |
|                 |                |               |                   |                                    |
| Fijn	stof       | 25	¬µg/m3       | n.v.t.        | n.v.t.            |                                    |
| (PM2,5)         |                |               |                   |                                    |

## *Tabel : Grenswaarden Wet luchtkwaliteit.*

Het plangebied beslaat een gebied. De luchtkwaliteit ter plaatse van het plangebied is aan hand van de NSL-monitoringstool 2015 (www.nsl-monitoring.nl), die bij het Nationaal 

Samenwerkingsprogramma Luchtkwaliteit hoort, inzichtelijk gemaakt. 

Onderstaande afbeelding geeft een indruk van de luchtkwaliteit langs de drukke wegen (intensiteit meer dan 10.000 mvt/etmaal) in en rond het gebied, voor het jaar 2015.

*figuur: Nsl monitoringstool maatgevende wegen voor NO2; de rode pijl wijst het plangebied aan*

Uit bovenstaande figuur blijkt dat in 2015 de jaargemiddelde concentraties stikstofdioxide en fijn stof (Pm10) direct langs de maatgevende wegen onder de 35 ug/m¬≥ liggen en daarmee ruimschoots onder de wettelijke grenswaarde van 40 ug/m¬≥. Voor PM2,5 geldt dat de concentraties onder de 20 ug/m¬≥ liggen en daarmee onder de wettelijke waarde van 25 ug/m¬≥. Omdat in de huidige situatie aan de grenswaarden wordt voldaan, zal dit ook in de toekomstige situatie het geval zijn. De concentraties zullen de komende jaren namelijk afnemen. Deze situatie doet zich ook voor fijnstof.

Middels dit bestemmingsplan wordt de bouw van drie woningen mogelijk op een bestemming waarop nu bijgebouwen bij een bestaande woning mogen worden gebouwd. Deze ontwikkelingsruimte (het vaststellen van de bestemming Wonen) in het bestemmingsplan kan leiden tot een toename van de concentraties luchtverontreinigende stoffen. De nieuwe functie kan namelijk een grotere verkeersaantrekkende werking hebben.

Zoals voorgaand bepaald liggen de concentraties luchtverontreinigende stoffen ruim onder de wettelijke grenswaarden. Een toename van de concentraties luchtverontreinigende stoffen als gevolg van de ontwikkelingsruimte in het bestemmingsplan leidt dan ook in geen geval tot een overschrijding van grenswaarden.

Van belang bij de toetsing aan grenswaarden voor luchtkwaliteit is of een project wel of niet 'in betekenende mate' bijdraagt aan de verslechtering van de luchtkwaliteit. Hierbij zijn in de ruimtelijke ordeningspraktijk langs wegen vooral de grenswaarden voor stikstofdioxide en fijnstof van belang. Als een project 'niet in betekenende mate' bijdraagt aan de luchtverontreiniging kan dit project zonder toetsing aan de grenswaarden voor luchtkwaliteit worden uitgevoerd. In de algemene maatregel van bestuur 'Niet in betekenende mate' (Besluit NIBM) en de ministeri√´le regeling NIBM (Regeling NIBM) zijn de uitvoeringsregels vastgelegd die betrekking hebben op het begrip NIBM. Per 1 augustus 2009 geldt als NIBM 3% van de grenswaarde. In de Regeling NIBM is een lijst met categorie√´n van gevallen (inrichtingen, kantoor- en woningbouwlocaties) opgenomen die 'niet in 

betekenende mate' bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. 

Voor de berekening via de NIBMtool is bij een maximale bezetting en welke bestaat uit bewoners, maximaal moet worden uitgegaan van een toename van 14 voertuigbewegingen per dag. 

| Extra verkeer als gevolg van het plan                          |                       |  |  |  |  |  |
|----------------------------------------------------------------|-----------------------|--|--|--|--|--|
| Extra voertuigbewegingen (weekdaggemiddelde)                   | 14                    |  |  |  |  |  |
| Aandeel vrachtverkeer                                          | 0.0%                  |  |  |  |  |  |
| Maximale bijdrage extra verkeer                                | NO2 in ¬µg/m¬≥/<br>0.01 |  |  |  |  |  |
| PM40 in ¬µg/m¬≥                                                  | 0.00                  |  |  |  |  |  |
| Grens voor "Niet In Betekenende Mate" in ¬µg/m¬≥                 | 1.2                   |  |  |  |  |  |
| Conclusie                                                      |                       |  |  |  |  |  |
| De bijdrage van het extra verkeer is niet in betekenende mate; |                       |  |  |  |  |  |
| geen nader onderzoek nodig                                     |                       |  |  |  |  |  |

## *figuur: bijdrage van de ontwikkeling op de luchtkwaliteit*

De voorgenomen ontwikkeling is voor wat betreft luchtkwaliteit positief en draagt dan ook 'niet in betekenende mate' bij aan de verslechtering van de luchtkwaliteit.

## **6.4 Geur**

In de omgeving van het plangebied ligt planologisch beschouwd geen agrarisch bedrijf of andere activiteiten die gevolgen kunnen hebben voor het aspect geur. Het onderwerp geur vormt geen belemmering voor de ontwikkeling.

## **6.5 Externe veiligheid**

Externe veiligheid is een beleidsveld dat is gericht op het beheersen van risico`s die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Er moet worden voldaan aan strikte risicogrenzen. E√©n en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer van gevaarlijke stoffen per weg, spoor en water en het transport van gevaarlijke stoffen via buisleidingen. De risico's worden uitgedrukt in twee risicomaten; het plaatsgebonden risico en het groepsrisico. 

Op de diverse aspecten van externe veiligheid is afzonderlijke wetgeving van toepassing. Voor de beoordeling van een ruimtelijk project moet voor externe veiligheid worden vastgesteld of dit project is gelegen binnen het invloedsgebied van een inrichting die valt onder het Besluit externe veiligheid inrichtingen (Bevi). Daarnaast wordt gekeken of het project ligt binnen het invloedsgebied van de transportroute (weg, spoor, water of buisleiding) waarover gevaarlijke stoffen (o.a. LPG en benzine) worden vervoerd.

*Figuur: Uitsnede risicokaart Uitgeest e.o. (www.risicokaart.nl) met + op het plangebied*

Binnen een afstand met 1 kilometer zijn geen inrichtingen aanwezig. Deze afstand is zodanig dat er geen belemmering voor de voorgenomen ontwikkeling vanuit gaat. 

Op een afstand van circa 1.000 meter meter liggen meerdere aardgastransportleiding van de Gasunie. De afstand is zodanig dat deze buisleidingen geen risico vormt voor de ontwikkeling van het project. 

Door of nabij het plangebied loopt geen vastgestelde route voor vervoer van gevaarlijke stoffen. Aangezien op of nabij het plangebied geen bedrijven met opslag van gevaarlijke stoffen (in tanks) zijn gelegen, zal het vervoer van gevaarlijke stoffen in tankwagens over gemeentelijke wegen langs of door het plangebied er niet zijn. 

Er zijn in de directe omgeving geen hoogspanningslijnen aanwezig waarvan de indicatieve magneetveldzones tot het plangebied reiken. Uit de gegeven van www.antenneregister.nl blijkt bovendien dat in de omgeving van het plangebied geen zendmasten aanwezig zijn die overschrijdingen van de geldende blootstellingslimieten voor elektrische en magnetisch veldsterkten veroorzaken. 

Op basis van wat hiervoor is gesteld, kan worden vastgesteld dat het plangebied niet onder invloed staat van zogeheten veiligheidsafstanden. Er is binnen een straal van 500 meter om het plangebied verder geen BEVI bedrijf aanwezig. Nabij en door het plangebied worden er geen gevaarlijke stoffen via de weg, spoor of water getransporteerd. Voor het plangebied gelden hiermee geen beperkingen voor de verandering. 

# **6.6 Milieuzonering**

Het aspect bedrijven en milieuzonering gaat in op de invloed die bedrijven kunnen hebben op hun omgeving. Deze invloed is afhankelijk van de afstand tussen een gevoelige bestemming en de bedrijvigheid. Milieugevoelige bestemmingen zijn gebouwen en terreinen die naar hun aard bestemd zijn voor het verblijf van personen gedurende de dag of nacht of een gedeelte daarvan. Een woonbestemming is daarvan een voorbeeld. 

Bij een ruimtelijke ontwikkeling kan sprake zijn van al aanwezige bedrijvigheid en van nieuwe bedrijvigheid. Milieuzonering zorgt ervoor dat nieuwe bedrijven een juiste plek in de nabijheid van de gevoelige functie krijgen en dat de (nieuwe) gevoelige functie op een verantwoorde afstand van bedrijven komen te staan. Doel hiervan is het waarborgen van de veiligheid en het garanderen van de continu√Øteit van de bedrijven als ook een goed klimaat voor de gevoelige functie. Milieuzonering beperkt zich tot milieuaspecten met een ruimtelijke dimensie zoals: geluid, geur, gevaar en stof. De mate waarin de milieuaspecten gelden en waaraan de milieucontour wordt vastgesteld, is voor elk type bedrijvigheid verschillend.

*figuur: ligging bedrijven t.o.v. plangebied*

Op ongeveer 65 meter van de planlocatie bevinden zich functies 'detailhandel' (locatie I). Hier mag ook horeca tot en met categorie 1a worden gevestigd. In de toelichting op bestemmingsplan "Wonen Noord en Centrum" is dit als volgt toegelicht:

'*lichte horeca*': Bedrijven die, gelet op hun activiteiten en de aard van de omgeving, overwegend overdag en 's avonds zijn geopend en in hoofdzaak etenswaren en maaltijden verstrekken. Zij veroorzaken hierdoor slechts beperkte hinder voor omwonenden: restaurants, cafetaria's, ijssalons en dergelijke. Het gaat daarbij dus om bedrijven die uit een oogpunt van hinder vooral in rustige woongebieden niet wenselijk zijn. In gemengde gebieden en weinig gevoelige gebieden vindt mede in relatie tot de verkeersontsluiting een nadere afweging plaats;

In deze categorie zijn de volgende subcategorie√´n onderscheiden:

qua exploitatie aan detailhandelsfunctie verwante horeca die in de praktijk nauwelijks van de eigenlijke detailhandel kunnen worden onderscheiden zoals ijssalons, cafetaria's, snackbars en dergelijke; met name in centrumgebieden kan het in verband met ruimtelijk-functionele aspecten gewenst zijn deze groep als afzonderlijke categorie te beschouwen;

Volgens de VNG handleiding geldt voor deze functies (SBI-2008 code 561.0) een richtafstand van 10 meter. Aan deze richtafstand wordt voldaan.

Op ongeveer 25 meter van de planlocatie bevindt zich de functie 'kantoor' (locatie II). Voor deze functie (SBI-2008 code 63, 69tm71, 73, 74, 77, 78, 80tm82) geldt een richtafstand van 10 meter. Aan deze richtafstand wordt voldaan.

Op ongeveer 60 meter van de planlocatie bevindt zich de functie 'detailhandel' (locatie III). Voor deze functie (SBI-2008 code 47) geldt een richtafstand van 10 meter. Aan deze richtafstand wordt voldaan.

Op ongeveer 95 meter van de planlocatie bevindt zich de functie 'bedrijf' (locatie IV). Volgens de toelichting op Bestemmingsplan "Wonen Noord en Centrum" mogen op deze locatie de volgende bedrijfsactiviteiten plaatsvinden:

## *Categorie B1*

*Bedrijfsactiviteiten die direct naast of beneden woningen/andere gevoelige functies in een daarvoor omschreven gebied met functiemenging zijn toegestaan (Dit betreffen bedrijven die in de 'VoorbeeldStaat van Bedrijfsactiviteiten voor bedrijventerreinen' uit de VNGuitgave voor alle milieuaspecten een richtafstand van maximaal 30 m hebben ten opzichte van een rustige woonwijk en voor het aspect gevaar zelfs een richtafstand van 10 m. Dergelijke bedrijven worden in de bestemmingsplanpraktijk, ook onder de oude VNGuitgave Bedrijven en milieuzonering (2001), direct naast woningen in een gemengd gebied toegestaan). De activiteiten zijn zodanig weinig milieubelastend dat de eisen uit het Bouwbesluit toereikend zijn.*

Hiervoor geldt in beginsel dus een richtafstand van 30 meter. Aan deze richtafstand wordt voldaan. Geconcludeerd wordt dat de planlocatie geen ruimtelijke belemmering vormt voor de aanwezige bedrijven en dat deze bedrijven de gevoelige bestemming van de planlocatie niet hinderen.

# **6.7 Milieueffectrapportage**

In bijlage C en D van het Besluit m.e.r. is aangegeven welke activiteiten in het kader van een bestemmingsplan planmer-plichtig, projectmer-plichtig of mer-beoordelingsplichtig zijn. Voor deze activiteiten zijn in het Besluit m.e.r. drempelwaarden opgenomen. Daarnaast dient het bevoegd gezag bij de betreffende activiteiten die niet aan de bijbehorende drempelwaarden voldoen, na te gaan of sprake kan zijn van belangrijke nadelige gevolgen voor het milieu, gelet op de omstandigheden als bedoeld in bijlage III van de EEG-richtlijn milieueffectbeoordeling. Deze omstandigheden betreffen: de kenmerken van de projecten; de plaats van de projecten; de kenmerken van de potenti√´le effecten. Gelet op de kenmerken van het project (zoals het kleinschalige karakter in vergelijking met de plandrempels uit het Besluit m.e.r.), de plaats van het project en de kenmerken van de potenti√´le effecten, zullen geen belangrijke negatieve milieugevolgen optreden. Dit blijkt ook uit de onderzoeken aan de verschillende milieuaspecten zoals deze in de voorliggende paragrafen zijn opgenomen. Voor het projectbesluit is dan ook geen merprocedure of mer-beoordelingsprocedure noodzakelijk conform het Besluit m.e.r.

# **6.8 Kabels en leidingen**

In Nederland ligt ruim 1,7 miljoen kilometer aan telefoonlijnen en leidingen voor water, elektriciteit, gas en olie onder de grond. De overheid heeft regels gemaakt om schade aan kabels en leidingen bij graafwerkzaamheden te verminderen. Ook heeft de overheid veiligheidszones opgesteld rondom buisleidingen met gevaarlijke stoffen. Binnen deze zones mogen bijvoorbeeld geen woningen worden gebouwd. Het plangebied ligt niet binnen een zone waarin kabels en of leidingen zijn gelegen waarmee in het kader van het bestemmingsplan rekening moet worden gehouden. 

# **6.9 Duurzaam bouwen**

#### Gemeentelijk beleid voor duurzaam bouwen

De gemeenteraad van Uitgeest heeft op 31 mei 2017 besloten om een Omgevingsvisie uit te werken voor de periode 2015-2030 'Omgevingsvisie Uitgeest 2030, mooi, gezond, duurzaam'. In dit advies wordt aangesloten bij de toekomstige Omgevingsvisie. 

#### Klimaatakkoord Parijs

Op 4 juli 2017 heeft Nederland formeel ingestemd met het Klimaatakkoord van Parijs. De gemiddelde mondiale temperatuurstijging moet behoorlijk onder ('well below') 2¬∞C blijven, met inspanningen om de stijging verder te beperken tot 1,5¬∞C. Het akkoord omvat een fundamentele modernisering van de Europese economie. Deze moet koolstofarm, energie- en grondstoffeneffici√´nt worden. In de tweede helft van de 21e eeuw moet er een evenwicht zijn tussen alle uitstoot van broeikasgassen en het vermogen van de natuur om ze te absorberen. 

Nederland committeert zich aan de Europese inbreng om in 2030 de CO2 emissies met 40% te reduceren en in 2050 met 80 tot 95% ten opzichte van 1990. De SER heeft de Klimaatakkoorddoelstelling van de EU overgenomen in het Energieakkoord. Hiermee zijn de doelen van het Energieakkoord verscherpt. 

#### Energieakkoord

In 2013 is het Energieakkoord voor duurzame groei gesloten. In het nationaal energieakkoord voor duurzame groei is afgesproken dat de energievoorziening in 2050 geheel klimaatneutraal is. Voor de gebouwde omgeving betekent dat geen aardgas meer gebruikt mag worden voor het verwarmen van gebouwen: de warmtetransitie (Energierapport van het ministerie van Economische Zaken). Dat betekend dus dat er geen nieuwe aardgasleidingen meer aangelegd moeten worden naar nieuwbouw. 

#### Aardgasvrij bouwen

Vanaf 1 januari 2021 moeten alle nieuwe gebouwen volgens het nieuwe bouwbesluit Bijna Energie Neutrale Gebouwen (BENG) zijn. De eerste stap hierin is dat de overheid de wettelijke verplichting om nieuwbouwwoningen aan te sluiten op het gasnet laten vervallen vanaf 2018. Daarmee is in 2021 een substantieel deel van de jaarlijkse nieuwbouw en de woningvoorraad aardgasvrij.

De gemeente Uitgeest wil vooruitlopen op de ontwikkelingen op het gebied van energieneutraal (met ingang van 2021) en aardgasvrij bouwen en zo een bijdrage leveren aan de opgave om in 2050 energieneutraal en aardgasvrij te zijn. 

## Duurzaamheid inzichtelijk maken

Een instrument om duurzaam bouwen ten tijde van de aanvraag voor 'de activiteit bouw' inzichtelijk en meetbaar te maken is GPR-gebouw. Dit instrument geeft rapportcijfers voor een bouwplan. Voor een hoger niveau van duurzaam bouwen is het mogelijk om de ambitie te verhogen naar minimaal 9 voor het thema 'energie' (richting BENG, "Bijna Energie Neutrale Gebouwen"). 

## Gemaakte keuzes in het licht van het beleid

Uiteindelijk zal een in te dienen verzoek om vergunning voor de activiteit bouw moeten voldoen aan de eisen die het Bouwbesluit stelt. Initiatiefnemers hebben zich in het kader van duurzaamheid in het kader van voorliggend bestemmingsplan toegelegd op een optimale orientatie van de woningen zodat de daken kunnen worden gebruikt voor het opwekken van zonne-energie. 

In het ontwerp van de woning is in verband met zonwarmte en lichtinval rekening gehouden met grote raampartijen op zuiden en oosten en niet op het noorden.

Van technische aard in het ontwerp van de woningen zijn: -toepassen warmtepomp en balansventilatie met bypass warmtewisselaar -toepassen van (led) verlichting -gebruik van energiezuinige apparatuur -hoogwaardige isolatie PIR 12 cm of gelijkwaardig in spouw -20 cm rockwool in doorcassettes Rc5,3 op dak -vloer/kruipruimte Havebo 36cm polystyreen schuim Rc 6,5

-drainage onder het gehele huis

## **6.10 Verkeer en parkeren**

Het plangebied staat middels een eigen ontsluitingsweg in verbinding met Westergeest. De situatie rondom de aansluiting is voldoende overzichtelijk. Dit zorgt ervoor dat er op een veilige manier van en naar het plangebied kan worden gereden. 

Het plan voorziet in tenminste 2 parkeerplekken per woning. Hiermee wordt voorzien in voldoende parkeervoorzieningen. 

Het aantal autoverkeersbeweging in de directe omgeving zal met de komst van 3 woningen in zeer geringe mate toenemen. In de maximale situatie zal in geval van tweeverdieners in alle drie de woning sprake zijn van twee voertuigen per woning waarmee per dag 2x2 maal van de woning en naar het werk en andersom worden gereden. Daarbij zal er 1 keer per dag een niet-woon-werk gerelateerde voertuigbeweging wordt gemaakt. Hierbij moet worden gedacht aan vervoer naar een detailhandelsvoorziening, naar bekenden en/of naar een sportactiviteit. Dit levert op een doordeweekse dag 6 voertuigbewegingen per woning op. In totaal zal er maximaal sprake zijn van 18 voertuigbewegingen van en naar Westergeest. Hieruit zijn geen problemen met betrekking tot de verkeersafwikkeling op Westergeest te verwachten. 

## **6.11 Conclusie beoordeling milieu- en omgevingsaspecten**

De conclusie uit de beoordeling van milieu- en omgevingsaspecten voor medewerking aan de bestemmingsplanherziening voor Westergeest 61 is dat deze niet in strijd is met een goede ruimtelijke ordening. De gevraagde ontwikkeling kan hiermee plaatsvinden. 

# **7 JURIDISCHE OPZET**

# **7.1 Inleiding**

Dit bestemmingsplan betreft een herziening van het bestemmingsplan 'Noord en Centrum' van de gemeente Uitgeest voor de locatie achter Westergeest 61 in Uitgeest. Het juridische deel bestaat uit de planregels en de verbeelding. Doel van een bestemmingsplan is een planologische regeling te geven voor een gebied. Naast het bestemmingsplan gelden echter nog vele andere wettelijke regelingen voor dat gebied. Deze wettelijke regelingen hebben veelal een geheel ander doel dan het bestemmingsplan. Dit betekent dat deze wetgeving n√°√°st het bestemmingsplan van toepassing blijft. Het bestemmingsplan laat deze wettelijke regelingen derhalve onverlet.

# **7.2 Het bestemmingsplan als juridisch instrument**

Op grond van de Wro moeten bestemmingsplannen ook digitaal beschikbaar zijn. Met ingang van 1 juli 2009 dienen bestemmingsplannen volledig te voldoen aan een aantal standaardeisen die zijn opgenomen in de ministeri√´le Regeling standaarden ruimtelijke ordening. Voor bestemmingsplannen geldt de Standaard Vergelijkbare BestemmingsPlannen (SVBP2012). Hierin zijn regels opgenomen voor de technische uitvoering, kaarten, legenda, bestemmingen, planregels etc. Er wordt dan ook niet meer gesproken van voorschriften, maar van planregels. Het onderhavige bestemmingsplan is uitgevoerd conform deze standaard. In artikel 7.2 van de Wro is een algemeen gebruiksverbod opgenomen dat dus van rechtswege geldt.

Het bestemmingsplan bestaat uit een verbeelding, regels en een toelichting. Op de verbeelding is aangegeven welke bestemmingen in het plan voorkomen en waarop zij betrekking hebben. De regels geven aan wat de doeleinden zijn van elke bestemming. In aansluiting hierop bevatten de regels bepalingen met betrekking tot de toegelaten bebouwing. Dit alles gerelateerd aan de desbetreffende bestemming. De regels en de plankaart vormen samen het deel van het bestemmingsplan dat voor eenieder bindend is. De toelichting is niet bindend, maar heeft wel een belangrijke functie voor de onderbouwing van het bestemmingsplan en voor de uitleg van bestemmingen en regels.

## **7.3 Bestemmingen**

## **Wonen**

De woongebieden zijn voorzien van de bestemming Wonen. De basis voor de regeling van de woonfunctie wordt gevormd door een regeling bestaande uit bouwvlakken.

## *Bouwvlakken hoofdgebouwen*

Bij de opstelling van het bestemmingsplan is voor alle woningen bepaald waar in de huidige situatie het hoofdgebouw (de woning zelf) staat. Deze situatie is het uitgangspunt. Rekening houdend met karakteristieke voorgevelverspringingen en rooilijnen, zijn op de bestemmingsplankaart bouwvlakken opgenomen waarmee de plaats van hoofdgebouwen juridisch is vastgelegd. Per hoofdgebouw is de maximale bouwhoogte opgenomen. 

#### *Bijbehorende bouwwerken*

De gronden achter en deels naast het hoofdgebouw c.q. de woning zijn te gebruiken voor uitbreiding van het hoofdgebouw of voor de bouw van bijbehorende bouwwerken. De regeling zoals opgenomen in de bestemming Wonen bevat bepalingen met betrekking tot oppervlakte en hoogte van deze bebouwing. Deze regeling sluit aan op het huidige beleid van de gemeente Uitgeest.

De bijbehorende bouwwerken mogen in totaal niet meer dan 50% van achtererf bedragen tot een maximum van 50 m¬≤. Bij grotere kavels gelden oplopend grotere maxima.

In het bestemmingsplan worden op deze manier voor de verschillende erven voldoende bouwmogelijkheden geboden, terwijl de ruimtelijke kwaliteit niet onevenredig wordt aangetast. *Aan-huis-gebonden beroepen*

Aan-huis-gebonden beroepen zijn, bij direct recht, als ondergeschikte functie bij de hoofdfunctie wonen toegestaan. Onder aan-huis-gebonden beroepen en kleinschalige bedrijfsmatige activiteiten wordt verstaan een dienstverlenend beroep of activiteiten voor zover sprake is van een inrichting type A.

Deze mogen alleen uitgevoerd worden zolang de omvang niet meer dan 25% van de gezamenlijke vloeroppervlakte van de bebouwing bedraagt. Dit geldt tot een maximum van 40 m¬≤ per woning. Daarnaast mogen er geen verbouwingen worden gedaan ten behoeve van het bedrijf waardoor afbreuk wordt gedaan aan de woonomgeving, dan wel de woonfunctie. Hieronder valt ook het aanbrengen van storende commerci√´le reclameobjecten. De activiteit dient te worden uitgevoerd door de bewoner, verhuur van de ruimte is niet toegestaan. Daarnaast mogen de werkzaamheden niet tot overlast leiden voor de omwonenden en mogen er geen detailhandelsactiviteiten plaatsvinden.

#### **Waarde - Archeologie**

In het plangebied geldt een kans op archeologische sporen. Om deze waarde te waarborgen, is een bestemming 'Waarde - Archeologie' opgenomen voor delen van het plangebied. De bestemming Waarde - Archeologie fungeert als dubbelbestemming. Bouwwerken op gronden met samenvallende bestemmingen kunnen weliswaar worden gerealiseerd, maar dan met inachtneming van de in de planregels opgenomen voorwaarden. Daarvoor zijn regels opgenomen om bij een omgevingsvergunning af te wijken. Is er blijkens onderzoek geen sprake van archeologische waarden, dan kunnen de werken en bouwwerken met afwijking worden gerealiseerd. In het kader van de bescherming van de archeologische waarden is voor een aantal werken, niet zijnde bouwwerken, en werkzaamheden een aanlegverbod opgenomen.

Archeologische waarden kunnen ook worden bedreigd door grondwerkzaamheden die samengaan met de aanleg. Bouwen ten behoeve van samenvallende bestemmingen is bij een omgevingsvergunning alleen toegestaan voor zover de archeologische waarden niet worden geschaad. Genoemde werken en werkzaamheden zijn zonder omgevingsvergunning niet toegestaan.

# **8 UITVOERBAARHEID**

In dit hoofdstuk wordt ingegaan op de maatschappelijke en economische uitvoerbaarheid.

# **8.1 Economische uitvoerbaarheid**

Het project betreft een particulier initiatief. Voor de activiteiten die worden uitgevoerd geldt dat de initiatiefnemer zelf verantwoordelijk is voor de financiering van deze ontwikkelingen. Met hem zal een planschadeverhaalsovereenkomst worden gesloten. In die zin is de financi√´le uitvoerbaarheid gewaarborgd en loopt de gemeente Uitgeest geen financieel risico. 

# **8.2 Maatschappelijke uitvoerbaarheid**

Initiatiefnemers hebben hun bouwwens als weergegeven in dit bestemmingsplan besproken met de direct aanwonenden. De ontwikkeling wordt door hen breed positief ontvangen. Verder zijn eerste afspraken gemaakt over voorwaarden waarin betrokkenen elkaar tegemoetkomen in de private sfeer. 

Het ontwerp van het bestemmingsplan heeft voor een periode van 6 weken ter inzage gelegen. In deze periode zijn zienswijzen ingediend. Deze hebben geleid tot aanvullingen die zijn benoemd in de zienswijzennota en welke zijn verwerkt in voorliggend plan. De gemeenteraad heeft het plan vervolgens vastgesteld. Nadat dit besluit voor 6 weken ter inzage heeft gelegen, kan, tenzij er beroep aanhangig is gemaakt, een omgevingsvergunning voor de activiteit bouw worden verleend.

# **Bijlagen**

- 1. Akoestisch onderzoek
- 2. Verkennend Bodemonderzoek Rauwmaat
- 3. Nader Bodemonderzoek Rauwmaat
- 4. Quickscan Flora en Fauna
- 5. Watertoets
- 6. Aeriusberekening