xml version\="1\.0" encoding\="UTF\-8"?

St.\-Jacobiparochie \- Rondom de Geert Veenhuizenstraat: Toelichting

direct naar inhoud van Toelichting

St.\-Jacobiparochie \- Rondom de Geert Veenhuizenstraat

=======================================================

Toelichting

-----------

| Plan: | St.\-Jacobiparochie \- Rondom de Geert Veenhuizenstraat |

| --- | --- |

| Status: | vastgesteld |

| Plantype: | bestemmingsplan |

| IMRO\-idn: | NL.IMRO.1949\.BPStjGVeenhstr\-VAS1 |

* Toelichting

* Bijlagen toelichting

* Vaststellingsbesluit

* Regels

* Bijlagen regels

* Begin

* Vorige

* Volgende

* Omhoog

Toelichting

-----------

* Hoofdstuk 1 Inleiding

+ 1\.1 Aanleiding

+ 1\.2 Ligging plangebied

+ 1\.3 Planologische regeling

+ 1\.4 Leeswijzer

* Hoofdstuk 2 Planbeschrijving

+ 2\.1 De bestaande situatie

+ 2\.2 Voorgenomen situatie

* Hoofdstuk 3 Beleidskader

+ 3\.1 Rijksbeleid

+ 3\.2 Provinciaal beleid

+ 3\.3 Gemeentelijk beleid

* Hoofdstuk 4 Milieu\- en omgevingsaspecten

+ 4\.1 Algemeen

+ 4\.2 Bedrijven en milieuzonering

+ 4\.3 Ecologie

+ 4\.4 Bodem

+ 4\.5 Geluid

+ 4\.6 Water

+ 4\.7 Luchtkwaliteit

+ 4\.8 Archeologie

+ 4\.9 Cultuurhistorie

+ 4\.10 Externe veiligheid

+ 4\.11 Kabels en leidingen

+ 4\.12 Mer\-beoordeling

* Hoofdstuk 5 Juridische toelichting

+ 5\.1 Het juridisch systeem

+ 5\.2 Toelichting op de bestemmingen

* Hoofdstuk 6 Uitvoerbaarheid

+ 6\.1 Maatschappelijke uitvoerbaarheid

+ 6\.2 Economische uitvoerbaarheid

### Hoofdstuk 1 Inleiding

#### 1\.1 Aanleiding

In St.\-Jacobiparochie zijn de 14 woningen aan de Geert Veenhuizenstraat 10 tot en met 36 verouderd en zullen worden gesloopt. Op deze locatie zullen 10 nieuwe woningen worden gebouwd, waarvan 6 twee\-onder\-een\-kapwoningen in de sociale huursector en 4 particuliere vrijstaande en/of twee\-onder\-een\-kapwoningen. In het geldende bestemmingsplan heeft deze locatie reeds een woonbestemming, waarbij de bouwmogelijkheden zijn afgestemd op de huidige situatie. Het gebied ten zuiden van deze ontwikkeling heeft bestemming 'Woongebied', maar zal worden gewijzigd in de bestemming 'Groen'. Deze opzet is in samenspraak met Plaatselijk Belang St.\-Jacobiparochie tot stand gekomen. De beoogde ontwikkeling van de woningen in dit gebied krijgt namelijk geen gestalte. Daarom worden met dit bestemmingsplan in totaal 32 woningen 'wegbestemd'. In overleg met een van de eigenaren van deze gronden is afgesproken om in ruil hiervoor in totaal 31 nieuwe woningen te kunnen ontwikkelen in Dronryp, met het project 'Dronryp \- FÃ»gellan Puoldyk, fase III'. Hiervoor wordt een apart bestemmingsplan opgesteld. Met de andere eigenaar van de gronden is een zelfde afspraak gemaakt om in ruil hiervoor nieuwe woningen te ontwikkelen op een andere locatie in de gemeente Waadhoeke. Die plannen worden met een apart bestemmingsplan geregeld.

Om de ontwikkeling juridisch\-planologisch toch te kunnen regelen is het opstellen van een nieuw bestemmingsplan noodzakelijk. Daarbij hoort een onderbouwing van een goede ruimtelijke ordening. Het voorliggende plan voorziet hierin.

#### 1\.2 Ligging plangebied

Het plangebied ligt midden in de kern St.\-Jacobiparochie. De ligging van het plangebied is weergegeven in figuur 1\.1\.

![afbeelding "i_NL.IMRO.1949.BPStjGVeenhstr-VAS1_0001.png"](i_NL.IMRO.1949.BPStjGVeenhstr-VAS1_0001.png)

*Figuur 1\.1 Ligging van het plangebied*

#### 1\.3 Planologische regeling

Het plangebied is momenteel geregeld in het bestemmingsplan St.\-Jacobiparochie, dat is vastgesteld op 13 september 2012 door de voormalige gemeente Het Bildt (tegenwoordig gemeente Waadhoeke). Een uitsnede van het bestemmingsplan ter plaatse van het plangebied is weergegeven in figuur 1\.2\.

![afbeelding "i_NL.IMRO.1949.BPStjGVeenhstr-VAS1_0002.png"](i_NL.IMRO.1949.BPStjGVeenhstr-VAS1_0002.png)

*Figuur 1\.2 Uitsnede geldende bestemmingsplan St. Jacobiparochie*

In het geldende bestemmingsplan is van het plangebied het gedeelte met de huidige woningen bestemd als 'Wonen \- 2 '. Binnen de bestemming 'Wonen \- 2' zijn de gronden bestemd voor woonhuizen, al dan niet in combinatie met een ruimte voor een aan\-huis\-verbonden beroep. De woonhuizen mogen alleen binnen een bouwvlak worden gebouwd. Bij deze woningen is de bestemming 'Tuin' opgenomen. Binnen de bestemming 'Tuin' zijn de gronden bestemd voor tuinen, behorende bij de op de aangrenzende gronden gelegen woonhuizen. In het plangebied is een gebiedsaanduiding 'wro\-zone\-wijzigingsgebied 1' opgenomen. In dit gebied kunnen burgemeester en wethouders het plan wijzigen in die zin dat de bestemmingen 'Wonen \- 1', 'Tuin', en/of 'Groen' worden gewijzigd in de bestemming 'Woongebied'. Het grootste gedeelte van het plangebied heeft de bestemming 'Woongebied'. De voor 'Woongebied' aangewezen gronden zijn bestemd voor woonhuizen, al dan niet in combinatie met ruimte voor een aan\-huis\-verbonden beroep.

De voorgenomen ontwikkeling is niet mogelijk binnen het geldende bestemmingsplan.

#### 1\.4 Leeswijzer

Na deze inleiding, wordt in hoofdstuk 2 ingegaan op de huidige situatie en het voorgenomen plan. Dit wordt in de hoofdstukken 3 en 4 getoetst aan het beleid en de milieu\- en omgevingsaspecten. Hoofdstuk 5 geeft een uitleg aan de juridische regeling van het bestemmingsplan, hoofdstuk 6 gaat tenslotte in op de economische en maatschappelijke uitvoerbaarheid van het bestemmingsplan.

### Hoofdstuk 2 Planbeschrijving

Het mogelijk maken van de beoogde ontwikkeling (het initiatief) is het belangrijkste uitgangspunt voor dit bestemmingsplan en wordt in dit hoofdstuk beschreven. De ontwikkeling moet op een goede manier worden ingepast in de huidige situatie. Een beschrijving van de huidige situatie is om die reden ook in dit hoofdstuk opgenomen. De inpassing in de huidige situatie wordt ook behandeld.

#### 2\.1 De bestaande situatie

Het plangebied ligt midden in het dorp St.\-Jacobiparochie en bestaat uit de kavels met 14 woningen die zijn gelegen aan de Geert Veenhuizenstraat en het daarachter liggende groengebied, een (braakliggend) grasveld. In figuur 2\.1 is de huidige situatie weergegeven.

![afbeelding "i_NL.IMRO.1949.BPStjGVeenhstr-VAS1_0003.png"](i_NL.IMRO.1949.BPStjGVeenhstr-VAS1_0003.png)

*Figuur 2\.1 Huidige woningen Geert Veenhuizenstraat (bron: Google Maps)*

In het groengebied zijn de Jan Kaperstraat, de Klaas Groeneveldstraat en de Anske Zwaluastraat gelegen. Aan deze wegen liggen bouwkavels die onbebouwd zijn gebleven. Dit groengebied wordt aan de westzijde begrensd door de Doctor Oortwijn Botjesstraat, aan de zuidzijde door de achterkant van de bebouwing aan Oosteinde (N393\) een aan de oostzijde door de achterkant van de woningen aan de Kadal. In figuur 2\.2 is een luchtfoto van het plangebied weergegeven.

![afbeelding "i_NL.IMRO.1949.BPStjGVeenhstr-VAS1_0004.png"](i_NL.IMRO.1949.BPStjGVeenhstr-VAS1_0004.png)

*Figuur 2\.2 Luchtfoto van de bestaande situatie*

#### 2\.2 Voorgenomen situatie

Het voornemen is de woningen van Geert Veenhuizenstraat 10 tot en met 36 te slopen en te vervangen. Er zijn nog geen ontwerpen van de woningen beschikbaar, maar deze woningen zullen passend zijn in het straatbeeld. Dit gebied krijgt de bestemming 'Woongebied'. Dit gebied wordt 40 meter diep, gerekend vanaf de voorzijde aan de straatkant.

Het resterende achterliggende grasland waar in het verleden nieuwe woningbouw werd beoogd, zal de bestemming 'Groen' krijgen. De groene inrichting van dit gebied wordt nog ingevuld. Een (gedeeltelijke) invulling als volkstuin / voedselbos behoort daarbij ook tot de mogelijkheden.

Aan de zuidzijde van het plangebied krijgt een klein deel van de grond tevens de bestemming 'Groen' om hier een kas mogelijk te maken.

**Ruimtelijke inpassing**

De kavels van de nieuwe woningen liggen aan de Geert Veenhuizenstraat. De huidige 14 woningen maken plaats voor 10 nieuwe woningen. Het huidige bebouwingslint wordt vervangen, waardoor de ruimtelijke kwaliteit toeneemt. Functioneel gezien wordt aangesloten bij de woningen in de omgeving.

Voor het groengebied wordt in overleg met de dorpsbewoners gezocht naar een passende groeninrichting.

**Verkeer en parkeren**

*Verkeersstructuur*

De verkeerstructuur voor de woningen aan de Geert Veenhuizenstraat wordt niet gewijzigd. De Geert Veenhuizenstraat bevindt zich in een 30 km/uur zone en wordt ontsloten op de Kadal, een belangrijke noord\-zuid doorgangsroute. De woningen worden goed ontsloten.

*Parkeren*

Het parkeren vindt in de huidige situatie plaats langs de openbare weg en op de ingerichte parkeerplaatsen. Bij de nieuwbouw zal het parkeren op eigen terrein mogelijk worden gemaakt. De gemeentelijke parkeernormen zijn hierbij van toepassing. In het plangebied zijn ruim voldoende mogelijkheden om het parkeren op eigen terrein op te lossen.

### Hoofdstuk 3 Beleidskader

#### 3\.1 Rijksbeleid

**Nationale Omgevingsvisie (NOVI)**

Op 11 september 2020 is de Nationale Omgevingsvisie (NOVI) vastgesteld. De NOVI is de langetermijnvisie van het Rijk op de toekomstige inrichting en ontwikkeling van de leefomgeving in Nederland. De NOVI geeft richting en helpt om keuzes te maken, te kiezen voor slimme combinaties van functies en uit te gaan van de specifieke kenmerken en kwaliteiten van gebieden. Het is de bedoeling er nu mee aan de slag te gaan en beslissingen niet uit te stellen of door te schuiven. Het versterken van de omgevingskwaliteit staat in de NOVI centraal. Dat wil zeggen dat alle plannen met oog voor de natuur, gezondheid, milieu en duurzaamheid gemaakt moeten worden. Bij de NOVI hoort een Uitvoeringsagenda. Hierin staat hoe uitvoering wordt gegeven aan de NOVI.

Binnen de NOVI zijn 8 voorlopige aandachtsgebieden geformuleerd als zogeheten NOVI\-gebied. In een NOVI\-gebied krijgt een aantal concrete vraagstukken extra prioriteit. Dit helpt om grote veranderingen en ruimtelijke opgaven in een regio beter te realiseren.

*Opgaven*

Er is in Nederland sprake van een aantal dringende maatschappelijke opgaven. Deze opgaven kunnen niet apart van elkaar worden opgelost. Ze moeten in samenhang bekeken worden. Ze grijpen in elkaar en vragen meer ruimte dan beschikbaar is in Nederland. Niet alles kan, niet alles kan overal. Op het niveau van nationale belangen wil het Rijk sturen en richting geven aan de omgeving in Nederland, verwoord in vier opgaven:

* 1\. ruimte maken voor klimaatverandering en energietransitie;

* 2\. de economie van Nederland verduurzamen en het groeipotentieel behouden;

* 3\. steden en regio's sterker en leefbaarder maken;

* 4\. een toekomstbestendige ontwikkeling van het landelijk gebied.

*Realiseren opgaven*

In de NOVI is een tweetal instrumenten opgenomen om de opgaven te realiseren:

De Omgevingsagenda

In de Omgevingsagenda agenderen het Rijk en regio de gezamenlijke vraagstukken en de gewenste aanpak daarvan. De Omgevingsagenda biedt een basis voor uitvoeringsafspraken en inzet van programma's en projectbesluiten van Rijk en regio.

De NOVI\-gebieden

Een NOVI\-gebied is een instrument waarbij Rijk en regio meerdere jaren verbonden zijn aan de gezamenlijke uitwerking van de verschillende opgaven in het ruimtelijke domein. Vaak wordt voortgebouwd op bestaande samenwerkingstrajecten. Denk aan een Regio Deal en een verstedelijkingsstrategie.

De regio waarvan de gemeente Waadhoeke deel uitmaakt is niet aangewezen als NOVI\-gebied. De voorgenomen ontwikkeling raakt geen rijksbelangen als opgenomen in de NOVI.

**Besluit algemene regels ruimtelijke ordening**

Het Besluit algemene regels ruimtelijke ordening (Barro) is op 30 december 2011 in werking getreden. Het Barro stelt regels omtrent de 14 aangewezen nationale belangen.

De beleidsregels met betrekking tot de Waddenzee zijn relevant. Bij nieuwe bestemmingsplannen die betrekking hebben op de Waddenzee en het Waddengebied moet een beoordeling plaatsvinden van de mogelijke gevolgen voor de landschappelijke en cultuurhistorische waarden in het gebied. Deze waarden zijn in de verordening benoemd. Nieuwe bebouwing of verandering van het gebruik is niet toegestaan als dit leidt tot significante aantasting van de waarden in het gebied.

Het plangebied ligt in het bestaand stedelijk gebied van St.\-Jacobiparochie. Door het vervangen van verouderde woningen door woningen die voldoen aan de eisen van de tijd, leidt het initiatief niet tot aantasting van de kernkwaliteit van het Barro die betrekking hebben op het Waddengebied. Het voornemen is daarom niet in strijd met het gestelde in de SVIR en het Barro.

**Ladder voor Duurzame verstedelijking**

In het Besluit ruimtelijke ordening (Bro) is 'de ladder voor duurzame verstedelijking' geÃ¯ntroduceerd. In de Ladder voor duurzame verstedelijking is opgenomen dat de toelichting van een bestemmingsplan dat een nieuwe stedelijke ontwikkeling mogelijk maakt, een beschrijving bevat van de behoefte aan de voorgenomen stedelijke ontwikkeling. Indien blijkt dat de stedelijke ontwikkeling niet binnen het bestaand stedelijk gebied kan worden voorzien, bevat de toelichting een motivering daarvan en een beschrijving van de mogelijkheid om in die behoefte te voorzien op de gekozen locatie buiten het bestaand stedelijk gebied.

*Toepassing ladder voor duurzame verstedelijking*

In het plangebied is sprake van een afname van het aantal woningen. Hierdoor is het niet noodzakelijk om het voornemen te toetsen aan de ladder.

#### 3\.2 Provinciaal beleid

**Omgevingsvisie FryslÃ¢n \- De romte diele**

Op 23 september 2020 is de omgevingsvisie *FryslÃ¢n \- De romte* diele vastgesteld waarin de ambitie voor de provincie voor 2030 \- 2050 uitgesproken. Hierbij wordt gewerkt met 9 principes die richting geven bij het maken van keuzes. Enerzijds zijn de principes inhoudelijk van aard, zoals zuinig ruimtegebruik, omgevingskwaliteit als ontwerpbasis, koppelen van ambities, gezondheid en veilig. Anderzijds zijn er samenwerkingsprincipes, zoals rolbewust, decentraal wat kan, het ja, mits principe, aansluiting zoeken en sturen op proces, ruimer op inhoud.

De insteek om de ambities te realiseren is niet door verandering tegen te houden, maar door de gewenste nieuwe ontwikkelingen te laten aansluiten bij bestaande kwaliteiten.

De planontwikkeling past binnen het principe van zuinig ruimtegebruik, omdat er op de huidige locatie weer wordt opgebouwd. Door de bestaande kwaliteit van het groengebied als basis te nemen, wordt de omgevingskwaliteit de ontwerpbasis. Er is nog geen ontwerp, maar mogelijkheden voor sport en diverse vormen van voedsel verbouwen zijn in ieder geval mogelijk. Dit sluit nauw aan bij de gezondheidsambitie. Bij de inrichting wordt samenwerking gezocht met de bewoners en gebruikers.

Deze aspecten passen binnen de kwaliteiten die de provincie FryslÃ¢n wil behouden en bevorderen.

**Verordening Romte 2014**

De Provincie FryslÃ¢n wil de ruimtelijke kwaliteit bevorderen. Dit wordt gedaan door middel van het opstellen van een provinciale structuurvisie waarin het ruimtelijk beleid wordt geschetst. De Verordening Romte vertaalt deze visie naar regels. Op 25 juni 2014 is de Verordening Romte FryslÃ¢n 2014 vastgesteld, deze is daarna een aantal keren partieel herzien. In de verordening zijn regels opgenomen die ervoor moeten zorgen dat de provinciale ruimtelijke belangen doorwerken in de gemeentelijke ruimtelijke plannen.

Het plangebied ligt binnen 'bestaand stedelijk gebied'. Er is geen sprake van een nieuwe stedelijke ontwikkeling, omdat de woningen worden vervangen. Met de ontwikkeling is geen strijd met het provinciaal beleid.

#### 3\.3 Gemeentelijk beleid

**Woonvisie Waadhoeke 2020\-2030 Samen Sterk**

In 2020 heeft de gemeente Waadhoeke haar eerste Woonvisie vastgesteld. De woonvisie vormt een beginpunt in het behalen van de gemeentelijke doelen op het gebied van wonen, om van daaruit met de dorpen verder te werken aan hun toekomst. De woonvisie is gebaseerd op onder meer een woningmarktonderzoek, prestatieafspraken met corporaties en huurdersorganisaties, uitkomsten van vragen aan bewoners, de schouw van bestaande buurten die de gemeente elke vier jaar doet. De hoofdlijn van de visie.

In de woonvisie wordt gesteld dat op korte termijn vraag is naar zowel levensloopbestendige woningen als gezinswoningen. Verder wordt verwacht dat het aantal inwoners in de regio Noordwest\-FryslÃ¢n de komende 10 jaar daalt. Er is echter nog wel sprake van een groei in het aantal huishoudens, omdat de huishoudensgrootte afneemt.

In de woonvisie zijn bandbreedtes per kern opgenomen: een verdeling van de totale behoefte aan woningen tot 2024\. Voor St.\-Jacobiparochie wordt geen (blijvende) groei verwacht. Verdunning op de ene plek kan ruimte geven voor herinvulling van een pand of plek elders in het dorp. Ontwikkelaars en corporaties krijgen de ruimte voor plannen, waarbij de gemeente richting geeft aan samenhang tussen de plannen. In St.\-Jacobiparochie wordt uitgegaan van een licht afnemende sociale voorraad. Dit als resultaat van nieuwbouw, sloop en/of verkoop. Voor nieuwbouw geldt dat de nadruk ligt op grondgebonden en levensloopbestendige woningen.

De voorgenomen ontwikkeling die met dit plan wordt mogelijk gemaakt past binnen deze woonvisie, zowel qua aantallen als qua locatie. Daarmee is het voornemen in overeenstemming met het gemeentelijk beleid.

**Nota parkeernormen**

Op 8 december 2020 is door Burgemeester en Wethouders de Nota Parkeernormen vastgesteld. Hierin is vastgelegd welke parkeernorm de gemeente hanteert voor verschillende gebieden en functies. Daarnaast is aangegeven op welke manier de parkeervraag aan de hand van de normen moet worden berekend en welke eisen worden gesteld aan de invulling van de parkeervraag. In beginsel wordt de parkeervraag op eigen terrein opgelost maar onder bepaalde omstandigheden kan hiervan af worden geweken. Benutting van de bestaande openbare parkeercapaciteit is dan een optie. Deze nota geeft aan welke mogelijkheden er zijn en onder welke voorwaarden.

In het bestemmingsplan is hier een regeling voor opgenomen om te borgen dat bij de ontwikkeling van de nieuwe woningen aan de Nota parkeernormen wordt voldaan.

**Welstandsnota**

Het welstandsbeleid geeft de gemeente de mogelijkheid om de cultuurhistorische, stedenbouwkundige en architectonische waarden, die in een bepaald gebied aanwezig zijn, te benoemen en een rol te laten spelen bij de ontwikkeling en de beoordeling van bouwplannen. Voor de gemeente is een Welstandsnota opgesteld (laatstelijk gewijzigd op 1 juli 2021\) met daarin een gebiedsgerichte aanpak. Door deze gebiedsgerichte aanpak wil de gemeente de belangrijke karakteristieken van de bebouwing beschermen en zorgen dat nieuwe ontwikkelingen daarop voortbouwen. De gebiedsgerichte aanpak zal eveneens een bijdrage kunnen leveren aan een bewustere omgang met de gebouwde omgeving.

Het bestemmingsplan regelt onder meer de functie en het ruimtebeslag van bouwwerken. Bouwmogelijkheden die het bestemmingsplan geeft, kunnen niet door welstandscriteria (of een beeldkwaliteitsplan) worden tenietgedaan. De architectonische vormgeving wordt exclusief door de welstandsnota geregeld. Het welstandsadvies kan zich richten op de gekozen invulling binnen de mogelijkheden die het bestemmingsplan biedt. In een situatie waarin een bouwplan in overeenstemming is met het bestemmingsplan, kan toch een negatief welstandsadvies worden gegeven als de gekozen architectonische oplossing te sterk afbreuk doet aan de ruimtelijke beleving van het betreffende gebied. Uiteraard moet in zo'n geval de welstandsnota daartoe de argumentatie leveren.

Door het opstellen van welstandsbeleid wil de gemeente een helder, controleerbaar en klantgericht welstandstoezicht inrichten. Burgers, ondernemers en ontwerpers kunnen in de toekomst in een vroeg stadium worden geÃ¯nformeerd over de criteria die bij de welstandsbeoordeling een rol spelen.

De voorgenomen woningbouw wordt ter beoordeling voorgelegd aan de welstandscommissie. De ontwerpen zullen moeten voldoen aan de geldende welstandscriteria. Op die manier wordt verwacht een positief advies van de welstandscommissie te krijgen.

### Hoofdstuk 4 Milieu\- en omgevingsaspecten

#### 4\.1 Algemeen

Bij nieuwe ruimtelijke ontwikkelingen moet aandacht worden besteed aan wet\- en regelgeving voor de verschillende omgevingsaspecten. Het gaat hierbij om het minimaliseren van de invloeden vanuit het plangebied op de omgeving en omgekeerd. Dat zijn de milieu\- en omgevingsaspecten geluid, luchtkwaliteit, bodem, externe veiligheid, water, ecologie, archeologie, cultuurhistorie, bedrijven en milieuhinder, en kabels en leidingen.

#### 4\.2 Bedrijven en milieuzonering

**Toetsingskader**

In het kader van een goede ruimtelijke ordening is ruimtelijke afstemming tussen bedrijfsactiviteiten, voorzieningen en gevoelige functies (woningen) noodzakelijk. Bij deze afstemming kan gebruik worden gemaakt van de richtafstanden uit de basiszoneringslijst van de VNG\-brochure 'Bedrijven en milieuzonering' (2009\). Een richtafstand kan worden beschouwd als de afstand waarbij onaanvaardbare milieuhinder als gevolg van bedrijfsactiviteiten redelijkerwijs kan worden uitgesloten. In geval van een gemengd gebied kan worden gewerkt met een verkleinde richtafstand.

**Toetsing**

Het plangebied ligt midden in de dorpskern van St.\-Jacobiparochie. Achter de woningen aan de noordkant van de Geert Veenhuizenstraat bevindt zich een bedrijventerrein met bedrijven in de milieucategorieÃ«n 1 en 2\. Dit betekent dat een richtafstand van 30 meter wordt gehanteerd. De afstand van het bedrijventerrein tot het plangebied met het gedeelte met de enkelbestemming 'Woongebied', is circa 45 meter, waardoor het aspect bedrijven en milieuzonering geen belemmering vormt voor dit plan.

#### 4\.3 Ecologie

**Toetsingskader**

Bij ruimtelijke ontwikkelingen moet rekening gehouden worden met de natuurwaarden van de omgeving en met beschermde plant\- en diersoorten. Met de Wet natuurbescherming (Wnb) zijn alle bepalingen met betrekking tot de bescherming van natuurgebieden en dier\- en plantensoorten samengebracht in Ã©Ã©n wet. De Wnb implementeert diverse Europeesrechtelijke regelgeving, zoals de Vogelrichtlijn en de Habitatrichtlijn in de Nederlandse wetgeving.

*Gebiedsbescherming*

De Wnb kent diverse soorten natuurgebieden, te weten:

* Natura 2000\-gebieden;

* Natuurnetwerk Nederland (NNN).

*Soortenbescherming*

In de Wnb wordt een onderscheid gemaakt tussen:

â¢ soorten die worden beschermd in de Vogelrichtlijn;

â¢ soorten die worden beschermd in de Habitatrichtlijn;

â¢ overige soorten.

**Toetsing**

De ontwikkeling van het plangebied betreft sloop en vervangende nieuwbouw binnen de bebouwde kom van St.\-Jacobiparochie. Hierbij wordt het aantal woningen teruggebracht van 14 naar 10\. Ten behoeve van deze sloop en nieuwbouw heeft een ecologische quickscan plaatsgevonden. Op deze manier is onderzocht of als gevolg van de uitvoering van het plan sprake is van effecten op wettelijk beschermde soorten flora en fauna en/of natuurgebieden (Natura 2000\), alsook in het kader van houtopstanden. Bij deze quickscan is een inschatting gemaakt van de (mogelijk) binnen de invloedssfeer van het plan aanwezige beschermde natuurwaarden en de effecten van de voorgenomen plannen op deze waarden. De resultaten van het onderzoek zijn opgenomen in bijlage 1.

*Gebiedsbescherming*

Het plangebied maakt geen deel uit van beschermde gebieden als Natura 2000 en Natuur Netwerk Nederland (Voormalige EHS). Het dichtstbijzijnde Natura 2000\-gebied is de Waddenzee op circa 3 kilometer afstand tot het plangebied. De ontwikkeling betreft de sloop en nieuwbouw van woningen. Aangezien er minder woningen worden gerealiseerd dan er worden gesloopt zal de verkeersgeneratie niet toenemen. Deze ontwikkeling in het plangebied zal geen significante gevolgen hebben voor omringende beschermde natuurgebieden.

Natura 2000\-gebieden: stikstofdepositie

De ontwikkeling van het plangebied zou wel kunnen leiden tot een toename van stikstofdepositie in Natura 2000\-gebieden in de omgeving. In de Wet natuurbescherming is bepaald dat eerst de stikstofdepositie vastgesteld moet worden die zal ontstaan als gevolg van de bouwwerkzaamheden en daarna het in gebruik nemen van de woningen. Hiervoor is een stikstofdepositieberekening uitgevoerd, waarvan de resultaten zijn opgenomen in bijlage 3.

Per 1 juli 2021 is de Wet stikstofreductie en natuurverbetering (Wsn) en het Besluit stikstofreductie en natuurverbetering (Bsn) in werking getreden. Deze wet en het bijhorende besluit regelt een vrijstelling voor de vergunningsplicht in artikel 2\.7 lid 2 Wnb voor de aanlegfase van bouwwerkzaamheden. Dit is de vergunningplicht voor Wnb\-projecten. Deze vrijstelling geldt alleen voor de effecten als gevolg van stikstofdepositie en niet voor eventuele andere effecten als gevolg van het plan op Natura\-2000 gebieden. De Wsn en de Bsn regelt slechts indirect een vrijstelling voor de aanlegfase van Wnb\-plannen en dus voor bestemmingsplannen. Omdat de Wsn en Bsn slechts indirect een vrijstelling voor de aanlegfase van Wnb\-plannen en bestemmingsplannen regelt, zou indien gewenst de aanlegfase toch in het kader van een goede ruimtelijke ordening kunnen worden meegenomen. In het voorliggende onderzoek is de aanlegfase in het kader van een goede ruimtelijke ordening meegenomen in de berekening.

Uit de resultaten van de berekeningen voor de sloop, aanleg\- en exploitatiefase blijkt dat de stikstofdepositie nergens hoger is dan afgerond 0,00 mol/ha/jaar. Omdat de stikstofemissie van het verkeer niet leidt tot een stikstofdepositie van hoger dan 0,00 mol/ha/jaar op de Waddenzee, kan er worden gesteld dat het stikstofemissie van het verkeer ook niet leidt tot een stikstof\-depositie van hoger dan 0,00 mol/ha/jaar op Natura 2000\-gebieden die verder dan 5 kilometer van het plangebied zijn gelegen. Negatieve effecten in de vorm van vermesting en verzuring zijn derhalve niet aan de orde. Voor dit plan geldt geen vergunningplicht op basis van de Wet natuurbescherming (Wnb).

*Soortenbescherming*

Tijdens de ecologische quickscan is een aantal beschermde soorten aangetroffen of potentieel aanwezig. In de Wet natuurbescherming zijn vooral vaste verblijfsplaatsen (voortplantingslocaties zoals nesten, holen, kraamkolonies etc.) van belang, maar ook de functionele leefomgeving die vaste verblijfplaatsen in stand houdt. In figuur 4\.1 zijn alleen die soorten opgenomen, waarvoor het plangebied onderdeel vormt van hun leefgebied en/of levenscyclus, en waarop eventueel in de toekomst geplande werkzaamheden van negatieve invloed kunnen zijn.

![afbeelding "i_NL.IMRO.1949.BPStjGVeenhstr-VAS1_0005.jpg"](i_NL.IMRO.1949.BPStjGVeenhstr-VAS1_0005.jpg)

*Figuur 4\.1 Overzicht van aangetroffen en potentieel voorkomende beschermde flora en*

*fauna in en rond het plangebied.*

Naar aanleiding van de onderzoeksresultaten is aangegeven dat het planvoornemen zonder bezwaren doorgang kan vinden binnen de kaders van de vigerende natuurwetgeving, mits aan de volgende voorwaarden wordt voldaan:

* Broedvogels: Werken buiten het broedseizoen (grofweg 15 maart\-15 juli), of werken onder begeleiding van een ecoloog;

* Jaarrond beschermde nesten (huismus): Nader onderzoek;

* Jaarrond beschermde nesten (gierzwaluw): Nader onderzoek;

* Vleermuizen (verblijfplaatsen): Nader onderzoek;

* Licht beschermde en vrijgestelde soorten: Naleven van de zorgplicht.

Op basis van de resultaten van de uitgevoerde quickscan is nader onderzoek uitgevoerd naar de aanwezigheid van jaarrond beschermde nesten van gierzwaluwen en huismussen en de aanwezigheid van verblijfplaatsen van vleermuizen. De resultaten hiervan zijn opgenomen in bijlage 2.

Uit het vervolgonderzoek blijkt dat op het gebied van jaarrond beschermde nesten van huismussen en gierzwaluwen en verblijfplaatsen van vleermuizen geen vervolgstappen benodigd zijn voor de voortgang van de voorgenomen werkzaamheden. Wel dient de uitvoering van de werkzaamheden buiten het broedseizoen plaats te vinden en de zorgplicht in acht te worden genomen.

#### 4\.4 Bodem

**Toetsingskader**

Op grond van het Besluit ruimtelijke ordening dient in verband met de uitvoerbaarheid van een plan rekening gehouden te worden met de bodemgesteldheid in het plangebied. Bij functiewijziging dient te worden bekeken of de bodemkwaliteit voldoende is voor de beoogde functie en moet worden vastgesteld of er sprake is van een saneringsnoodzaak. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd.

**Toetsing**

Voor het noordelijke deel van het plangebied waar nieuwe woningen worden ontwikkeld, is een verkennend bodemonderzoek uitgevoerd. Het doel van het verkennend bodemonderzoek is het vaststellen van de milieuhygiÃ«nische kwaliteit van de bodem. In bijlage 4 zijn de resultaten van het bodemonderzoek opgenomen. Uit dit onderzoek blijkt dat de gestelde hypothese, dat ter plaatse van het onverdachte terreindeel geen verontreinigingen worden verwacht, formeel niet is bevestigd. In de baksteenhoudende bovengrond is plaatselijk kwik licht verhoogd. Ter plaatse van de zintuiglijk schone boven\- en ondergrond zijn geen verhoogde gehalten gemeten. In het grondwater zijn naftaleen en xylenen licht verhoogd.

De aangetoonde lichte verhogingen in grond en grondwater geven geen aanleiding tot het uitvoeren van een aanvullend of nader bodemonderzoek en/of sanerende maatregelen. De milieuhygiÃ«nische kwaliteit van de bodem is middels dit onderzoek voldoende vastgelegd. Het aspect bodem vormt geen belemmering voor de uitvoering van de ontwikkeling.

#### 4\.5 Geluid

**Toetsingskader**

Op grond van de Wet geluidhinder geldt rond wegen met een maximumsnelheid hoger dan 30 km/uur, spoorwegen en inrichtingen die 'in belangrijke mate geluidhinder veroorzaken', een geluidzone. Bij de ontwikkeling van nieuwe geluidsgevoelige objecten binnen deze geluidzones moet akoestisch onderzoek worden uitgevoerd om aan te tonen dat de ontwikkeling voldoet aan de voorkeursgrenswaarden die in de wet zijn vastgelegd. Voor de geluidsbelasting aan de buitengevels van woningen en andere geluidgevoelige bestemmingen binnen de wettelijke geluidzone van een weg geldt een voorkeursgrenswaarde van 48 dB.

**Toetsing**

Het plangebied ligt binnen bestaand stedelijk gebied. De wegen rondom het plangebied betreffen allen 30 km/uur wegen. Voor deze wegen is het niet noodzakelijk een akoestisch onderzoek wegverkeerslawaai uit te voeren. Verder zal de akoestische situatie overeenkomen met de reeds bestaande woningen aan de Geert Veenhuizenstraat en zijn de gronden in het geldende bestemmingsplan al voor wonen bestemd. Nader onderzoek is niet noodzakelijk.

#### 4\.6 Water

**Toetsingskader**

Van groot belang voor de ruimtelijke ordeningspraktijk is de wettelijk verplichte 'watertoets'. De watertoets kan worden gezien als een procesinstrument dat moet waarborgen dat gevolgen van ruimtelijke ontwikkelingen voor de waterhuishouding meer expliciet worden afgewogen. Belangrijk onderdeel van de watertoets is het vroegtijdig afstemmen van ontwikkelingen met de betrokken waterbeheerder. Het onderhavige plangebied ligt in het beheersgebied van Wetterskip FryslÃ¢n.

**Toetsing**

Het plan is via de digitale watertoets kenbaar gemaakt bij het Wetterskip FryslÃ¢n (dossiercode: 20210415\-2\-26149\). De uitkomst van deze toets is dat de korte procedure moet worden gevolgd. Dit houdt in dat het plan beperkte invloed heeft op de wateraspecten. Het resultaat van de watertoets is opgenomen in bijlage 5. Het bestemmingsplan is in het kader van het vooroverleg ook toegezonden aan Wetterskip FryslÃ¢n, hierbij is aangegeven dat het bestemmingsplan hen geen aanleiding geeft tot het maken van opmerkingen.

*Waterkwantiteit*

In het wateradvies is aangegeven dat door ruimtelijke ontwikkelingen de hoeveelheid verhard oppervlak toeneemt met als gevolg een versnelde afvoer van hemelwater. Het is nodig om deze versnelde afvoer te compenseren om de waterberging in een gebied in stand te houden. Dit geldt ook voor toevoegen van oppervlakteverharding die wel past binnen het bestemmingsplan, maar waarvan de grond al meer dan vijf jaar braak ligt en waar in het verleden niet voor gecompenseerd is.

Het is verboden zonder watervergunning neerslag versneld tot afvoer te laten komen indien daarbij meer dan 200 m2 onverharde grond in stedelijk gebied en 1500 m2 in landelijk gebied wordt bebouwd of verhard. Er geldt een vrijstelling van de vergunningsplicht wanneer wordt voldaan aan de compensatieregels genoemd in het wateradvies. De meest voorkomende manier van compenseren is het graven van extra oppervlaktewater.

In het plangebied zijn in de huidige situatie 14 woningen met tuinen en een groengebied met grotendeels gras. De 14 woningen worden gesloopt en vervangen door 10 woningen. Het ontwerp van deze woningen is nog niet gereed, maar door de afname van het aantal woningen zal er geen verhardingstoename zijn die moet worden gecompenseerd. Een groot gedeelte van het plangebied blijft bovendien onverhard. In het verleden heeft reeds een compensatie van de (destijds te verwachten) verhardingstoename plaatsgevonden.

*Afvalwaterketen en riolering*

Conform de Leidraad Riolering en vigerend waterschapsbeleid is het voor nieuwbouw gewenst een gescheiden rioleringsstelsel aan te leggen zodat schoon hemelwater niet bij een rioolzuiveringsinstallatie terecht komt. Afvalwater wordt aangesloten op de bestaande gemeentelijke riolering. Voor hemelwater wordt de volgende voorkeursvolgorde aangehouden:

* hemelwater vasthouden voor benutting,

* (in\-) filtratie van afstromend hemelwater,

* afstromend hemelwater afvoeren naar oppervlaktewater,

* afstromend hemelwater afvoeren naar RWZI.

In dit geval wordt aangesloten op de bestaande riolering aan Geert Veenhuizenstraat. Het hemelwater wordt zoveel mogelijk geÃ¯nfiltreerd.

*Watersysteemkwaliteit en ecologie*

Ter voorkoming van diffuse verontreinigingen van water en bodem is het van belang om duurzame, niet\-uitloogbare materialen te gebruiken, zowel gedurende de bouw\- als de gebruiksfase. Hier wordt in de uitvoeringsfase rekening mee gehouden.

*Veiligheid en waterkeringen*

De ontwikkeling heeft geen invloed op de waterveiligheid in de omgeving.

*Waterbeheer*

Voor aanpassingen aan het bestaande watersysteem dient bij het waterschap vergunning te worden aangevraagd op grond van de "Keur". Dit geldt dus bijvoorbeeld voor het graven van nieuwe watergangen, het aanbrengen van een stuw of het afvoeren van hemelwater naar het oppervlaktewater. In de Keur is ook geregeld dat een beschermingszone voor watergangen en waterkeringen in acht dient te worden genomen. Dit betekent dat binnen de beschermingszone niet zonder ontheffing van het waterschap gebouwd, geplant of opgeslagen mag worden. Er is geen sprake van beschermingszones in het plangebied.

#### 4\.7 Luchtkwaliteit

**Toetsingskader**

In hoofdstuk 5 van de Wet milieubeheer zijn de grenswaarden op het gebied van de luchtkwaliteit vastgelegd. Daarbij zijn in de ruimtelijke ordeningspraktijk met name de grenswaarden voor stikstofdioxide (NO2) en fijnstof (PM10) van belang. Projecten die slechts in zeer beperkte mate bijdragen aan de luchtverontreiniging zijn op grond van de algemene maatregel van bestuur 'Niet in betekenende mate bijdragen' (Besluit NIBM) vrijgesteld van toetsing aan de grenswaarden. Tevens moet worden bekeken of de luchtkwaliteit ter plaatse voldoende is voor de voorgenomen functie.

**Toetsing**

Volgens de Grootschalige Concentratie\- en Depositiekaarten Nederland (2020\) is er in de directe omgeving van het plangebied sprake van een goede luchtkwaliteit. Dit vormt geen belemmering voor de uitvoering van dit plan. In het plangebied worden 10 woningen gerealiseerd, wat 4 woningen minder zijn dan de huidige situatie. Op voorhand kan gesteld worden dat dit plan niet in betekenende mate bijdraagt aan de verslechtering van de luchtkwaliteit. Bovendien valt het project onder de NIBM\-regeling.

#### 4\.8 Archeologie

**Toetsingskader**

Per 1 juli 2016 is de Monumentenwet 1988 vervallen. Een deel van de wet is op deze datum overgegaan naar de Erfgoedwet. Het deel dat betrekking heeft op de besluitvorming in de fysieke leefomgeving gaat over naar de Omgevingswet, wanneer deze in werking treedt. Dit geldt ook voor de verordeningen, bestemmingsplannen, vergunningen en ontheffingen op het gebied van archeologie. Vooruitlopend op de datum van ingang van de Omgevingswet zijn deze artikelen te vinden in het Overgangsrecht in de Erfgoedwet, waar ze ongewijzigd van toepassing blijven zolang de Omgevingswet nog niet van kracht is. De kern van de wet is dat wanneer de bodem wordt verstoord, archeologische resten intact moeten blijven. Als dit niet mogelijk is, is opgraving een optie.

*FAMKE*

Voor een globaal inzicht in mogelijke waarden heeft de provincie de Friese Archeologische Monumentenkaart Extra (FAMKE) gepubliceerd. De FAMKE bestaat uit twee advieskaarten, Ã©Ã©n voor de periode steentijd\-bronstijd (300\.000 \- 800 v Chr.), en Ã©Ã©n voor de periode ijzertijd \- middeleeuwen (800 v Chr. \- 1500 n Chr.).

**Toetsing**

Uit de advieskaart van FAMKE voor de periode ijzertijd\-middeleeuwen blijkt dat geen onderzoek noodzakelijk is. Dit advies wordt gegeven als op basis van eerder onderzoek is gebleken dat er zich geen archeologische resten in de bodem bevinden, of wanneer de archeologische verwachting voor het aantreffen van archeologische resten uit de periode ijzertijd \- middeleeuwen op gefundeerde gronden zodanig laag is dat de kans op aantasting bij de meeste ingrepen zeer klein is. Uit de advieskaart van FAMKE blijkt tevens dat ook voor de periode steentijd\-bronstijd geen onderzoek noodzakelijk is.

Het aspect archeologie vormt geen belemmering voor de beoogde ontwikkeling.

#### 4\.9 Cultuurhistorie

**Toetsingskader**

Goede ruimtelijke ordening betekent dat er een integrale afweging plaatsvindt van alle belangen die effect hebben op de kwaliteit van de ruimte. Een van die belangen is de cultuurhistorie. Per 1 januari 2012 is in het kader van de modernisering van de monumentenzorg (MOMO) in het Besluit ruimtelijke ordening van het rijk opgenomen dat gemeenten bij het maken van bestemmingsplannen rekening moeten houden met cultuurhistorische waarden.

**Toetsing**

Om te onderzoeken of sprake is van cultuurhistorische waarden is gebruik gemaakt van de Cultuurhistorische Kaart FryslÃ¢n. Hieruit komt naar voren dat de woningen aan de Geert Veenhuizenstraat deel uitmaken van de wederopbouwwijk die in de periode 1960 tot 1970 in St.\-Jacobiparochie is gebouwd. In figuur 4\.2 zijn het plangebied en de wederopbouwwijken in St.\-Jacobiparochie opgenomen.

![afbeelding "i_NL.IMRO.1949.BPStjGVeenhstr-VAS1_0006.jpg"](i_NL.IMRO.1949.BPStjGVeenhstr-VAS1_0006.jpg)

*Figuur 4\.2 Uitsnede cultuurhistorische waardenkaart: Wederopbouwwijken*

Bij de verdere uitwerking van het project wordt dit gerespecteerd. Dit komt tot uiting door met dit bestemmingsplan vast te houden aan de bestaande ruimtelijke opbouw van dit deel van St.\-Jacobiparochie.

#### 4\.10 Externe veiligheid

**Toetsingskader**

Externe veiligheid gaat over het beheersen van de risico's die ontstaan voor de omgeving bij het gebruik, de opslag en het vervoer van gevaarlijke stoffen, zoals vuurwerk, LPG en munitie. Sinds een aantal jaren is er wetgeving over 'externe veiligheid' om de burger niet onnodig aan te hoge risico's bloot te stellen. De normen voor externe veiligheid zijn vastgelegd in onder andere het Besluit externe veiligheid inrichtingen (Bevi), Besluit externe veiligheid transportroutes (BEVT) en het Besluit externe veiligheid buisleidingen (Bevb).

Het externe veiligheidsbeleid heeft vorm gekregen in de risicobenadering. Er wordt getoetst aan twee verschillende normen: het plaatsgebonden risico (PR) en het groepsrisico (GR). Ten aanzien van het plaatsgebonden risico geldt een kans van 10\-6 als grenswaarde. Dit betekent dat binnen de zogenaamde PR 10\-6\-contour geen nieuwe kwetsbare objecten mogen worden toegestaan. Voor ontwikkeling van nieuwe beperkt kwetsbare objecten, geldt deze norm als streefwaarde. Het GR drukt de kans per jaar uit dat een groep mensen van minimaal een bepaalde omvang overlijdt als rechtstreeks gevolg van een ongeval met gevaarlijke stoffen. Het onderscheid tussen kwetsbare en beperkt kwetsbare objecten is vastgelegd in het Besluit externe veiligheid inrichtingen.

**Toetsing**

In het kader van het aspect externe veiligheid is de risicokaart geraadpleegd. In de nabijheid is geen sprake van risicovolle inrichtingen, buisleidingen en transportroutes. Daarmee vormt het aspect externe veiligheid geen belemmering voor de ontwikkeling in het plangebied.

#### 4\.11 Kabels en leidingen

**Toetsingskader**

In (de omgeving van) het plangebied kunnen kabels en leidingen aanwezig zijn die beperkingen opleggen voor de bouwmogelijkheden in het plangebied. Hierbij valt te denken aan hoogspanningsverbindingen, waterleidingen en straalpaden. Bij leidingen, zoals gas\-, water\- en rioolpersleidingen, volgen deze belemmeringen uit het zakelijk recht. Bij hoogspanningsverbindingen gaat het om veiligheid en gezondheid. De beperkingen bij straalpaden zijn van belang voor het goed functioneren van de straalpaden.

**Toetsing**

Binnen het plangebied en in de directe omgeving zijn geen planologisch relevante buisleidingen, hoogspanningsverbindingen of straalpaden aanwezig. Het aspect kabels en leidingen staat de beoogde ontwikkeling niet in de weg.

#### 4\.12 Mer\-beoordeling

**Toetsingskader**

In onderdeel C en D van de bijlage bij het Besluit m.e.r. is aangegeven welke activiteiten in het kader van het omgevingsvergunning plan\-m.e.r.\-plichtig, project\-m.e.r.\-plichtig of m.e.r.\-beoordelingsplichtig zijn. Voor deze activiteiten zijn in het Besluit m.e.r. drempelwaarden opgenomen. Indien een activiteit onder de drempelwaarden blijft, dient alsnog een vormvrije m.e.r.\-beoordeling uitgevoerd te worden, waarbij onderzocht dient te worden of de activiteit belangrijke nadelige gevolgen heeft voor het milieu, gelet op de omstandigheden als bedoeld in bijlage III van de EEG\-richtlijn milieueffectbeoordeling. Deze omstandigheden betreffen de kenmerken van het project, de plaats van het project en de kenmerken van de potentiÃ«le (milieu)effecten.

Per 16 mei 2017 is de regelgeving voor de MER en m.e.r.\-beoordeling gewijzigd met daarin een nieuwe procedure voor de vormvrije m.e.r.\-beoordeling.

* Voor de ontwerp\-bestemmingsplanfase moet een m.e.r\-beoordelingsbeslissing worden genomen, waarin wordt aangegeven of wel of geen MER nodig is, gelet op de kenmerken van het project, de plaats van het project en de kenmerken van de potentiÃ«le (milieu)effecten en mogelijke mitigerende maatregelen. Deze beslissing wordt als bijlage bij het bestemmingsplan opgenomen.

* Voor elke aanvraag waarbij een vormvrije m.e.r.\-beoordeling aan de orde komt moet de initiatiefnemer een aanmeldingsnotitie opstellen, waarbij ook mitigerende maatregelen mogen worden meegenomen. Het bevoegd gezag dient binnen zes weken na indienen een m.e.r.\-beoordelingsbesluit af te geven. Een vormvrije m.e.r.\-beoordelingsbeslissing hoeft echter niet gepubliceerd te worden.

**Toetsing**

In het Besluit milieueffectrapportage is opgenomen dat de aanleg, wijziging of uitbreiding van een stedelijk ontwikkelingsproject m.e.r.\-beoordelingsplichtig is in gevallen waarin de activiteit betrekking heeft op een oppervlakte van 100 hectare of meer of een aaneengesloten gebied en 2000 of meer woningen omvat (Besluit milieueffectrapportage, Bijlage onderdeel D11\.2\). De beoogde ontwikkeling bestaat uit de realisatie van 10 woningen ter vervanging van 14 woningen. De beoogde ontwikkeling blijft daarmee ruim onder de drempelwaarde. Dit betekent wel dat een zogenaamde 'vormvrije m.e.r.\-beoordeling' noodzakelijk is.

Hiervoor is een beoordelingsnotitie opgesteld, waarvan het besluit wordt opgenomen als bijlage 6 in dit bestemmingsplan. Uit de vormvrije m.e.r\-beoordeling blijkt dat het plan geen belangrijke milieueffecten met zich meebrengt.

### Hoofdstuk 5 Juridische toelichting

#### 5\.1 Het juridisch systeem

Het bestemmingsplan voldoet aan alle vereisten die zijn opgenomen in de Wet ruimtelijke ordening (Wro), het Besluit ruimtelijke ordening (Bro) en de Wet algemene bepalingen omgevingsrecht (Wabo). Inherent hieraan is de toepassing van de Standaard Vergelijkbare Bestemmingsplannen (SVBP) 2012\. De SVBP maakt het mogelijk om bestemmingsplannen te maken die op vergelijkbare wijze zijn opgebouwd en op eenzelfde manier worden verbeeld. De SVBP 2012 is toegespitst op de regels die voorschrijven hoe bestemmingsplannen conform de Wro en het Bro moeten worden gemaakt. De SVBP geeft bindende standaarden voor de opbouw en de verbeelding van het bestemmingsplan, digitaal en analoog. De regels van dit bestemmingsplan zijn opgesteld conform deze standaarden.

Het bestemmingsplan regelt de gebruiks\- en bebouwingsmogelijkheden van de gronden in het plangebied. De juridische regeling is vervat in een verbeelding en bijbehorende regels. Op de verbeelding zijn de verschillende bestemmingen vastgelegd, in de regels (per bestemming) de bouw\- en gebruiksmogelijkheden.

#### 5\.2 Toelichting op de bestemmingen

In het voorliggende bestemmingsplan wordt de beoogde situatie vastgelegd. Het plangebied in dit plan heeft twee bestemmingen gekregen. Deze zijn opgezet volgens het geldende bestemmingsplan en de recente standaarden van de gemeente Waadhoeke.

**Groen**

De gronden met de bestemming 'Groen' zijn bedoeld voor groenvoorzieningen, bebossing, volkstuinen, voedselbos, speel\- en sportvoorzieningen en wegen en paden. Binnen deze bestemming mag een kas worden gerealiseerd ter plaatse van de aanduiding 'kas' zoals die op de verbeelding is aangegeven. Hier is een kas van maximaal 50 m2 en maximaal 3 meter hoog toegestaan. Verder mogen er geen gebouwen worden gebouwd.

**Woongebied**

De gronden met de bestemming 'Woongebied' zijn bedoeld voor ten hoogste tien vrijstaande of 2\-onder\-1\-kapwoningen met bijbehorende bouwwerken met een maximale goot\- en bouwhoogte van respectievelijk 7 en 11 meter. De regeling sluit aan bij de omgeving en de standaarden van gemeente Waadhoeke.

Omdat onlangs de 'Nota Parkeernormen Gemeente Waadhoeke november 2020' in werking is getreden, is in het bestemmingsplan hiervoor een regeling opgenomen.

### Hoofdstuk 6 Uitvoerbaarheid

#### 6\.1 Maatschappelijke uitvoerbaarheid

**Overleg**

Gezien de goede contacten met het Dorpsbelang en de positieve signalen uit het dorp voor de ontwikkeling, wordt de procedure vanaf het ontwerpbestemmingsplan gestart.

In het kader van het vooroverleg is het bestemmingsplan voorgelegd aan de overlegpartners. Uit dit vooroverleg zijn reacties voortgekomen van Provincie FryslÃ¢n, Brandweer FryslÃ¢n en Qirion/Liander. De overlegreacties zijn opgenomen in bijlage 7. Qirion/Liander heeft aangegeven geen opmerkingen te hebben op het bestemmingsplan. De reacties van Provincie en Brandweer FryslÃ¢n zijn hieronder samengevat en beantwoord.

**Overlegreactie Provincie FryslÃ¢n**

De provincie wijst met betrekking tot het aspect ecologie op de geadviseerde onderzoeksperiodes van het nader onderzoek naar de huismus, gierzwaluw en vleermuizen en dat de onderzoeksresultaten onderdeel gaan uitmaken van het bestemmingsplan.

*Reactie gemeente:*

*Het nader onderzoek heeft reeds plaatsgevonden en paragraaf 4\.3 is aangevuld met de*

*resultaten van dit onderzoek.*

De provincie geeft aan dat met betrekking tot het aspect cultuurhistorie de Geert Veenhuizenstraat als 'wederopbouwijk' wordt aangeduid op de Cultuurhistorische Kaart FryslÃ¢n.

*Reactie gemeente:*

*De reactie van de provincie met betrekking tot cultuurhistorie heeft geleid tot een aanvulling*

*op paragraaf 4\.9.*

**Overlegreactie Brandweer FryslÃ¢n**

Brandweer FryslÃ¢n geeft aan dat er ten aanzien van externe veiligheid en de opkomsttijd geen belemmeringen zijn voor het plangebied en dat het plangebied vanuit twee zijden bereikbaar is. Bovendien voldoen de bluswatervoorzieningen aan de gestelde eisen.

**Zienswijzeperiode**

Vervolgens is het ontwerpbestemmingsplan gedurende zes weken ter inzage gelegd. Tijdens deze periode werd een ieder in de gelegenheid gesteld om een zienswijze in te dienen (artikel 3\.8 Wro). Tijdens deze periode zijn geen zienswijzen ingediend.

**Vaststelling**

Het bestemmingsplan is vervolgens ongewijzigd vastgesteld (zie hiervoor het Vaststellingsbesluit). Het besluit tot vaststelling wordt gepubliceerd en het bestemmingsplan ligt zes weken ter inzage. Tijdens die periode bestaat voor belanghebbenden die eerder een zienswijze hebben ingediend de mogelijkheid beroep bij de Afdeling bestuursrechtspraak van de Raad van State in te dienen tegen het besluit en het plan.

#### 6\.2 Economische uitvoerbaarheid

Voor de uitvoerbaarheid van het plan is het van belang te weten of het economisch uitvoerbaar is. De economische uitvoerbaarheid wordt enerzijds bepaald door de exploitatie van het plan (financiÃ«le haalbaarheid) en anderzijds door de wijze van kostenverhaal van de gemeente (grondexploitatie).

**FinanciÃ«le haalbaarheid**

Het bestemmingsplan vormt het toetsingskader voor een ontwikkeling van een woningbouwcorporatie, een particuliere ontwikkeling en een ontwikkeling van de gemeente Waadhoeke. Met Ã©Ã©n van de grondeigenaren van het gedeelte met bestemming 'Groen' zijn afspraken gemaakt over het realiseren van woningbouw in Dronryp. Hiervoor wordt een apart bestemmingsplan opgesteld, dat qua procedure voor zover mogelijk parallel zal lopen met dit bestemmingsplan. Met de andere grondeigenaar van het gedeelte met bestemming 'Groen' is een zelfde afspraak gemaakt om woningbouw te realiseren op een andere locatie in de gemeente Waadhoeke. Hiertoe zal te zijner tijd ook apart een ruimtelijke procedure worden doorlopen.

**Grondexploitatie**

Doel van de in de Wet ruimtelijke ordening (Wro) opgenomen grondexploitatieregeling is het bieden van ruimere mogelijkheden voor het kostenverhaal en het creÃ«ren van meer sturingsmogelijkheden. Daarbij wordt onderscheid gemaakt tussen de publiekrechtelijke weg via een exploitatieplan en de privaatrechtelijke weg in de vorm van overeenkomsten. In het geval van een exploitatieplan kan de gemeente eisen en regels stellen voor de desbetreffende gronden, (woning)bouwcategorieÃ«n en fasering. Bij de privaatrechtelijke weg worden dergelijke afspraken in een (anterieure) overeenkomst vastgelegd.

Tussen de gemeente en initiatiefnemers zijn anterieure overeenkomsten gesloten waarmee de kosten voldoende zijn verzekerd. Daarnaast zijn planschadeovereenkomsten gesloten.