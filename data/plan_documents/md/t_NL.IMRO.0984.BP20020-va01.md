# **BESTEMMINGSPLAN**

# "Klaproos 67 Venray"

NL.IMRO.0984.BP20020-va01

Vastgesteld

| Document: | Bestemmingsplan "Klaproos 67 Venray"                                 |
|-----------|----------------------------------------------------------------------|
| IDN:      | NL.IMRO.0984.BP20020-va01                                            |
| Status:   | Vastgesteld                                                          |
| Datum:    | 28 september 2021                                                    |
| Auteur:   | De heer ing. P.W.M. van de Ligt<br>Mevrouw ing. N.A.H. van den Ekker |

Bureau Leefomgeving Schoolstraat 7 5961 EE HORST 077 – 208 60 99 contact@bureauleefomgeving.nl www.bureauleefomgeving.nl

| 1. | INLEIDING3 |                                                |  |  |  |  |
|----|------------|------------------------------------------------|--|--|--|--|
|    | 1.1        | Aanleiding en doel van het bestemmingsplan 3   |  |  |  |  |
|    | 1.2        | Ligging van het plangebied4                    |  |  |  |  |
|    | 1.3        | Vigerend bestemmingsplan4                      |  |  |  |  |
| 2. |            | HUIDIGE SITUATIE 6                             |  |  |  |  |
|    | 2.1        | Algemeen6                                      |  |  |  |  |
|    | 2.2        | Ruimtelijke structuur6                         |  |  |  |  |
|    | 2.3        | Functionele structuur7                         |  |  |  |  |
| 3. |            | BEOOGDE SITUATIE8                              |  |  |  |  |
|    | 3.1        | Uitgangspunten en doelstellingen van het plan8 |  |  |  |  |
|    | 3.2        | Beschrijving plan8                             |  |  |  |  |
| 4. |            | BELEIDSKADER 12                                |  |  |  |  |
|    | 4.1        | Rijksbeleid12                                  |  |  |  |  |
|    | 4.2        | Provinciaal beleid13                           |  |  |  |  |
|    | 4.3        | Gemeentelijk beleid17                          |  |  |  |  |
|    |            | RANDVOORWAARDEN / RESULTATEN ONDERZOEKEN 20    |  |  |  |  |
| 5. |            |                                                |  |  |  |  |
|    | 5.1        | Milieuaspecten20                               |  |  |  |  |
|    | 5.2        | Externe veiligheid27                           |  |  |  |  |
|    | 5.3        | Water29                                        |  |  |  |  |
|    | 5.4        | Kabels, leidingen en straalpaden31             |  |  |  |  |
|    | 5.5        | Natuur32                                       |  |  |  |  |
|    | 5.6        | Archeologie en cultuurhistorie35               |  |  |  |  |
|    | 5.7        | Verkeer en parkeren36                          |  |  |  |  |
|    | 5.8        | Niet-gesprongen explosieven37                  |  |  |  |  |
|    | 5.9        | Slagschaduw37                                  |  |  |  |  |
| 6. |            | JURIDISCHE ASPECTEN  39                        |  |  |  |  |
|    | 6.1        | Toelichting op de verbeelding39                |  |  |  |  |
|    | 6.2        | Toelichting op de planregels40                 |  |  |  |  |
| 7. |            | UITVOERBAARHEID 41                             |  |  |  |  |
|    | 7.1        | Economische uitvoerbaarheid41                  |  |  |  |  |

| 8. |     | PROCEDURE 44                       |  |
|----|-----|------------------------------------|--|
|    | 7.3 | Maatschappelijke uitvoerbaarheid43 |  |

### **BIJLAGEN**

Bijlage 1: Aerius berekening bouwfase Bijlage 2: Aerius berekening gebruiksfase Bijlage 3: Bezonningsstudie

Separate bijlagen

- Akoestisch onderzoek wegverkeerslawaai (HMB Groep)
# <span id="page-4-0"></span>**1. INLEIDING**

# <span id="page-4-1"></span>**1.1 Aanleiding en doel van het bestemmingsplan**

Bij de gemeente Venray is door initiatiefnemer een verzoek ingediend voor het oprichten van een nieuwe woning op de kavel kadastraal bekend als gemeente Venray, sectie T, nummer 6637. Deze kavel ligt aan de Klaproos, achter de woning Stationsweg 133.

De locatie leent zich uitstekend voor het bouwen van een nieuwe vrijstaande woning. De nieuwe beoogde woning vult namelijk een stedenbouwkundig gat op.

Afbeelding 1. Locatie betreffende kavel in de kern van Venray (rood omcirkeld)

Op basis van het vigerende bestemmingsplan "Venray" is de bouw van een nieuwe woning op deze locatie niet toegestaan. Thans is de locatie weliswaar bestemd als 'Wonen', echter ontbreekt hier een bouwvlak. De voor 'Wonen' aangewezen gronden zijn bestemd voor woondoeleinden, een woning is echter alleen toegestaan ter plaatse van een bouwvlak.

Om de nieuwe woning in een passend juridisch-planologisch kader vast te leggen is voorliggend bestemmingsplan, in het kader van de Wet ruimtelijke ordening (Wro) opgesteld. In dit bestemmingsplan wordt aan de kavel een woonbestemming met bouwvlak toegekend, waardoor de bouw- en gebruiksmogelijkheden voor een nieuwe woning ontstaan.

# <span id="page-5-0"></span>**1.2 Ligging van het plangebied**

Ten noordoosten van het centrum van Venray, ingeklemd tussen de Stationsweg, Oostsingel, Nieuwe Maasheseweg, bedrijventerrein Keizersveld en de Rijksweg A73 is de woonwijk "Landweert" gelegen. In deze wijk staat de woning Stationsweg 133 met direct daarachter het perceel waar de nieuwe woning beoogd is. De percelen waarop de woning is beoogd staan kadastraal bekend als gemeente Venray, sectie T, nummers 5082 (ged.) en 6637. Deze percelen worden in onderhavig bestemmingsplan aangeduid als "het plangebied". Het plangebied heeft een oppervlakte van circa 645 m2 .

Afbeelding 2. Luchtfoto en begrenzing plangebied

De Stationsweg vormt de historische verbinding tussen de kernen Oostrum en Venray. Hierdoor kent de Stationsweg een karakteristieke lintstructuur van oudere bebouwing.

Aan de zuidelijke zijde grenst het plangebied aan de achtertuinen van de woningen, gelegen aan de Stationsweg. Aan de noordelijke en oostelijke zijde grenst het plangebied aan woningen die zijn gelegen aan de Klaproos en het Kleefkruid. Aan de westelijke zijde grenst het plangebied aan de weg Klaproos. Vanwege de ligging in de woonwijk Landweert liggen rondom het plangebied uitsluitend woningen.

# <span id="page-5-1"></span>**1.3 Vigerend bestemmingsplan**

De locatie maakt onderdeel uit van het bestemmingsplan "Venray" (vastgesteld d.d. 19 september 2017) en is hierin bestemd als 'Wonen' en voor een klein deel bestemd als 'Verkeer'. Binnen het plangebied is ook de gebiedsaanduiding 'overige zone – radarverstoringsgebied' opgenomen. Daarnaast geldt voor de locatie de dubbelbestemming 'Waarde – Archeologie 4'.

Afbeelding 3. Uitsnede verbeelding bestemmingsplan "Venray"

De voor 'Wonen' aangewezen gronden zijn onder andere bestemd voor woningen in de categorieën: vrijstaande, geschakelde, twee-aaneengebouwde, aaneengebouwde woningen en patiowoningen. Voor hoofdgebouwen geldt dat deze binnen het op de verbeelding aangegeven bouwvlak dienen te worden gebouwd. Per bouwvlak is maximaal één woning toegestaan.

De voor 'Verkeer' aangewezen gronden zijn onder andere bestemd voor verkeer- en verblijfsdoeleinden, parkeervoorzieningen, kiss & ride zone en wegen, paden, verhardingen en andere bij de bestemming passende voorzieningen.

Het is niet mogelijk op de locatie op basis van het vigerende bestemmingsplan één nieuwe woning (zijnde één hoofdgebouw) te realiseren. De voor 'Verkeer' aangewezen gronden zijn niet bestemd voor woondoeleinden en er ontbreekt een bouwvlak. Een bouwvlak is benodigd voor de bouw van een nieuw hoofdgebouw.

# <span id="page-7-0"></span>**2. HUIDIGE SITUATIE**

# <span id="page-7-1"></span>**2.1 Algemeen**

Het plangebied is gelegen in het oostelijke deel van de kern Venray, aan de Klaproos (achter de woning Stationsweg 133). Venray is gelegen in het noorden van Limburg, circa 28.400 inwoners bevolken de kern.

De kern Venray is redelijk centraal gelegen binnen de gemeente Venray. Venray wordt in het oosten begrensd door de A73 en in het zuiden door de Deurneseweg (N270).

# <span id="page-7-2"></span>**2.2 Ruimtelijke structuur**

Venray bestaat uit negen woonwijken of buurten zijnde: Landweert, St. Antoniusveld, Brukske, Veltum, Vlakwater, Brabander, het Centrum en de Singels. De Singels zijn opgedeeld in Oost en West.

Het plangebied is gelegen in de woonwijk Landweert. Landweert bestaat uit ruime blokpatronen met strokenbouw en tweekappers. Opvallend is de groenstructuur die her en der aanwezig is in de wijk en de langzaamverkeerroute centraal door de wijk.

Afbeelding 4. en 5. Impressie plangebied

In de jaren '80 van de vorige eeuw is begonnen met de aanleg van de woonwijk Landweert. De woonwijk is van west naar oost aangelegd. Begonnen is met het gedeelte in de zuidwesthoek grenzend aan de Oostsingel / Stationsweg. In die periode werden relatief grootschalige woningcomplexen gebouwd. Vanwege de instorting van de woningmarkt stokte dat proces eind jaren '80. In die periode is besloten om de oorspronkelijke woningbouwbestemming in het noordelijke deel (Keizersveld) een bedrijvenbestemming te geven. In de jaren '90 is de wijk verder uitgebreid naar het noorden en oosten tot aan de snelweg.

Ten zuiden van de Kruidenlaan is de structuur gedifferentieerd met verschillende clusters met ieder een specifieke vormgeving (1970-1990). Het gebied is relatief dicht bebouwd en bestaat uit kronkelende en geknikte bouwstroken met smalle straatprofielen en beperkte openbare ruimte. Sporadisch is sprake van hoogbouw in drie bouwlagen.

Ten noorden van de Kruidenlaan is de structuur strak samenhangend met toch ook typisch herkenbare kleinschalige woonbebouwing (1990-2000). Dit deel is helder opgebouwd met rechte parallelle woonstraten en vormelementen. De woonbebouwing bestaat overwegend uit twee en incidenteel uit drie bouwlagen met verschillende kapvormen.

# <span id="page-8-0"></span>**2.3 Functionele structuur**

In de bebouwde kom van Venray overheerst de woonfunctie.

Ook in de woonwijk Landweert overheerst de woonfunctie. De bouwvorm van de woningen is overwegend traditioneel. Het overgrote deel van de woningen is opgetrokken uit baksteen en bestaan voornamelijk uit één of twee bouwlagen, afgewerkt met een kap.

Naast de woonfunctie komen in de woonwijk ook diverse functies voor waaronder bedrijven, horeca en dienstverlening. De wijk heeft dan ook een behoorlijk voorzieningenniveau. Zo zijn in het 'hart' van de woonwijk een aantal winkels gevestigd waaronder een supermarkt. Naast winkels zijn ook het wijkcentrum "'t Stekske" en de sporthal "Optisport Venray" in dit deel van de wijk gevestigd. In de wijk zijn in totaal vier bassischolen gelegen.

Afbeelding 6. Impressie Klaproos Afbeelding 7. Impressie Stationsweg

Naast de woonfunctie is de woonwijk ook ingericht ten behoeve van groen. In het midden van de wijk is een grote groenstrook aanwezig met een voetbalveld. Ook aan de oostzijde van de woonwijk, tegen de A73 aan, is een grote groenstrook aanwezig.

Aan de overzijde van de A73 is het buitengebied van Venray gelegen. Het buitengebied kenmerkt zich door de agrarische functie en door de natuur. In het buitengebied zijn voornamelijk landbouwgronden gelegen. Daarnaast zijn in het buitengebied enkele bosgebieden gelegen waaronder het Natura 2000-gebied "Boschhuizerbergen".

# <span id="page-9-0"></span>**3. BEOOGDE SITUATIE**

### <span id="page-9-1"></span>**3.1 Uitgangspunten en doelstellingen van het plan**

Bij de opstelling van dit bestemmingsplan zijn de volgende uitgangspunten leidend geweest:

- Het bestemmingsplan dient een adequate en duidelijke regeling te bevatten dat binnen het plangebied één nieuwe woning is toegestaan;
- Er mag uitsluitend een vrijstaande woning worden gerealiseerd;
- De maximale bouwhoogte van de woning bedraagt 4 meter, behalve voor het deel waar de 2e verdieping is beoogd; hier geldt een maximale bouwhoogte van 6 meter;
- De woning kan worden opgericht op de zuidelijke perceelsgrens;
- Een deel van de verkeersbestemming wordt omgezet naar een woonbestemming;
- Het bestemmingsplan dient opnieuw de hoge archeologische verwachtingswaarde te borgen zodat bij bepaalde bodemverstoringen eerst archeologisch onderzoek dient plaats te vinden;
- Ten behoeve van de uniformiteit van bestemmingsplannen binnen de gemeente Venray dient onderhavig bestemmingsplan qua systematiek aan te sluiten bij het bestemmingsplan "Venray" zoals dat thans voor het plangebied en voor de rest van de bebouwde kom van Venray geldt.

De doelstelling van dit bestemmingsplan is gericht op het planologisch mogelijk maken één nieuwe vrijstaande woning met bijgebouwen op te richten op de locatie Klaproos 67, op de percelen kadastraal bekend als gemeente Venray, sectie T, nummers 5082 (ged.) en 6637. Het bestemmingsplan biedt het planologisch-juridisch kader waar zowel initiatiefnemer als de gemeente zich aan dienen te conformeren ten tijde van vergunningverlening en tijdens het bouwen en gebruiken van de woning.

De uitgangspunten hebben geleid tot een bestemmingsplan waarin bij een deel van het plangebied de verkeersbestemming is omgezet naar een woonbestemming. De rest van het plangebied is nog steeds bestemd als 'Wonen'. Aan het plangebied is echter een bouwvlak toegekend met de bouwaanduiding 'vrijstaand' en de maatvoeringen 'maximum aantal wooneenheden: 1', 'maximum bouwhoogte: 4,5 m' en voor een deel 'maximum bouwhoogte: 6 m' zodat de bouw van één woning mogelijk wordt gemaakt. Het bouwvlak is tot op de zuidelijke perceelsgrens gelegd. Het gehele plangebied is daarnaast voorzien van de gebiedsaanduiding 'overige zone – radarverstoringsgebied' en van de dubbelbestemming 'Waarde – Archeologie 4', zoals dat in het vigerende bestemmingsplan reeds het geval is.

# <span id="page-9-2"></span>**3.2 Beschrijving plan**

Initiatiefnemer wenst één nieuwe woning op te richten aan de Klaproos in Venray. De nieuwe woning betreft een vrijstaande woning.

Afbeelding 8 bevat een impressie van de inrichting van het perceel. . De woning zal een vloeroppervlakte beslaan van circa 95 m2 , dit op een perceel van circa 570 m2 . Dit betekent een bebouwingspercentage van 17%. Het nieuwe bouwvlak is maximaal 15 meter diep en 10 meter breed. De resterende gronden worden ingericht als tuin bij de nieuwe woning.

Om de groenstrook en de openbare parkeergelegenheid die voor het plangebied zijn gelegen volledig intact te houden vindt de ontsluiting van de nieuwe woning plaats middels de reeds aanwezige oprit van Stationsweg 133. Indien het aanwezige groen toch wordt aangetast zal dit na aanleg worden hersteld. Om in de eigen parkeerbehoefte te voorzien worden op eigen terrein twee parkeerplaatsen gerealiseerd.

De woning vormt de afronding van het aanwezige bebouwingspatroon van de Klaproos door het 'gat' in de stedenbouwkundige structuur achter de woning Stationsstraat 133 passend op te vullen. Hierdoor wordt de bebouwingsstructuur aan de Klaproos uit stedenbouwkundig oogpunt beter aangezet.

Afbeelding 8.Impressie perceel Klaproos 67

De woning wordt opgericht op de zuidelijke perceelsgrens (de perceelsgrens met de woning Stationsweg 133). Met het oprichten van de woning op de zuidelijke perceelsgrens is voldoende ruimte aanwezig tussen de nieuwe woning en de bestaande woning Stationsweg 133 (in de vorm van een ruime oprit tussenbeide) zodat de nieuwe woning altijd een vrijstaande woning zal blijven. Daarnaast heeft de eigenaar van de woning Stationsweg 133 ingestemd om de nieuwe woning op te richten op de zuidelijke perceelsgrens. Ten slotte ligt de nieuwe woning ten noorden van de woning Stationsweg 133 zodat deze geen hinder van schaduwwerking kan ondervinden.

Met het oprichten van de nieuwe woning is wel enige schaduwwerking te verwachten op de noordelijke woningen. De schaduwwerking is echter van dien aard dat het woon- en leefklimaat van deze percelen niet zodanig worden aangetast. Deze woning kunnen, na het oprichten van de nieuwe woning, nog voldoende zonlicht ontvangen in de woning en in de (achter)tuin. Het oprichten van de nieuwe woning zorgt dus niet voor een verslechtering van de bezonning bij de omliggende woningen.

In de zijgevels van de woning worden geen ramen opgericht, de opbouw van de zijgevels is dan ook volledig gesloten. Er is dan ook geen sprake van inkijk in de omliggende woningen en tuinen. De privacy van omwonenden is daarmee voldoende gewaarborgd.

Afbeelding 9. Voorgevel en zijgevel van de beoogde woning

De woning betreft een levensloopbestendige woning, bij een levensloopbestendige woning worden voorzieningen aangebracht die het mogelijk maken de woning een leven lang te bewonen. Door het oprichten van een badkamer en slaapkamer op de begane grond is de woning levensloopbestendig.

Afbeelding 10. Impressie woning Klaproos 67

Met een maximale bouwhoogte van 4 meter en voor een deel 6 meter blijft de beoogde woning ruim binnen de bouwkundige maatvoeringgrenzen die in de gemeente Venray gelden voor (vrijstaande) woningen. De woning wordt voorzien van een platte dakafdekking.

Afbeelding 11. Doorsnede nieuwe woning

# <span id="page-13-0"></span>**4. BELEIDSKADER**

# <span id="page-13-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) door de Rijksoverheid vastgesteld ter vervanging van de Nota Ruimte (2004). In de SVIR staan de nationale plannen voor ruimte en mobiliteit.

In de [Structuurvisie Infrastructuur en Ruimte](http://www.rijksoverheid.nl/onderwerpen/ruimtelijke-ordening-en-bereikbaarheid/documenten-en-publicaties/kamerstukken/2012/03/13/definitieve-structuurvisie-infrastructuur-en-ruimte.html) schetst het kabinet hoe Nederland er in 2040 uit moet zien: concurrerend, bereikbaar, leefbaar en veilig. Het ruimtelijke en mobiliteitsbeleid wordt steeds meer aan provincies en gemeenten overgelaten. Hieronder valt bijvoorbeeld het landschapsbeleid. De Rijksoverheid richt zich op nationale belangen, zoals een goed vestigingsklimaat, een degelijk wegennet en waterveiligheid.

Tot 2028 heeft het kabinet in de SVIR drie Rijksdoelen geformuleerd:

- de concurrentiekracht vergroten door de ruimtelijk-economische structuur van Nederland te versterken. Dit betekent bijvoorbeeld een aantrekkelijk (internationaal) vestigingsklimaat;
- de bereikbaarheid verbeteren;
- zorgen voor een leefbare en veilige omgeving met unieke natuurlijke en cultuurhistorische waarden.

De provincies en gemeenten krijgen in het nieuwe ruimtelijke en mobiliteitsbeleid meer bevoegdheden. Bijvoorbeeld op het gebied van landschappen, verstedelijking en het behoud van groene ruimte. Provincies en gemeenten zijn volgens het kabinet beter op de hoogte van de situatie in de regio en de vraag van bewoners, bedrijven en organisaties. Daardoor kunnen zij beter afwegen wat er in een gebied moet gebeuren.

Het Rijk is verantwoordelijk voor een goed systeem van ruimtelijke ordening inclusief zorgvuldige, transparante ruimtelijke en infrastructurele besluiten. Dat betekent dat het systeem zo ingericht moet zijn dat integrale planvorming en besluitvorming op elk schaalniveau mogelijk is en dat bestaande en toekomstige belangen goed kunnen worden afgewogen. Gebruikswaarde, toekomstwaarde en belevingswaarde zijn hier onderdeel van. Het gaat dan zowel om belangen die conflicteren als belangen die elkaar versterken. Bij nieuwe ontwikkelingen, aanleg en herstructurering moet in elk geval aandacht zijn voor de gevolgen voor de waterhuishouding, het milieu en het cultureel erfgoed.

Deze aspecten zullen in paragraaf 5.3, respectievelijk paragrafen 5.1 en 5.6 aan de orde komen.

Verder heeft het gestelde in dit bestemmingsplan betrekking op provinciale en gemeentelijke belangen. Het initiatief kent een dermate kleinschalig karakter dat deze geen nadelige invloed heeft op de gestelde doelen van het Rijk. Bovendien voorziet de SVIR niet in onderwerpen die op het plangebied van toepassing zijn. Dit houdt in dat er voor de realisatie van de woning geen beperkingen vanuit de SVIR gelden.

#### **4.1.2 Besluit algemene regels ruimtelijke ordening (Barro)**

Op 30 december 2011 is het Besluit algemene regels ruimtelijke ordening (Barro) in werking getreden. Op 1 oktober 2012 zijn enkele wijzigingen daarvan in werking getreden.

Voor de nationale belangen die kaderstellend zijn voor besluiten van gemeenten zijn in het Barro regels opgenomen die direct het bestemmingsplan en daarmee gelijk te stellen besluiten betreffen. Zij strekken ertoe dat de nationale ruimtelijke afweging, die door het kabinet in samenspraak met de Tweede en Eerste Kamer der Staten-Generaal is gemaakt, bij besluitvorming over bestemmingsplannen wordt gerespecteerd.

Onderwerpen waarvoor het Rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken.

In oktober 2012 is het besluit aangevuld met de ruimtevraag voor de onderwerpen veiligheid op Rijksvaarwegen, toekomstige uitbreiding van infrastructuur, de elektriciteitsvoorziening, het Nationaal Natuurnetwerk, de veiligheid van primaire waterkeringen, reserveringsgebieden voor hoogwater langs de Maas en maximering van de verstedelijkingsruimte in het IJsselmeer.

Met de realisatie van de woning worden geen van de genoemde belangen geschaad. In het plangebied is verder geen sprake van een gebiedsreservering voor de lange termijn. Kortom, het initiatief is niet in strijd met de beleidsregels zoals deze zijn opgenomen in het Barro.

#### **4.1.3 Ladder duurzame verstedelijking**

In de genoemde SVIR is de "Ladder voor duurzame verstedelijking" geïntroduceerd. De ladder ondersteunt gemeenten en provincies in vraaggerichte programmering van hun grondgebied, het voorkomen van overprogrammering en de keuzes die daaruit volgen. De ladder is juridisch vastgelegd in het Besluit ruimtelijke ontwikkeling (Bro).

Sinds invoering van de ladder is er veel jurisprudentie ontstaan en is er veel over geschreven. De ladder werd als te ingewikkeld ervaren en zorgde voor veel onderzoekskosten. Per 1 juli 2017 is de regeling daarom gewijzigd. De drie treden uit de oorspronkelijke tekst worden losgelaten en vervangen door de volgende tekst:

*"De toelichting van een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan de voorgenomen stedelijke ontwikkeling. Indien blijkt dat de stedelijke ontwikkeling niet binnen het bestaand stedelijk gebied kan worden voorzien, bevat de toelichting een motivering daarvan en een beschrijving van de mogelijkheid om in die behoefte te voorzien op de gekozen locatie buiten het bestaand stedelijk gebied.* 

Allereerst dient er sprake te zijn van een 'stedelijke ontwikkeling'. Zoals de Afdeling Bestuursrechtspraak van de Raad van State eerder heeft overwogen (uitspraak van 18 december 2013, zaak nr. 201302867/1/R4), is het begrip woningbouwlocatie in de omschrijving van het begrip stedelijke ontwikkeling in artikel 1.1.1, eerste lid, aanhef en onder i, van het Bro niet nader gedefinieerd in het Bro. Voorts ontbreekt in de nota van toelichting bij deze bepaling (Stb. 2012, 388) een toelichting op de definitiebepaling van het begrip stedelijke ontwikkeling.

De Afdeling is in een eerdere zaak van oordeel geweest dat een aantal van 11 toe te voegen woningen in de bebouwde kom, een ontwikkeling is die niet voorziet in een woningbouwlocatie of een andere stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Artikel 3.1.6, tweede lid, van het Bro is dan ook niet van toepassing (ABRvS 16 september 2015, ECLI: NL:RVS:2015:2921, r.o. 4.3).

Gelet hierop kan zeker geconcludeerd worden dat het oprichten van één woning in de bebouwde kom van Venray evenmin een stedelijke ontwikkeling betreft als bedoeld in artikel 1.1.1, eerste lid Bro. Er hoeft dan ook niet aan de ladder getoetst te worden.

# <span id="page-14-0"></span>**4.2 Provinciaal beleid**

#### **4.2.1 Provinciaal Omgevingsplan Limburg 2014**

Op 12 december 2014 hebben Gedeputeerde Staten het POL2014, met bijbehorend m.e.r., de omgevingsverordening Limburg 2014 en het Provinciaal verkeers- en vervoersprogramma vastgesteld. Allemaal als onderdeel van een integrale omgevingsvisie. Deze documenten zijn op 16 januari 2015 in werking getreden.

De provinciale ruimtelijke ambitie komt voort uit de Limburgagenda: een voortreffelijk grensoverschrijdend leef- en vestigingsklimaat, dat eraan bijdraagt dat burgers en bedrijven kiezen voor Limburg; om er naar toe te gaan en vooral ook om er te blijven. In het nieuwe POL staan de fysieke kanten van het leef- en vestigingsklimaat centraal. Belangrijke uitdagingen zijn het faciliteren van innovatie, het aantrekkelijk houden van de regio voor jongeren en arbeidskrachten, de fundamenteel veranderende opgaven op het gebied van wonen en voorzieningen, de leefbaarheid van kernen en buurten en het inspelen op de klimaatverandering.

Aan het provinciaal omgevingsbeleid ligt een aantal principes ten grondslag: kwaliteit staat daarbij centraal. Dat komt tot uiting in het koesteren van de gevarieerdheid van Limburg onder het motto 'meer stad, meer land', het bieden van ruimte voor verweving van functies, in kwaliteitsbewustzijn, en in dynamisch voorraadbeheer dat moet resulteren in een nieuwe vorm van groeien. Algemene principes voor duurzame verstedelijking sluiten hierop aan, zoals de ladder voor duurzame verstedelijking en de prioriteit voor herbenutting van cultuurhistorische en beeldbepalende gebouwen.

Afbeelding 12. Zonering POL2014

De grote variatie in omgevingskwaliteiten is een kenmerk en sterk punt van Limburg. Om daaraan recht te doen, worden in het POL2014 zeven globaal afgebakende gebiedstypen onderscheiden. Dit zijn zones met elk een eigen karakter, herkenbare eigen kernkwaliteiten, en met heel verschillende opgaven en ontwikkelingsmogelijkheden. Het plangebied is gelegen in de zone 'Overig bebouwd gebied'. Dit betreffen gemengde woon- en werkgebieden met voorzieningen, deels met stedelijk karakter, deels met landelijk karakter. Beleidsmatig worden hier de volgende accenten gelegd:

- Transformatie regionale woningvoorraad;
- Bereikbaarheid;
- Balans voorzieningen en detailhandel;
- Stedelijk groen en water;
- Kwaliteit leefomgeving.

Voor wat betreft wonen streeft de provincie naar een voortreffelijk woon- en leefklimaat, waar mensen zich prettig voelen.

Kwantitatief ligt er een aanzienlijke opgave om ervoor te zorgen dat de woningmarkt aansluit bij de demografische ontwikkeling. De top in de woningbehoefte wordt naar verwachting in Midden- en Noord-Limburg bereikt rond 2028 respectievelijk 2030, terwijl de totale behoefte in Zuid-Limburg al daalt.

Noord-Limburg kenmerkt zich door een aantrekkelijk woon- en leefklimaat. Er dient een transformatie van de bestaande woningvoorraad plaats te vinden, aangezien er nauwelijks bevolkingsgroei meer is. Daarbij zal primair worden gekozen voor inbreiding, aanpassing en functieverandering en slechts beperkte uitbreiding in de nabijheid van kleine kernen, met als uitgangspunt bouwen voor eigen behoefte. De ambities, uitgangspunten en principes uit het POL2014 worden vastgelegd in regionale structuurvisies, waarin de verschillen tussen de regio's en regiospecifieke uitwerkingen worden vormgegeven. Deze visies zijn stevig en niet-vrijblijvend, maar wel realistisch, zie hiervoor paragraaf 4.2.3.

De realisatie van één woning past binnen de provinciale richtlijnen die zijn gesteld voor het overig bebouwd gebied. Kortom, het initiatief past binnen de beleidsregels zoals geschetst in het POL2014.

#### **4.2.2 Omgevingsverordening Limburg 2014**

Tezamen met het POL2014 is de Omgevingsverordening Limburg 2014 in werking getreden. In hoofdstuk 2 zijn de regels opgenomen inzake bouwen en wonen.

In artikel 2.2.2 van de verordening is bepaald dat een ruimtelijk plan dat een nieuwe stedelijke ontwikkeling mogelijk maakt, rekening moet houden met het bepaalde in artikel 3.1.6, tweede lid van het Bro (ladder duurzame verstedelijking). Onderhavig initiatief is getoetst aan de ladder voor duurzame verstedelijking, zie paragraaf 4.1.3. Er is sprake van het toevoegen van slechts één woning. In het geval van één extra woning is geen sprake van een stedelijke ontwikkeling, waardoor de ladder niet van toepassing is.

In artikel 2.4.2 van de verordening is bepaald dat een ruimtelijk plan gelegen in de regio Noord-Limburg niet voorziet in de toevoeging van woningen aan de bestaande voorraad woningen anders dan op de wijze zoals beschreven in de Regionale Structuurvisie Wonen Noord-Limburg.

Zoals in paragraaf 4.2.3 van onderhavige toelichting is vermeld, is er in casu sprake van bouwen naar reële behoefte. Het initiatief past daarmee in de Regionale Structuurvisie Wonen Noord-Limburg.

Uit de kaarten behorende bij de Omgevingsverordening Limburg 2014 blijkt overigens dat het plangebied niet ligt binnen (milieu)beschermingsgebieden of beschermingszones ten behoeve van natuur en landschap.

#### **4.2.3 Regionale Structuurvisie Wonen Noord-Limburg**

In april 2016 hebben de bestuurders van de gemeente Beesel, Bergen, Gennep, Horst aan de Maas, Mook en Middelaar, Venlo, Venray, Peel en Maas en de provincie Limburg de Regionale Structuurvisie 2016- 2020 vastgesteld. Met de Regionale Structuurvisie Wonen Noord-Limburg hebben de acht regiogemeenten voor het eerst een gezamenlijke visie en koers vastgelegd op het gebied van wonen.

Op 20 oktober 2020 is de Regionale Woonvisie Noord-Limburg 2020 – 2024 in werking getreden. De Regionale Woonvisie Noord-Limburg 2020-2024 vormt een herijking van de Regionale Structuurvisie wonen uit 2016. Naast een vernieuwde gezamenlijke regionale visie op het thema wonen maken de acht regiogemeenten opnieuw regionale afspraken welke vervolgens door worden gevoerd in het lokaal te voeren beleid.

Een belangrijke onderlegger voor woonbeleid vormt de bevolkingsontwikkeling en de huishoudensontwikkeling. In totaal zijn acht pijlers geïdentificeerd op basis van de verwachte bevolkingsontwikkeling. De acht pijlers vormen de koers die de regiogemeenten de komende jaren willen gaan varen.

De inhoudelijke pijlers zijn:

- *1. Kwalitatief vraagstuk- mismatch woningvoorraad en toekomstige bevolkingssamenstelling*
Bij nieuwbouw dient bij voorkeur ingezet te worden op de realisatie van toekomstbestendige en flexibele woonsegmenten. Om richting te geven aan de benodigde aantallen maakt de regio gebruik van huishoudensprognoses. Prognoses geven richting aan de toekomst. Een goede onderbouwing van de woningbehoefte blijft leidend, daarom kiest de regio ervoor om te werken met een kwalitatieve richtlijn. De regio heeft uitgangspunten geformuleerd waaraan alle bouwplannen moeten voldoen die binnen de kwalitatieve richtlijn vallen (ook Ruimte voor Ruimte plannen worden hieraan getoetst)

- *2. Liefde voor de bestaande voorraad*
De regio bekijkt nadrukkelijk of sprake is van de juiste kwaliteit woning op de juiste plek voor de juiste doelgroep. Toekomstbestendigheid en in sommige gevallen flexibiliteit staan hierbij voorop. Voor woningen in de bestaande voorraad (in de wijken, maar ook in het buitengebied) onderzoekt de regio of het instellen van een fonds kan helpen in de transformatieopgave. Hierbij maakt de regio zoveel mogelijk gebruik van goede praktijkvoorbeelden en kan het van belang zijn om de samenwerking met (uiteenlopende) marktpartijen te intensiveren.

#### *3. Kwalitatief vraagstuk op de lange termijn: wat doen we na de huishoudenspiek?*

De regio verkent samen met de provincie de mogelijkheden ten aanzien van het ontwikkelen van instrumentarium om op termijn woningen uit de bestaande voorraad te halen. Enerzijds omdat ze niet meer nodig zijn (na het bereiken van de huishoudenspiek) en anderzijds om ook na de huishoudenspiek ruimte te maken voor de toevoeging van kwalitatief goede woningen. Daarnaast zet de regio in op het faciliteren en stimuleren van tijdelijke en experimentele woonvormen waarmee kan worden ingespeeld op de periode na de huishoudenspiek.

- *4. Huisvesting voor specifieke doelgroepen*
Bijzondere aandacht is nodig voor de huisvesting van specifieke doelgroepen. Hieronder vallen woonwagenbewoners, internationale werknemers, woonurgenten, zorgdoelgroepen, ouderen, starters, economische dak- en thuislozen en vergunningshouders.

- *5. Thuis in je huis, straat, buurt en wijk*
De regiogemeenten zijn ervan bewust dat zij samen met inwoners, woningcorporaties, onderwijs, maatschappelijke instellingen (zoals zorg- en welzijnsorganisaties) en bedrijven aan de lat staan om de leefbaarheid te bewaken. Het gezamenlijke doel is om de leefbaarheid te behouden of waar nodig te versterken. Samenwerking en het maken en samen uitvoering geven aan (prestatie-) afspraken is daarbij van groot belang en daar zit ook de kracht.

- *6. Sociale huursector en toewijzingsbeleid corporaties*
Sturen op de sociale huurmarkt is vooral een samenspel tussen woningcorporaties, huurdersbelangenverenigingen en gemeenten. Op gemeenteniveau wordt gekeken of de voorraad sociale huurwoningen voldoende is, of dat moet worden toegevoegd.

- 7. *Middenhuur*
De regio constateert dat er een opgave ligt om het aantal middenhuur woningen te vergroten. Daarom onderzoekt de regio de mogelijkheden om regionale 'mandjes' te maken, waarbij de mogelijkheden om te bouwen op aantrekkelijke locaties worden gekoppeld aan het bouwen op minder voor de hand liggende locaties. Om de bouw van middenhuurwoningen te kunnen stimuleren, wordt door de provincie gekeken om hiervoor het Stimuleringsregeling Wonen mede in te richten (bijvoorbeeld door leningen, garantstellingen en subsidies) als onderdeel van de nieuwe Limburgse Agenda Wonen.

- *8. Leefbaarheid kleine kernen*
Door een sterke vergrijzing in kleine kernen kan de leefbaarheid onder druk komen te staan. Woningbouw kan nooit alleen de oplossing zijn voor leefbaarheidsvraagstukken. Op kleine schaal woningbouw toevoegen blijft mogelijk. De toevoeging van woningen is vooral gericht op het bevorderen van de doorstroming.

Onderhavig initiatief sluit aan bij pijler 1, 'Kwalitatief vraagstuk- mismatch woningvoorraad en toekomstige bevolkingssamenstelling'. Binnen deze pijler zijn uitgangspunten opgesteld voor de kwalitatieve richtlijn die leidend is. De uitgangspunten zijn:

- Toevoegen van woningen in principe alleen in de kernen;
- Koppelkansen (het realiseren van een woning gebruiken voor het aanpakken van andere opgaven zoals leegstand);
- Toevoegen van woningen leidt niet tot het vergroten van het kwetsbare woningoverschot;
- Het type toe te voegen woning moet passen binnen de kwalitatieve behoefte;
- De regie streeft sociaal duurzame woonconcepten na;
- De regio zoekt aansluiting op de duurzaamheidsdoelen die landelijk, regionaal en lokaal gesteld zijn.

De beoogde ontwikkeling betreft het oprichten van één vrijstaande woning. De woning is beoogd in de bebouwde kom van Venray en zal het bebouwingspatroon van de Klaproos voort zetten. De woning wordt levensloopbestendig opgericht waarmee de woning ideaal is voor bewoning door ouderen. Het initiatief sluit aan bij de uitgangspunten van pijler 1 en is hiermee conform de woonvisie van de gemeenten binnen de regio Noord-Limburg.

# <span id="page-18-0"></span>**4.3 Gemeentelijk beleid**

### **4.3.1 Toekomstvisie Venray 2030**

In 2009 heeft de gemeente Venray een strategische visie vastgesteld met als tijdzone 2020. In 2013 is de Strategische visie 'Venray, stad in de Peel (2025)' als een aanvulling op en herijking van de strategische visie 2020, 'Venray Dorp en Stad' opgesteld met een doorkijk naar 2025. De nieuwe toekomstvisie Venray 2030, 'Venray loopt voorop' is tot stand gekomen in 2019 en geeft een doorkijk naar 2030.

De toekomstvisie gaat in op:

- De grote ontwikkelingen die op Venray afkomen en aangeven wat dit betekent voor de opgaven op lokaal en regionaal niveau en voor de vraagstukken of agendapunten voor het lokaal bestuur (kompas);
- Verbinding en energie opleveren door samen met de Venrayse gemeenschap inwoners, bedrijven en maatschappelijke partners – te komen tot een gezamenlijk toekomstbeeld van Venray;
- Slim verbinding leggen met andere participatietrajecten, zodat hier op voortgebouwd kan worden onder meer bij de totstandkoming van de omgevingsvisie.

Ten aanzien van het thema wonen zijn wat betreft het voorliggend project geen nieuwe of afwijkende uitgangspunten geformuleerd. Het belang van een goede kwaliteit van woonomgeving en woningen, de aanwezigheid van werkgelegenheid en kwalitatief goede voorzieningen, wordt andermaal onderstreept. Met de visie op de gewenste toekomstrichting kan de gemeente Venray effectief sturing geven aan het proces van beleidsontwikkeling en prioritering.

De thema's die centraal staan zijn:

- 1. Venray is dorp en stad;
- 2. Venray is kennisintensief;
- 3. Venray zorgt voor elkaar;
- 4. Venray is levendig;
- 5. Venray voorziet in alle woonwensen.

De gemeente wil voorzien in alle woonwensen en biedt daarbij de ruimte voor een gevarieerde en boeiende maatschappelijke omgeving. Door een grote zorg voor het in stand houden en verbeteren van de bestaande woonwijken (soms in de vorm van herstructurering) beoogt de gemeente unieke woonmilieus creëren, waarin de bestaande sociale structuren en voorzieningen op een positieve wijze worden beïnvloed.

Middels onderhavig initiatief wordt één woning toegevoegd in de kern van Venray. De vrijstaande woning wordt levensloopbestendig ingericht zodat de woning ook geschikt is voor bewoning door ouderen. Met het initiatief wordt dan ook aangesloten bij het streven van gemeente Venray om te voorzien in alle woonwensen.

### **4.3.2 Woonvisie Venray 2017**

Op 16 mei 2017 heeft de gemeenteraad de Woonvisie Venray 2017 'Transformatie van de woningmarkt' vastgesteld. Belangrijkste doelstelling van deze visie is het aanpassen van de bestaande woningvoorraad aan de veranderende wensen van de woonconsument. Venray is een gemeente die tegen de stroom van krimp in nog groeit. De focus ligt dan ook op het beantwoorden van de groeiende vraag naar woningen voor de komende jaren. Woningen die bovendien moeten aansluiten bij de nieuwe wensen van de woonconsument. De samenstelling van huishoudens verandert. Meer mensen gaan alleen wonen en gezinnen zijn kleiner dan in het verleden. Er wordt dus niet gevraagd om minder woningen, maar wel om kleinere. Voor een belangrijk deel zijn die woningen er al, maar moeten ze worden aangepast en voor een ander deel moeten er nieuwe gebouwd worden.

Bijzondere aandacht vraagt de groeiende groep senioren met een kwalitatieve woningbehoefte en nieuwe en andere woonconcepten (levensloopbestendige woningen al dan niet onder meer gecombineerd met zorg). Hieraan is een groeiend tekort.

Om keuzes uit de Woonvisie te monitoren en om in te kunnen spelen op ontwikkelingen in de woningmarkt wordt jaarlijks een monitoringsrapportage woningbouw opgesteld. De monitor vormt de basis waarop ontwikkelingen gedurende een langere periode worden getoetst aan beleidskeuzes uit de woonvisie. Indien noodzakelijk worden ambities bijgesteld, dan wel aangepast. De meest recente is de Woonmonitor 2017 die op 24 september 2018 is vastgesteld.

### **4.3.3 Monitor woningbouw 2017**

De Woonmonitor 2017 (vastgesteld op 24 september 2018) blikt terug op de gerealiseerde woningbouw in 2017 en kijkt vooruit op basis van de huidige woningbouwplannen op 1 januari 2018.

Noord-Limburg is als anticipeergebied benoemd. Dat betekent dat op termijn de bevolkingsontwikkeling naar verwachting een dalende lijn te zien zal geven. De bevolkingsdaling wordt zichtbaar in het jaar 2027. Dan is het geprognosticeerde aantal inwoners met 43.986 op zijn hoogst. Daarna daalt het aantal inwoners geleidelijk. Die daling wordt op enige afstand gevolgd door een afname van het aantal huishoudens. Tot 2033 blijft het aantal huishoudens als gevolg van de huishoudensverdunning echter nog wel groeien tot het maximum van 19.918. In dat jaar is ook de woningvraag maximaal en komen in de prognoses uit op 19.667 woningen: 1.283 meer dan in 2016.

De bevolking krimpt niet alleen: de samenstelling (naar leeftijd en huishoudenssamenstelling) verandert ook sterk. Het aandeel ouderen neemt de komende jaren sterk toe. In 2016 is nog 26% van de inwoners van Venray 60 jaar of ouder, in 2033 is dat al ruim 36%. Het aantal oudere huishoudens (> 60 jaar) loopt zelfs op tot boven 50%. De prognoses laten zien, dat de groei daarna in afgevlakte vorm doorzet. De gemiddelde huishoudensomvang neemt af door een sterke groei van het aantal één- en tweepersoonshuishoudens. Vooral de groei van het aantal éénpersoonshuishoudens is opmerkelijk; in 2016 gaat het nog om 31% van het totaal aantal huishoudens, in 2033 is het al gegroeid tot 36,5% en in 2050 tot bijna 40%.

Beide ontwikkelingen hebben een (versterkend) effect: éénpersoonshuishoudens hebben gemiddeld economisch minder te besteden dan tweepersoonshuishoudens en ook onder ouderen is, ondanks verbeterde pensioenvoorzieningen, nog steeds een omvangrijke groep mensen met een betrekkelijk geringe koopkracht. Dat heeft voor de lokale economie al grote gevolgen, maar laat zich op termijn ook in de woningmarkt nadrukkelijk gelden. De sterke groei van het aantal éénpersoonshuishoudens zal op zich zelf de vraag naar kleine goedkope en betaalbare woningen doen toenemen.

De gemeente Venray streeft ernaar om tegemoet te komen aan de woonwensen van starters en senioren. Dit doet de gemeente door middel van:

- Bevorderen van de mogelijkheden om (weliswaar beperkt) in kleinschalige en door de consument geïnitieerde projecten nieuwbouw voor starters te plegen;
- Bevorderen van de bouw van kleine (tijdelijke) woningen op verschillende locaties in de gemeente.

Het initiatief betreft het realiseren van één nieuwe vrijstaande woning in de kern Venray. De woning wordt levensloopbestendig ingericht waardoor deze ook geschikt is voor bewoning door ouderen. Het initiatief sluit derhalve perfect aan bij de verwachte behoefte en de door de gemeente gestelde doelstellingen.

Bij de Woonmonitor is tevens een "stoplichtmodel" opgesteld. Het stoplichtmodel geeft aan of een dorp of kern nog planruimte heeft (groen) of dat er een overschot is (rood). Voor de kern Venray staat het licht volgens het laatste stoplichtmodel op rood. Er is sprake van een planoverschot van 61 woningen tot 2031.

In Venray is tot aan 2030 een overschot aan woningen. Uit de Woonvisie van de gemeente Venray en uit de Monitor woningbouw komt naar voren dat binnen de gemeente Venray vraag is naar woningen die geschikt zijn voor senioren en voor éénpersoonshuishoudens.

Aan levensloopbestendige woningen in de kern Venray blijkt een groeiend tekort. Het initiatief draagt bij om dit tekort op te lossen, al is het op zeer beperkte schaal. Er is immers slechts sprake van het toevoegen van één woning. Ondanks dat het stoplicht op rood staat voor de kern Venray wat betreft nieuwe woningen voldoet het initiatief toch aan het gemeentelijke woonbeleid. Gesteld kan worden dat onderhavig initiatief aansluit bij de Monitor woningbouw 2017.

### **4.3.4 Structuurvisie Bijdrage Ruimtelijke Ontwikkeling gemeente Venray 2011**

In de 'Structuurvisie Bijdrage Ruimtelijke Ontwikkeling gemeente Venray 2011' vastgelegde kwaliteitsbeleid omtrent een bijdrage Ruimtelijke Ontwikkeling is gebaseerd op de gedachte dat ruimtelijke ontwikkelingen (bouwactiviteiten) leiden tot verlies aan ruimtelijke kwaliteit en dat dit verlies moet worden gecompenseerd. Achterliggend doel is het behoud en waar mogelijk versterking van de (groene) kwaliteiten van zowel het buitengebied als het stedelijk gebied.

Woningbouw dient in principe plaats te vinden binnen de contouren van de dorpen en de grens stedelijke dynamiek. Daarnaast kan het in bepaalde gevallen toch wenselijk zijn om ook in het buitengebied op beperkte schaal incidentele woningbouw toe te staan. In dit geval is het plangebied gelegen in de bebouwde kom van Venray, derhalve binnen de contour.

Voor alle woningbouwontwikkelingen geldt dat alleen kan worden gebouwd bij aantoonbare vraag. Daarnaast is levensloopbestendig en flexibel bouwen het uitgangspunt voor elk nieuw woningbouwplan. Zoals blijkt uit paragraaf 4.2.3 is vraag naar woningen die geschikt zijn voor bewoning door éénpersoonshuishoudens en door senioren. Het toevoegen van één levensloopvriendelijke woning die geschikt is voor bewoning door ouderen voldoet derhalve aan de vraag.

Voor het bepalen van de hoogte van de bijdrage in het stedelijk gebied wordt aangesloten bij de bijdrage ruimtelijke ontwikkeling zoals vastgelegd in de nota grondbeleid 2011. Deze bijdrage bestaat uit € 2.500,- per kavel. De tegenprestatie vindt zo veel mogelijk ter plaatse en/of in de nabijheid van de ingreep plaats. Indien dit niet mogelijk is, komt de bijdrage ten goede van het kwaliteitsfonds stedelijk gebied.

Initiatiefnemer heeft met de gemeente Venray een anterieure overeenkomst gesloten waarmee het zich verplicht heeft de kwaliteitsbijdrage te voldoen.

# <span id="page-21-0"></span>**5. RANDVOORWAARDEN / RESULTATEN ONDERZOEKEN**

Met de realisatie van de woning dient rekening gehouden te worden met (milieu-)aspecten vanuit de omgeving en op de omgeving. Het onderzoek naar de milieuaspecten bodem, milieuzonering, geluid, lucht, externe veiligheid voor het plangebied wordt in de navolgende paragrafen beschreven. Eveneens is gekeken naar de gevolgen van het initiatief voor de aspecten archeologie, leidingen en infrastructuur, natuur, waterhuishouding en verkeer. De hieruit voortkomende bevindingen worden in onderstaande paragrafen toegelicht.

### <span id="page-21-1"></span>**5.1 Milieuaspecten**

#### **5.1.1 M.e.r.-beoordeling**

Per 1 april 2011 is het Besluit m.e.r gewijzigd. De belangrijkste aanleidingen hiervoor zijn de modernisering van de m.e.r. wetgeving in 2010 en de uitspraak van het Europese Hof van 15 oktober 20091 . Uit deze uitspraak volgt dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt.

Gemeenten en provincies moeten daarom per 1 april van 2011 ook bij kleine bouwprojecten beoordelen of een m.e.r. beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r. nodig is.

Een m.e.r.-beoordeling is een toets van het bevoegd gezag om te beoordelen of bij een project belangrijke nadelige milieugevolgen kunnen optreden. Wanneer uit de toets blijkt dat er belangrijke nadelige milieugevolgen kunnen optreden moet er een m.e.r.-procedure worden doorlopen. Met andere woorden dan is het opstellen van een m.e.r. nodig.

#### *Beoordeling noodzakelijkheid m.e.r.(-beoordeling)*

Om te bepalen of een m.e.r.(-beoordeling) noodzakelijk is dient bepaald te worden of het project voorkomt in lijst C of lijst D van het Besluit, of de drempelwaarden worden overschreden, of het project in een kwetsbaar gebied ligt en of er belangrijke milieugevolgen zijn.

#### *Drempelwaarden Lijst C en D*

In het plangebied wordt één woning gebouwd. Het realiseren daarvan komt niet voor in bijlage C van het besluit m.e.r.. Er is dus geen sprake van de verplichting om een m.e.r. procedure te doorlopen.

Op grond van categorie D11.2 geldt een m.e.r.-beoordelingsplicht voor onder andere de aanleg of wijziging van 'een stedelijk ontwikkelingsproject', in gevallen waarin de activiteit betrekking heeft op:

- 1. Een oppervlakte van 100 hectare of meer,
- 2. Een aaneengesloten gebied en 2.000 of meer woningen bevat, of
- 3. Een bedrijfsvloeroppervlakte van 200.000 m2 of meer.

Blijkens de nota van toelichting bij het Besluit m.e.r.2 kan het bij een stedelijk ontwikkelingsproject gaan om 'bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan'.

<sup>1</sup> HvJ EG 15 oktober 2009, zaak C-255/08 (Commissie tegen Nederland)

<sup>2</sup> Staatsblad 2011, nr. 102

Aangezien het initiatief in dit geval betrekking heeft op één woning valt het initiatief ruimschoots onder de drempelwaarde van 2.000 woningen, zodoende is er geen sprake van een directe m.e.r.-beoordelingsplicht.

#### *Vormvrije m.e.r.-beoordeling*

In het Besluit m.e.r. is aangegeven dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. In feite zijn daarmee de geval definities (de drempelwaarden in kolom 2 in de D-lijst) indicatief gemaakt. Dit betekent dat niet meer kan worden volstaan met de mededeling in het besluit dat de omvang van de activiteit onder de drempelwaarde ligt en dus geen m.e.r. (beoordeling) noodzakelijk is. Onder de geldende regeling moet een motivering worden gegeven. Deze motivering moet zijn gebaseerd op een toets die qua inhoud (dat wil zeggen: op basis van dezelfde criteria) aansluit bij de m.e.r.-beoordeling, de diepgang kan echter anders zijn en er zijn geen vormvereisten. Voor deze toets wordt de term vormvrije m.e.r. beoordeling gehanteerd.

Gemeenten en provincies moeten dus ook bij kleinere bouwprojecten beoordelen of een m.e.r. nodig is. Die beoordeling is vormvrij. Uit deze toelichting blijkt dat het projectgebied niet is gelegen in een gevoelig gebied en het initiatief geen negatieve effecten heeft op elders gelegen gevoelige gebieden. Er is geen risico op verontreiniging en het initiatief leidt niet tot hinder voor omliggende functies. Er worden geen gevaarlijke stoffen gebruikt en/ of technologieën toegepast, waardoor er geen sprake is van risico op ongevallen. Uit deze toelichting blijkt kortom dat er geen sprake is van nadelige gevolgen voor het milieu.

#### *Conclusie*

- 1. De activiteit komt niet voor in onderdeel C van de bijlage bij het Besluit m.e.r. Er hoeft dus geen m.e.r. te worden opgesteld;
- 2. De activiteit (stedelijk ontwikkelingsproject) valt wel onder categorie D11.2 van onderdeel D van de bijlage bij het Besluit m.e.r. Er geldt echter geen m.e.r.-beoordelingsplicht omdat de in kolom 2 bij deze categorie genoemde 'drempelwaarden' bij lange na niet worden overschreden;
- 3. Omdat de activiteit wel wordt genoemd in een van de categorieën in onderdeel D van de bijlage bij het Besluit m.e.r. maar de drempelwaarden niet worden overschreden, dient in beginsel voor dit plan wel een vormvrije m.e.r. beoordeling te worden uitgevoerd;
- 4. Uit de uitgevoerde vormvrije m.e.r.-beoordeling is gebleken dat de activiteiten op grond van de selectiecriteria als bedoeld in bijlage III bij de EEG-richtlijn milieueffectbeoordeling niet tot belangrijke nadelige gevolgen voor het milieu leiden en dus geen aanleiding vormen om op grond hiervan alsnog een m.e.r.-beoordeling uit te voeren.

#### **5.1.2 Bedrijven en milieuzoneringen**

Milieuzonering is het aanbrengen van een noodzakelijke ruimtelijke scheiding tussen milieubelastende en milieugevoelige functies ter bescherming of vergroting van de kwaliteit van de leefomgeving. Als hulpmiddel voor de inpassing van bedrijvigheid in haar fysieke omgeving of van gevoelige functies nabij bedrijven, heeft de Vereniging van Nederlandse Gemeenten (VNG), in samenwerking met de Ministeries van Volkshuisvesting, Ruimtelijke Ordening en Milieubeheer en Economische zaken, in 2009 een indicatieve bedrijvenlijst opgesteld.

Om een milieuzonering in een concrete situatie te kunnen uitwerken bevat de VNG publicatie bouwstenen. De drie belangrijkste bouwstenen zijn:

- 1. de richtafstandenlijst;
- 2. twee omgevingstypen;
- 3. een lijst van toelaatbare activiteiten in gemengd gebied met het oog op functiemenging.

De belangrijkste bouwstenen voor milieuzonering zijn de twee richtafstandenlijsten die zijn opgenomen in bijlage 1 van de VNG publicatie. Dit zijn afstanden ten opzichte van een rustige woonwijk (of een vergelijkbaar omgevingstype). In de bijlagen wordt onderscheid gemaakt naar richtafstanden voor de ruimtelijke relevante milieuaspecten geur, stof, geluid en gevaar. De grootste van deze vier richtafstanden is bepalend voor de indeling van een activiteit in een milieucategorie.

Om tot een optimale invulling van de ruimte te komen worden diverse omgevingstypen onderscheiden. Het achterliggende idee is dat de gevoeligheid van een gebied mede afhankelijk is van het omgevingstype. De gevoeligheid van een gebied kan daarom aanleiding zijn om af te wijken van de standaardafstanden in de bedrijvenlijst die uitgaan van de ligging in een rustige woonwijk. Afhankelijk van het type gebied kan een correctie worden toegepast op de afstanden die zijn genoemd in de standaardlijst en wel per hinderaspect (geluid, stof, stank en dergelijke) dat in de lijst is genoemd.

Het plangebied is te typeren met het omgevingstype 'rustige woonwijk'. In de bebouwde kom van Venray, in de woonwijk Landweert, bevinden zich immers rondom het plangebied uitsluitend woningen.

Woningen betreffen een functie welke geen milieuhinder veroorzaakt voor de omgeving. Wel kan de nieuwe woning milieuhinder ondervinden van functies gelegen in de omgeving. Ter plaatse van het plangebied dient daarom aangetoond te worden dat er sprake is van een aanvaardbaar woon- en leefklimaat ten gevolge van omliggende milieubelastende functies. In de directe omgeving bevinden zich de volgende milieubelastende functies:

- Een horecazaak op de locatie Stationsweg 147, afstand tot het plangebied 175 meter;
- Een huisartsenpraktijk, apotheek en podotherapie op de locatie Stationsweg 60-60d, afstand tot het plangebied 230 meter;
- Een autogarage op de locatie Stationsweg 113, afstand tot het plangebied 300 meter;
- Een agrarisch bedrijf op de locatie Stationsweg 165, afstand tot het plangebied 310 meter;
- Bedrijventerrein 'De Hulst 1' gelegen aan de Hulst, afstand tot het plangebied 320 meter;
- Een dierenkliniek op de locatie Stationsweg 111a, afstand tot het plangebied 380 meter.

#### *Bedrijventerrein 'De Hulst 1'*

Ten zuidoosten van het plangebied is het bedrijventerrein 'De Hulst 1' gelegen. Het bedrijventerrein heeft een omvang van circa 38,5 hectare. Het bedrijventerrein kenmerkt zich als een gemengd bedrijventerrein, bedoeld voor kleinschalige en middelgrote bedrijvigheid. Er zitten voornamelijk productie-, groothandel- en reparatiebedrijven met een kavelomvang tussen de 1.000 en 5.000 m². Globaal is een verdeling gemaakt welke bedrijvigheid nu en in de toekomst is toegestaan op welk gedeelte van het bedrijventerrein (afbeelding 13).

Op het bedrijventerrein zijn bedrijven in de milieucategorieën 1, 2, 3.1 en 3.2 toegestaan en eventueel, met een vrijstelling bedrijven in de milieucategorieën 4.1 en 4.2 De richtafstanden die hier volgens de Handreiking bij horen bedragen 10 meter (categorie 1), 30 meter (categorie 2), 50 meter (categorie 3.1), 100 meter (categorie 3.2), 200 meter (categorie 4.1) en 300 meter (categorie 4.2).

Momenteel liggen er enkel bedrijven tot en met milieucategorie 3.2 maar in de toekomst zouden bedrijven van milieucategorie 4.2 zijn toegestaan. Voor milieucategorie 4.2 wordt dient een afstand van 300 meter gewaarborgd te worden. Het bedrijventerrein ligt op een afstand van 320 meter, gemeten vanaf de noordwestelijke hoek van het bedrijventerrein. Aan de minimale afstand wordt dus voldaan. Voor onderhavig initiatief heeft het bedrijventerrein nu en in de toekomst geen negatieve effecten met betrekking op het woon- en leefklimaat.

Afbeelding 13. Toegestane bedrijvigheid op bedrijventerrein De Hulst 1

#### *Overige functies*

De milieuruimte van de andere milieubelastende functies in de omgeving is geïnventariseerd aan de hand van de SBI-code en de grootste bijbehorende richtafstand voor geur, stof, geluid en gevaar (tabel 1).

| Bedrijf                                            | Adres                     | SBI-2008            | Aan te houden afstanden                                                                              | Afstand tot plangebied |
|----------------------------------------------------|---------------------------|---------------------|------------------------------------------------------------------------------------------------------|------------------------|
| Horeca t/m<br>categorie 2                          | Stationsweg 147           | 561                 | ▪<br>Geur<br>10 meter<br>▪<br>Stof<br>0 meter<br>▪<br>Geluid<br>10 meter<br>▪<br>Gevaar<br>10 meter  | 175 meter              |
| Huisartsenpraktijk;<br>apotheek en<br>podotherapie | Stationsweg<br>60-<br>60d | 8621, 8622,<br>8623 | ▪<br>Geur<br>0 meter<br>▪<br>Stof<br>0 meter<br>▪<br>Geluid<br>10 meter<br>▪<br>Gevaar<br>0 meter    | 230 meter              |
| Autogarage                                         | Stationsweg 113           | 4778                | ▪<br>Geur<br>10 meter<br>▪<br>Stof<br>0 meter<br>▪<br>Geluid<br>30 meter<br>▪<br>Gevaar<br>10 meter  | 300 meter              |
| Agrarisch bedrijf                                  | Stationsweg 165           | 011,<br>012,<br>013 | ▪<br>Geur<br>10 meter<br>▪<br>Stof<br>10 meter<br>▪<br>Geluid<br>30 meter<br>▪<br>Gevaar<br>10 meter | 320 meter              |
| Dierenkliniek                                      | Stationsweg 111a          | 47                  | ▪<br>*                                                                                               | 380 meter              |

#### Tabel 1. Bedrijvigheid in de omgeving van het plangebied

* In de VNG Brochure is geen categorie dierenarts opgenomen. Wel is een categorie artsenpraktijken, klinieken en dagverblijven opgenomen met milieucategorie 1 (10 meter). Een dierenarts is dan ook aan te merken als een bedrijf met milieucategorie 1 en een indicatieve afstand van 10 meter. Aangezien het plangebied buiten deze 10 meter is gelegen vormt de dierenarts geen belemmering voor de realisatie van het plan.

Aan alle richtafstanden van de andere functies in de omgeving wordt ruimschoots voldaan. Omliggende bedrijvigheid heeft zodoende geen negatieve consequenties op het woon- en leefklimaat in de op te richten woning.

#### *Conclusie*

Milieuzonering vormt derhalve geen belemmering voor de realisatie van het initiatief. In de woning kan een aanvaardbaar woon- en leefklimaat worden gegarandeerd en andere functies worden niet belemmerd omdat andere bestaande woningen reeds dichterbij zijn gelegen.

#### **5.1.3 Bodem- en grondwaterkwaliteit**

Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Dit betekent dat het aspect bodemkwaliteit voor vrijwel alle ruimtelijke plannen relevant is en daarom onderzocht, beoordeeld en beschreven moet worden. De mate waarin beoordeling van de bodemkwaliteit aan de orde is, is met name afhankelijk van aard en omvang van het initiatief.

Aangezien in dit geval reeds een woonbestemming aanwezig is en daarmee de gevoeligheid van de bodemfunctie in de nieuwe situatie gelijk blijft, is het uitvoeren van een bodemonderzoek niet noodzakelijk voor de realisatie van de woning in het kader van de Wet ruimtelijke ordening (Wro).

Voor een klein deel van het bestemmingsplan geldt een verkeersbestemming. In het kader van onderhavig initiatief wordt deze verkeersbestemming omgezet naar een woonbestemming. Het gedeelte dat momenteel een verkeersbestemming heeft was voorheen in eigendom van de gemeente Venray. Initiatiefnemer heeft dit gedeelte van de gemeente gekocht voor het planvoornemen. Voor verkoop is dit gedeelte onderzocht en uit het onderzoek blijkt dat er geen bodem technische bezwaren zijn om de verkeersbestemming om te zetten naar een woonbestemming.

Het aspect bodem vormt geen belemmering voor de uitvoerbaarheid van het initiatief.

#### **5.1.4 Wegverkeerslawaai**

Een nieuwe ruimtelijke ontwikkeling, waarbij sprake is van de realisatie van een geluidsgevoelig object dient te worden getoetst aan de Wet geluidhinder. Per 1 januari 2007 is de Wijzigingswet Wet geluidhinder (modernisering instrumentarium geluidbeleid, eerste fase) in werking getreden. In deze wet wordt aangegeven hoe voor een gebied waar een ruimtelijke ontwikkeling plaatsvindt, dient te worden omgegaan met geluidhinder als gevolg van wegverkeer en spoorwegen.

In de Wet geluidhinder (Wgh) is bepaald dat elke weg een geluidszone heeft, met uitzondering van woonerven en wegen waar een maximumsnelheid van 30 km/u voor geldt. Bij een ruimtelijke ontwikkeling waarbij sprake is van de ontwikkeling van geluidsgevoelige objecten binnen een geluidszone, dient een onderzoek te worden uitgevoerd naar de geluidbelasting op deze gebouwen of terreinen.

In artikel 7.4.1 van de Wgh is aangegeven dat een weg een zone heeft die zich uitstrekt vanaf de as van de weg tot de volgende breedte aan weerszijden van de weg:

- 1. in stedelijk gebied:
	- 1. voor een weg, bestaande uit drie of meer rijstroken: 350 meter;
	- 2. voor een weg, bestaande uit een of twee rijstroken: 200 meter;
- 2. in buitenstedelijk gebied:
	- 1. voor een weg, bestaande uit vijf of meer rijstroken 600 meter;
	- 2. voor een weg, bestaande uit drie of vier rijstroken: 400 meter;
	- 3. voor een weg, bestaande uit een of twee rijstroken: 250 meter.

De nieuwe woning wordt aangemerkt als een geluidsgevoelig object. De woning wordt opgericht in de bebouwde kom van Venray, in de woonwijk 'Landweert', aan de Klaproos. Voor zowel de Klaproos als voor de Stationsweg geldt dat de maximum snelheid 50 km/uur bedraagt. Ter hoogte van het Koninginnekruid geldt voor de Klaproos de maximum snelheid van 30 km/uur. Daarnaast is op enige afstand de A73 gelegen waar een maximum snelheid van 100 km/uur geldt tussen 06:00 en 19:00 en 130 km/uur buiten deze tijden. De snelweg is gelegen op 260 meter van het plangebied.

Om de geluidbelasting op de gevels van de nieuwe woning te bepalen is een akoestisch onderzoek uitgevoerd3 (zie separate bijlage). Uit het onderzoek volgt dat de gecorrigeerde gevelbelasting ten gevolge van de Klaproos ten hoogste 56 dB bedraagt, en daarmee hoger is dan de voorkeursgrenswaarde, maar wel voldoet aan de maximale ontheffingswaarde. Voor de Stationsweg bedraagt de gecorrigeerde geluidbelasting ten hoogste 49 dB, waarmee eveneens de voorkeursgrenswaarde wordt overschreden, maar wel voldaan wordt aan de maximale ontheffingswaarde. Maatregelen om de geluidbelasting tot beneden de voorkeursgrenswaarde te krijgen lijken niet reëel. Het is derhalve noodzakelijk om bij College van B&W in het kader van de Wet geluidhinder ontheffing aan te vragen voor een hogere grenswaarde.

Uit het onderzoek blijkt daarnaast dat de nieuw beoogde woonbestemming geen inbreuk doet op de geluidruimte van omliggende bedrijven / inrichtingen. Daarnaast kan een goed woon- en leefklimaat worden gewaarborgd ter plaatse van de nieuwe woonbestemmingen.

#### **5.1.5 Luchtkwaliteit**

#### *Effect op luchtkwaliteit*

Op basis van de Wet luchtkwaliteit, als onderdeel van de Wet milieubeheer, gelden kwaliteitseisen voor de luchtkwaliteit. Deze kwaliteitseisen zijn door middel van grenswaarden voor de diverse luchtverontreinigingscomponenten vastgelegd. Deze grenswaarden gelden overal in de buitenlucht. Er wordt onderscheid gemaakt tussen projecten die 'Niet in betekende mate' (NIBM) en 'In betekende mate' (IBM) bijdragen. Projecten die NIBM bijdragen aan de luchtkwaliteit kunnen zonder verdere toetsing aan de grenswaarden uitgevoerd worden.

Als een project ervoor zorgt dat de concentratie PM10 of NO2 met meer dan 3% van de grenswaarde verhoogd, draagt het project IBM bij aan de luchtkwaliteit en dient een luchtkwaliteitsonderzoek uitgevoerd te worden om de precieze effecten op de luchtkwaliteit in beeld te brengen.

Woningbouw draagt pas IBM bij aan de luchtkwaliteit als er meer dan 1.500 woningen gebouwd worden. Met onderhavig project worden er veel minder woningen gerealiseerd. Met het project wordt derhalve ruimschoots onder het 3% criterium gebleven.

Het realiseren van één nieuwe woning draagt NIBM bij aan de luchtkwaliteit.

#### *Achtergrondwaarden*

In het kader van een goede ruimtelijke ordening dient te worden bezien of de luchtkwaliteit ter plaatse voldoende is voor de realisatie van de nieuwe woning.

Rondom het plangebied bevinden zich diverse wegen als emissiebronnen van luchtverontreinigende stoffen (uitlaatgassen van verkeer). Deze bronnen zijn opgenomen in de achtergrondconcentraties, zoals die door het RIVM jaarlijks in kaart worden gebracht. Normaal gesproken zijn er in het oosten en zuiden van Nederland geen knelpunten op het gebied van de luchtkwaliteit met betrekking tot fijn stof en stikstofdioxide te verwachten. De grootschalige concentratiekaart Nederland (GCN) geeft per km-vak de huidige achtergrondconcentraties weer.

Volgens de kaarten van het RIVM bedraagt momenteel de concentratie fijn stof (PM2,5) ter plaatse 11,98 µg/m³, de concentratie fijn stof (PM10) 18,24 µg/m³ en de concentratie stikstofdioxide (NO2) 20,60 µg/m³. In de Wet milieubeheer is de jaargemiddelde grenswaarde voor PM2,5 25 µg/m³, terwijl de jaargemiddelde grenswaarde voor PM10 40 µg/m³ bedraagt. Voor NO2 bedraagt de jaargemiddelde grenswaarde eveneens 40 µg/m³.

Volgens de kaarten van het RIVM is de luchtkwaliteit ter plaatse voldoende.

<sup>3</sup> HMB Groep, Akoestisch onderzoek (t.b.v. ruimtelijke onderbouwing), Klaproos (ong.) Venray, 18 mei 2020, kenmerk 20258201N

#### **5.1.6 Geur**

Geur kan hinder veroorzaken in de leefomgeving. Wanneer deze hinder inderdaad ondervonden wordt, kan dit zelfs invloed hebben op de gezondheid. Geurhinder dient daarom zoveel mogelijk beperkt te worden door regels te stellen aan de uitstoot van geuremissies en bepaalde afstanden aan te houden ten opzichte van geurgevoelige objecten. De Wet geurhinder en veehouderij (Wgv) kent bescherming toe aan geurgevoelige objecten. Hierbij gaat het in het algemeen om gebied bestemd voor wonen en verblijf. De nieuwe woning betreft derhalve een geurgevoelig object.

Op 29 september 2009 heeft de gemeenteraad van Venray de aangepaste Verordening geurhinder en veehouderij vastgesteld. De laatste aanpassing van deze geurverordening is vastgesteld op 1 november 2011.

#### *Individuele geurbelasting*

De woning zou geurhinder kunnen ondervinden van omliggende veehouderijen. In de directe omgeving (500 meter van het plangebied) zijn echter geen veehouderijen gelegen. Geconcludeerd kan worden door de grote afstanden tot de veehouderijen dat ter plaatse geen sprake kan zijn van geuroverlast.

#### *Cumulatieve geurbelasting*

Op de kaart achtergrondbelasting van 30 april 2013 behorende bij de gemeentelijke geurverordening wordt de indicatieve achtergrondbelasting als zeer goed (0-3.0 OU/m3 , <5% kans op geurhinder) beoordeeld.

Afbeelding 14. Uitsnede kaart achtergrond belasting van de gemeente Venray

De indicatieve achtergrondbelasting ten aanzien van geurhinder ter plaatse van het plangebied wordt beoordeeld als zeer goed. Een zeer goed leefklimaat ten aanzien van geur wordt in de bebouwde kom van Venray op grond van het gemeentelijk beleid prima geacht voor de realisatie van een woning.

# <span id="page-28-0"></span>**5.2 Externe veiligheid**

Bij ruimtelijke ontwikkelingen moet rekening gehouden worden met het aspect externe veiligheid. Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergegeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijke harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verwantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal bij de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes.

Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

# **Bron Wanneer groepsrisicoverantwoording?** Inrichtingen (Bevi) Altijd wanneer binnen invloedsgebied een ruimtelijk besluit wordt genomen Buisleidingen (Bevb) Altijd wanneer binnen invloedsgebied een ruimtelijk besluit wordt genomen Spoor-, Rijks- en waterwegen (Bevt) Wanneer sprake is van toename van het groepsrisico of overschrijding van de oriëntatiewaaarde

#### Tabel 2. *Wanneer verantwoorden?*

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheidsverhogende maatregelen genomen zijn.

#### *Inventarisatie risicobronnen*

Op basis van de risicokaart van de provincie Limburg bevinden er zich in de omgeving een tweetal risico's. Ten eerste vindt over de A73 vervoer van gevaarlijke stoffen plaats en ten tweede staat bij het agrarisch bedrijf aan de Stationsweg 82 een propaantank.

Afbeelding 15. Uitsnede risicokaart

#### *Risicovolle bedrijvigheid rond het projectgebied*

In de omgeving van het plangebied staat een opslagtank. De opslagtank heeft een inhoud van 8.000 liter en slaat propaan op. De opslagtank staat op de Stationsweg 82. Voor de opslagtank geldt een plaatsgebonden risico van 25 meter. De afstand tussen de propaantank en het plangebied bedraagt 346 meter. Het plangebied is buiten de invloedssfeer van de opslagtank gelegen.

#### *Transport gevaarlijke stoffen*

Risicovol transport kan plaatsvinden over de A73, welke in de nabijheid ligt van het plangebied. De A73 ligt circa 270 meter ten westen van het plangebied.

#### Tabel 3. Risicoafstanden van de omliggende wegen

| Weg | PR-plafond 10-6<br>contour | Invloedsgebied | Afstand planlocatie tot aan de weg |
|-----|----------------------------|----------------|------------------------------------|
| A73 | 1 meter                    | 1500 meter     | 270 meter                          |

Het plangebied is niet gelegen binnen de plaatsgebonden risicocontouren van deze weg.

Volgens artikel 8 van het besluit externe veiligheid transportroutes (Bevt) moet er in een ruimtelijk plan ingegaan worden op de benoemde onderwerpen van artikel 8 als het plangebied binnen 200 meter is gelegen van een transportroute. Aangezien in onderhavige situatie de afstand meer dan 200 meter bedraagt is een verdere verantwoording van het groepsrisico niet aan de orde.

#### *Risicovolle buisleidingen*

Het transport van gevaarlijke stoffen middels buisleidingen is gebaseerd op het Besluit externe veiligheid buisleidingen (Bevb). Dit besluit verplicht gemeenten en provincies om buisleidingen op te nemen in het bestemmingsplan, inclusief een belemmerende zone. Het Bevb gaat niet uit van bebouwings-, veiligheids- of toetsingsafstanden, maar van grenswaarden voor plaatsgebonden risico en een verantwoordingsplicht voor groepsrisico, vergelijkbaar met het Bevi.

In de wijde omgeving rond het plangebied is er geen sprake van de aanwezigheid van risicovolle buisleidingen.

#### *Conclusie*

Het aspect externe veiligheid vormt derhalve geen belemmering voor het de realisatie van de woning.

### <span id="page-30-0"></span>**5.3 Water**

In deze paragraaf wordt beschreven op welke wijze het waterhuishoudkundig systeem in het plangebied opgebouwd is en hoe rekening is gehouden met de (ruimtelijk) relevante aspecten van (duurzaam) waterbeheer. Een beknopte beschrijving van de kenmerken van het watersysteem kan de benodigde inzicht geven in het functioneren van dit systeem.

Het plangebied ligt binnen het beheersgebied van Waterschap Limburg. In het kader van het beleid van zowel de gemeente Venray als het waterschap dient binnen het plangebied een duurzaam waterhuishoudkundig systeem gerealiseerd te worden.

#### *Beleidskader*

Relevante beleidstukken op het gebied van water zijn het Waterbeheerplan 2016-2021 van het waterschap, het Provinciaal Omgevingsplan Limburg 2014 (POL2014), het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. Water legt een ruimteclaim op het landschap waaraan voldaan moet worden.

De bekende drietrapsstrategieën zijn leidend:

- vasthouden-bergen-afvoeren (waterkwantiteit);
- voorkomen-scheiden-zuiveren (waterkwaliteit).

Tevens wordt thans gewerkt met de trits, hergebruik-bergen-infiltreren-afvoeren.

Daarnaast is de Beleidsbrief regenwater en riolering nog relevant. Hierin staat hoe het best omgegaan kan worden met het hemelwater en het afkoppelen daarvan. Ook hier gelden de driestapsstrategieën.

Het waterbeleid in het POL2014 sluit aan op de Europese Kaderrichtlijn Water en het Nationaal Waterplan. Het provinciaal waterbeleid omvat de volgende strategische doelen:

- herstel sponswerking: het voorkomen van wateroverlast en watertekort in het regionale watersysteem, anticiperend op veranderde klimatologische omstandigheden;
- herstel van de natte natuur: het bereiken van ecologisch gezonde watersystemen en grondwaterafhankelijk natuur;
- schoon water: het bereiken van een goede chemische kwaliteit voor water en sediment;
- duurzame watervoorziening: het beschermen van water voor menselijke consumptie, zodanig dat voldoende water van de vereiste kwaliteit via eenvoudige zuiveringstechnieken beschikbaar is;
- een veilige Maas: het streven naar een acceptabel risico voor overstromingen in het rivierbed van de Maas.

De waterkundige waarden zijn in het POL2014 weergegeven op de kaarten 'Regionaal watersysteem' en 'Ondergrond'. Conform deze kaarten gelden er voor het plangebied en directe omgeving geen waterkundige waarden.

Conform de algemene beleidsregels van het Rijk, de provincie, de gemeente en Waterschap Limburg dient bij het realiseren van een nieuwe verharding sprake te zijn van een hydrologisch neutrale ontwikkeling. Hydrologisch neutraal ontwikkelen houdt onder andere in dat het versneld afvloeiende hemelwater (als gevolg van extra verhardingen) dient te worden gecompenseerd door middel van extra waterberging. Via deze (tijdelijke) berging kan water vertraagd de bodem worden ingebracht, of vertraagd worden afgevoerd naar het bestaande watersysteem of geheel worden geïnfiltreerd in de bodem. Bij een hydrologisch neutrale ontwikkeling wordt dus geborgd dat extra afvloeiend hemelwater niet wordt afgewenteld op de omgeving.

#### *Bodemgesteldheid en grondwater*

Conform de algemene gegevens van het waterschap blijkt het plangebied een goede bodemdoorlatendheid te hebben van 0,45 tot 0,75 m/dag. Op basis van de kaarten behorende bij het Nieuw Limburgs Peil (NLP) blijkt dat de gemiddelde hoogste grondwaterstand boven de 250 cm-mv is gelegen.

Afbeelding 16. Uitsnede kaart GHG

#### *Grondwaterbescherming*

Het plangebied is niet gelegen in een grondwaterbeschermingsgebied, zoals vastgelegd in de Omgevingsverordening Limburg 2014.

#### *Oppervlaktewater*

Op de leggerkaarten van Waterschap Limburg is te zien dat binnen het plangebied geen oppervlaktewater ligt. Ten westen van het plangebied is de watergang 'Zompgraaf' gelegen. Dit betreft een primaire watergang van het waterschap. Op alle watergangen is de Keur van het waterschap van toepassing.

Op basis van de Keur mag binnen een zone van 5 meter van de insteek van deze watergangen niet zonder vergunning van het waterschap worden gebouwd. Het plangebied bevindt zich ruimschoots buiten deze zones. Een vergunning van het waterschap is derhalve niet benodigd.

#### *Afvalwater*

Voor de afvoer van het huishoudelijk afvalwater zal voor de woning een aansluiting gemaakt worden op het bestaand gemeentelijk rioleringsstelsel.

De belasting op het bestaande riool van het huishoudelijk afvalwater van één woning zal gering zijn. Er zijn derhalve geen aanpassingen noodzakelijk zijn voor het bestaande riool.

#### *Water in relatie tot ontwikkeling*

Dit bestemmingplan heeft tot doel één nieuwe vrijstaande woning op te richten aan de Klaproos. De realisatie van de woning leidt tot een nieuw verhard oppervlak. Iedere toename van verhard oppervlak dient zoveel mogelijk 'hydrologisch neutraal' te geschieden. Het waterschap hanteert hiervoor vuistregels waarmee op basis van de toename van verharding een wateropgave kan worden bepaald.

Hydrologisch neutraal ontwikkelen houdt onder andere in dat het versneld afvloeiende hemelwater (als gevolg van extra bebouwd oppervlak en / of verhardingen) dient te worden gecompenseerd door middel van extra waterberging. Via deze (tijdelijke) berging kan water vertraagd de bodem worden ingebracht, of vertraagd worden afgevoerd naar het bestaande watersysteem.

Daarnaast is het van belang dat bestaande waterhuishoudkundige functies niet mogen worden geschaad of beperkt. Eveneens mag, als gevolg van een initiatief, geen sprake zijn van een structurele verlaging van de grondwaterstand. Het hemelwater binnen het plangebied wordt geborgen in een nader te bepalen infiltratievoorziening. Conform richtlijnen van het waterschap dient de infiltratievoorziening gedimensioneerd te worden op een bui die eens in de 10 jaar voorkomt en waarbij 100 mm neerslag valt.

Ten tijde van de aanvraag omgevingsvergunning zal initiatiefnemer moeten aantonen dat met de definitieve terreininrichting voldaan wordt aan de gestelde voorwaarden voor hemelwaterinfiltratie.

De gemeente Venray streeft naar het terugdringen van het gebruik van uitlogende bouwmaterialen. Dit aspect is als aanbeveling opgenomen in het pakket duurzaam bouwen. Van de initiatiefnemer wordt verwacht, voor zover relevant, geen gebruik te maken van uitlogende bouwmaterialen.

Concluderend kan gesteld worden dat door het initiatief geen knelpunten ontstaan tussen grondgebruik en de waterhuishouding.

# <span id="page-32-0"></span>**5.4 Kabels, leidingen en straalpaden**

Grotere kabels en leidingen krijgen in een bestemmingsplan veelal een planologische beschermingszone door middel van een dubbelbestemming. Hiermee wordt de bedrijfszekerheid en de veiligheid van de betreffende leiding gewaarborgd.

Op basis van het vigerende bestemmingsplan is er geen sprake van een dergelijke dubbelbestemming in of in de nabijheid van het plangebied.

Blijkens kaarten van Gasunie, TenneT en Waterschapsbedrijf Limburg bevinden er zich in of in de nabijheid van het plangebied geen belangrijke (ondergrondse) leidingen.

Een straalpad is een denkbeeldige lijn tussen twee bouwwerken ten behoeve van telecommunicatie. Binnen een straalpad dient rekening gehouden te worden met de maximale bouwhoogte voor zover dat het verboden is enig bouwwerk op de gronden te bouwen met een grotere hoogte dan de hoogte van een straalpad.

Verspreid over Nederland staat een aantal militaire- en burgerradarstations. Deze dienen voor de beveiliging van het nationale luchtruim en over de veilige afhandeling van het militaire en het civiele luchtverkeer. Objecten hoger dan 65 m +NAP binnen 15 nautische mijl (circa 28 km) van dit radarstation kunnen aanleiding geven tot verstoring van het radarbeeld en kunnen derhalve niet worden toegestaan, tenzij uit onderzoek is gebleken dat de mate van verstoring aanvaardbaar is. Hiervoor dient een radarverstoringsonderzoek te worden uitgevoerd.

De locatie ligt op circa 24,5 m +NAP. De maximale bouwhoogte van de woning is vastgelegd op 6 meter en de woning wordt afgedekt met een plat dak. Met deze bouwhoogte en dak afdekking samen met de ligging van de locatie op 24,5 m +NAP kan gesteld worden dat dit nooit meer bedraagt dan 65 m +NAP. Een radarverstoringsonderzoek is om die reden niet noodzakelijk. Het initiatief heeft geen negatieve effecten op het radarbeeld.

### <span id="page-33-0"></span>**5.5 Natuur**

De Europese natuurwetgeving is in Nederland, op het gebied van soort- en gebiedsbescherming, uitgewerkt in de Wet natuurbescherming (Wn). Deze wet heeft tot doel alle in Nederland in het wild voorkomende planten- en diersoorten en natuurgebieden (Natura2000-gebieden) te beschermen en in stand te houden.

#### *Flora en fauna*

In de huidige situatie betreft het plangebied de tuin behorende bij de woning Stationsweg 133. In de huidige situatie betreft het een grasveld dat regelmatig wordt gemaakt. Gezien de huidige situatie van het plangebied als grasveld in combinatie met de ligging in de bebouwde kom, ver verwijderd van natuurgebieden, worden bijzondere dier- en / of plantensoorten ter plaatse niet verwacht.

Het terrein vormt hoogstens een incidenteel verblijfsgebied voor grondgebonden zoogdieren zoals egel, mol en konijn. Tevens kunnen er algemene amfibieënsoorten incidenteel verblijven zoals bruine kikker en gewone pad. Dit betreffen zogenaamde A-soorten in de Wn, waarvoor in Limburg een vrijstelling geldt in geval van een ruimtelijke ontwikkeling of beheer en onderhoud.

Dit houdt in dat deze soorten verstoord mogen worden, zonder dat daar vooraf een ontheffing voor is verkregen. Wel geldt altijd de Zorgplicht (artikel 1.11 Wn): deze houdt in dat nadelige gevolgen voor dieren en planten altijd zoveel mogelijk moeten worden voorkomen. Om aan de algemene zorgplicht te voldoen, moeten dieren die tijdens de daadwerkelijke bouw worden aangetroffen, zo snel mogelijk naar een aangrenzende locatie buiten het projectgebied moeten worden verplaatst.

#### *Natura2000*

Het dichtstbijzijnde wettelijk beschermde natuurgebied, het Natura 2000-gebied Boschhuizerbergen, ligt op 1,3 kilometer afstand van het plangebied.

In de Wnb is voorgeschreven dat voor alle activiteiten die mogelijk een negatief effect hebben op Natura2000-gebieden een Wnb-vergunning vereist is. Over een afstand van 2,9 km of meer zijn negatieve effecten vanuit het plangebied op de Natura2000-gebieden uit te sluiten, behoudens wat betreft verzuring en/of vermesting. Verzuring en vermesting zijn een van de mogelijk negatieve effecten van een initiatief op een Natura2000-gebied en kan een groot bereik hebben daar stikstof (in de vorm van NOx of NH3), welke verzuring en vermesting veroorzaakt, door de atmosfeer kan neerslaan in een Natura2000-gebied.

Voor ieder habitattype binnen een Natura2000-gebied dat gevoelig is voor verzuring en/of vermesting is een kritische depositiewaarde (KDW) vastgesteld. De KDW geeft de grens aan waarboven het risico bestaat dat de kwaliteit van het habitat significant wordt aangetast door de verzurende en/of vermestende invloed van atmosferische stikstofdepositie. Door middel van het rekeninstrument AERIUS Calculator wordt de stikstofdepositie op Natura2000-gebieden als gevolg een initiatief berekend.

Als gevolg van onderhavig initiatief kan de emissie van stikstof vanuit het plangebied toenemen vanwege het gebruik van de woning en de toename van verkeer van en naar de locatie.

Volgens AERIUS Calculator leidt het gebruik van een vrijstaande woning tot een emissie van 3,0 kg/jaar NOx.

Voor het bepalen van de verkeersgeneratie is gebruik gemaakt van de CROW-publicatie 317 'Kencijfers parkeren en verkeersgeneratie'. Er is uitgegaan van de volgende gegevens:

- Functie: vrijstaande koopwoning
- Gebiedstype: schilcentrum / sterk stedelijk

Op basis van de kencijfers genereert een dergelijke woning per etmaal minimaal 7,3 en maximaal 8,1 verkeersbewegingen. Uitgaande van een worst-case benadering genereert het initiatief dagelijks 8,1 verkeersbewegingen, veroorzaakt door 4,2 voertuigen (elk arriverend voertuig vertrekt weer en genereert dus per saldo 2 verkeersbewegingen). Vanwege het karakter van het initiatief wordt verondersteld dat de voertuigen van en naar de locatie lichte voertuigen betreffen (personenauto's). Uit de ingevoerde gegevens blijkt dat door de toename van het verkeer de emissie NOx met 0,0 kg/jaar toeneemt vanuit de locatie.

Afbeelding 17. Uitsnede berekening gebruiksfase AERIUS Calculator

De stikstofemissie neemt door het initiatief toe met 3,0 kg NOx per jaar. Dit leidt op basis van AERIUS Calculator niet tot een toename van stikstofdepositie ter plaatse van de Natura2000-gebieden. Het initiatief leidt derhalve niet tot extra verzuring of vermesting in Natura2000-gebieden (bijlage 2).

Ook tijdens de bouw is sprake van (tijdelijke) stikstofemissie, veroorzaakt door verkeer van en naar de bouwlocatie (vrachtwagens die bouwmaterialen komen leveren, vervoer bouwvakkers, etc.) en het gebruik van mobiele werktuigen op de bouwlocatie (kraan, betonpomp, etc.).

Voor het bepalen van de verkeersgeneratie is gebruik gemaakt van algemene gegevens voor de bouw van een woning. Dit betreffen de volgende gegevens:

- Aanvoer beton voor fundering: 4 vrachtwagens (waarvan 1 betonpomp)
- Aanvoer stenen: 4 vrachtwagens
- Aanvoer beton voor begane grondvloer: 4 vrachtwagens (waarvan 1 betonpomp)
- Aanvoer breedplaatvloeren eerste verdieping: 1 vrachtwagen
- Aanvoer breedplaatvloeren tweede verdieping: 1 vrachtwagen
- Aanvoer beton voor eerste verdiepingsvloer: 4 vrachtwagens (waarvan 1 betonpomp)
- Aanvoer beton voor tweede verdiepingsvloer: 4 vrachtwagens (waarvan 1 betonpomp)
- Aanvoer dakplaten: 1 vrachtwagen
- Aanvoer dakpannen: 1 vrachtwagen
- Aanvoer divers klein materiaal (kozijnen, ramen, deuren, etc.): 5 vrachtwagens
- Afvoer afval en materiaal: 5 vrachtwagens

Uitgaande van een worst-case scenario doen op de meest drukke dag 4 vrachtwagens de bouwlocatie aan (op de dag dat beton wordt gestort).

Dagelijks zal personeel (bouwvakkers) de bouwlocatie bezoeken om bouwwerkzaamheden aldaar te verrichten. Het personeel komt over het algemeen gezamenlijk in 1 bestelbusje. Voor overige bezoekers is eveneens 1 bestelbusje aangehouden per dag.

Een worst-case scenario is ingevoerd in AERIUS Calculator, bestaande uit 4 zware voertuigen en 2 middelzware voertuigen per etmaal tijdens de bouwfase. Uit de ingevoerde gegevens blijkt dat door de toename van het bouwverkeer de emissie NOx met 0,7 kg/jaar toeneemt vanuit de locatie.

Voor het bepalen van de emissie afkomstig van mobiele werktuigen op de locatie tijdens de bouwfase is gebruik gemaakt van door de aannemer aangeleverde gegevens. Dit betreffen de volgende gegevens:

- Bouwrijp maken locatie: 1 graafmachine gedurende 40 uur (5 dagen)
- Storten beton voor fundering: 1 betonpomp gedurende 3 uur
- Storten beton voor betonvloer (twee maal): 1 betonpomp gedurende 4 uur
- Leggen breedplaatvloeren (twee maal): 1 kraan gedurende 4 uur
- Leggen dakisolatie: 1 kraan gedurende 4 uur

Op grond van deze uitgangspunten zijn de emissies van de mobiele werktuigen berekend. Voor het berekenen van deze door diesel aangedreven werktuigen wordt in Aerius Calculator gebruik gemaakt van het emissiemodel van TNO4 . In dit model wordt voor het berekenen van de emissies van stikstofoxiden (NOx) gebruik gemaakt van de volgende formule:

Emissie = Lastfactor * Vermogen * Emissiefactor * TAF-factor

Lastfactor = het gedeelte van het (gemiddelde) volle vermogen van dit machinetype dat gemiddeld gebruikt wordt [%]; Vermogen = het gemiddelde vermogen van dit machinetype [kW];

Emissiefactor = de gemiddelde emissiefactor behorend bij het bouwjaar [g/kWh];

TAF-factor = aanpassingsfactor op de gemiddelde emissiefactor in verband met de afwijking van de gemiddelde gebruikstoepassing van dit machinetype als gevolg van wisselende vermogensvraag [-].

Voor de werktuigen zijn de emissiefactoren NOx en bijbehorende TAF-factoren verkregen uit de genoemde rapportage. In tabel 4 zijn de berekende emissies van de mobiele werktuigen weergegeven.

| Nr.    | Werktuig      | Draaiuren | Vermogen | Emissiefactor | Lastfactor | TAF-factor | Emissie   |
|--------|---------------|-----------|----------|---------------|------------|------------|-----------|
|        |               | per jaar  | [kW]     | [g/kWh]       |            |            | [kg/jaar] |
| 1      | Graafmachine  | 40        | 100      | 3,3           | 60         | 0,87       | 6,8       |
| 2      | Betonpomp     | 15        | 265      | 2,0           | 50         | 1,0        | 4,0       |
| 3      | Mobiele kraan | 12        | 100      | 3,3           | 50         | 1,1        | 2,2       |
| Totaal |               |           |          |               |            | 13         |           |

Tabel 4. Emissie van de werktuigen

Uit de ingevoerde gegevens blijkt dat de emissie NOx met 13,7 kg/jaar toeneemt tijdens de bouw van de woning.

<sup>4</sup> Hulskotte, J. Verbeek, R., *Emissiemodel Mobiele Machines gebaseerd op machineverkopen in combinatie met brandstof afzet (TNO-034-UT-2009- 01782_RPT-ML)*, TNO Bouw en Onderhoud, november 2009

Afbeelding 18. Uitsnede berekening bouwfase AERIUS Calculator

Met de ingevoerde gegevens geeft AERIUS Calculator aan dat er geen rekenresultaten hoger zijn dan 0,00 mol/ha/j. Er is derhalve geen merkbaar c.q. negatief effect voor wat betreft stikstofdepositie ter plaatse van de Natura2000-gebieden door het initiatief tijdens de bouwfase (bijlage 1).

# <span id="page-36-0"></span>**5.6 Archeologie en cultuurhistorie**

#### **5.6.1 Archeologie**

Sinds 1 september 2007 is de Wet op de Archeologische Monumentenzorg in werking getreden. De Wet op de Archeologische Monumentenzorg is de Nederlandse uitwerking van het Verdrag van Malta (1992). De wet is een raamwet die regelt hoe Rijk, provincie en gemeente bij hun ruimtelijke plannen rekening moeten houden met het erfgoed in de bodem.

Om te kunnen voldoen aan het gestelde in de Wet op de Archeologische Monumentenzorg dienen de gemeenten te beschikken over archeologiebeleid en een archeologische beleidskaart.

De gemeente Venray heeft een eigen archeologische beleidskaart laten opstellen door archeologisch adviesbureau RAAP. De kaart en het bijbehorende rapport zijn afgerond in het voorjaar van 2008 (RAAP rapport 1482: "Begrensd verleden; Een archeologische verwachtings- en beleidsadvieskaart en de cultuurhistorische waardenkaart voor de gemeente Venray").

Op deze beleidskaart is het plangebied gelegen in een gebied met een hoge archeologische verwachtingswaarde (categorie 4). In gebieden met een hoge archeologische verwachtingswaarde dient archeologisch onderzoek plaats te vinden indien het terrein voor een oppervlakte van 500 m2 dieper dan 0,5 m verstoord wordt.

Afbeelding 19. Uitsnede archeologische beleidskaart

De gestelde ondergrenzen zullen in het kader van het initiatief niet worden overschreden. Om dit te borgen is op basis van het gemeentelijk archeologisch beleid de dubbelbestemming 'Waarde – Archeologie 4' (opnieuw) aan het plangebied toegekend. Door deze dubbelbestemming is het planologisch-juridisch geborgd dat het terrein niet verstoord mag worden voor een oppervlakte van 500 m2 , dieper dan 0,5 m, voordat archeologisch onderzoek heeft plaatsgevonden.

#### **5.6.2 Cultuurhistorie**

De provincie Limburg hecht veel waarde aan de cultuurhistorie van de provincie. De provincie wil dan ook dat er verstandig omgegaan wordt met cultuurhistorische bouwwerken en landschappen.

In het POL2014 is derhalve aangegeven dat gestreefd wordt naar het behouden, ontwikkelen en beheren van beschermde historische bouwwerken, hoofdlijnen van jonge en oude cultuurlandschappen en historische landschapselementen. Het beleid ten aanzien van cultuurhistorie zoals dit in het POL2014 is weergegeven, is gestoeld op de Nota Belvédère. Het POL2014 schrijft dan ook voor een beschrijving in het bestemmingsplan mee te nemen, betreffende de omgang met de cultuurhistorische elementen in relatie tot de hiervoor geldende wettelijke bepalingen. Volgens de provinciale kaart 'Cultuurhistorische Waardenkaart Limburg' staat een kapel aan de Stationsweg op korte

afstand.

Het oprichten van de woning heeft geen nadelige gevolgen op de (belevings-) waarde van het kapel. De ontwikkeling vindt immers plaats achter een al bestaande woning, waardoor deze woning dichter bij het kapel is gelegen. Het aspect cultuurhistorie vormt geen belemmering voor onderhavig initiatief.

### <span id="page-37-0"></span>**5.7 Verkeer en parkeren**

Het initiatief zal zorgen voor een verandering in de verkeersstromen van en naar het plangebied en de parkeersituatie. Er dient daarom te worden aangetoond dat met het initiatief de verkeersveiligheid niet in het gedrang komt en er voldaan wordt aan voldoende parkeergelegenheid op eigen terrein.

De nieuwe functie zorgt voor andere verkeersbewegingen. Op basis van CROW-publicatie 317 'Kencijfers parkeren en verkeersgeneratie' is de verkeersgeneratie van de beoogde functie in beeld gebracht. Er is uitgegaan van het gebiedstype 'schilcentrum in sterk stedelijk gebied' en van de functie 'vrijstaande koopwoning'. Op basis van de kencijfers blijkt dat het initiatief 7,3 – 8,1 verkeersbewegingen per etmaal zal genereren. Deze relatief beperkte toename is goed op te vangen en vormt geen probleem voor de verkeersafwikkeling en verkeersveiligheid.

Deze toename past binnen de dynamiek van Venray. De omliggende infrastructuur is voldoende robuust om deze lichte toename op te vangen en past binnen de geprognosticeerde verkeersgroei.

Om de nieuwe parkeerbehoefte te berekenen is gebruik gemaakt van de parkeernormen van de gemeente Venray. De gemeente heeft haar parkeerbeleid vastgelegd in de 'Beleidsnota Parkeernormen' (december 2013). Uit deze gegevens blijkt dat voor een vrijstaande woning, in de schil van het centrum, in totaal twee parkeerplaatsen benodigd zijn. Binnen het plangebied is voldoende ruimte aanwezig om te voorzien in de parkeerbehoefte.

### <span id="page-38-0"></span>**5.8 Niet-gesprongen explosieven**

Op vele locaties in Nederland bevinden zich nog conventionele explosieven uit de Tweede Wereldoorlog in de ondergrond, zoals niet ontplofte vliegtuigbommen (blindgangers, granaten, mijnen en (handwapen)munitie. Het gehele grondgebied van de gemeente Venray heeft in de Tweede Wereldoorlog zwaar onder vuur gelegen. Bij eventuele grondwerkzaamheden en nieuwe ontwikkelingen in het plangebied, dient er uit het oogpunt van veiligheid en zorgvuldigheid gezocht te worden naar niet gesprongen explosieven (NGE). Met behulp van het explosievenonderzoek worden de aanwezigheid en risico's van explosieven uit de Tweede Wereldoorlog in kaart gebracht. De gemeente Venray adviseert bij grondwerkzaamheden en nieuwe ontwikkelingen een detectieonderzoek uit te (laten) voeren.

Dit onderzoek dient plaats te vinden in het kader van de Arbowetgeving en is in het kader van de bestemmingsplanprocedure niet juridisch afdwingbaar. Het is echter te allen tijde de verantwoordelijkheid van de eigenaar van de grond om bij grondwerkzaamheden te zorgen voor een gezonde en veilige werkomgeving.

### <span id="page-38-1"></span>**5.9 Slagschaduw**

Om te bepalen of er een significante verandering van de schaduwwerking op omliggende woonpercelen optreedt door de realisatie van de nieuwe woning is een bezonningsstudie5 uitgevoerd (bijlage 3).

De nieuwbouwwoning aan de Klaproos heeft wat betreft schaduwwerking alleen in de maanden maart, september en december invloed op de bestaande bebouwing.

Op het adres Klaproos 65 raakt het schaduwvlak in deze maanden (in de ochtend, vroege middag en namiddag) de zijgevel en een klein deel van de achtertuin. In december is in de middag sprake van een schaduw die over de gehele achtertuin van deze woning valt.

In de avonduren zal in maart sprake zijn van schaduwwerking op de adressen Kleefkruid 12 en 14 en in september is sprake van schaduwwerking op de adressen Kleefkruid 4 en 6. In december zal daarnaast in de vroege middag en middag sprake zijn van een schaduw die valt over de achtertuin van de woning Klaproos 63. Daarnaast zal in december in de middag schaduw vallen over de achtertuinen en achtergevel van de woningen Kleefkruid 4 en 6.

De schaduw van de nieuwbouwwoning reikt in geen van de onderzochte maanden en tijdstippen tot aan de woningen die zijn gelegen aan de Stationsweg. Voor deze woningen kan dan ook gesteld worden dat de nieuwbouwwoning niet zorgt voor een schaduwwerking op deze woningen.

<sup>5</sup> Bureau leefomgeving, Bezonningsstudie Klaproos 67 Venray gemeente Venray, 7 januari 2020

Uit de situatieweergave voor maart tot en met september blijkt dat er op deze adressen geen sprake is van een verslechtering. Het schaduweffect van de nieuwbouwwoning op de woning en achtertuin van de Klaproos 65 is minimaal. Deze bewoners kunnen voldoende zonlicht ontvangen in de woning en achtertuin, ook na het oprichten de nieuwbouw woning.

In de woning en achtertuin van Kleefkruid 12 en 14 is alleen sprake van een schaduweffect in de avond. Op de perceelsgrens van de woning Kleefkruid 12 met de woning Stationsweg 133 staat een heg. In de avond ondervinden de bewoners van Kleefkruid 12 en 14 al een schaduweffect van deze heg. De bezonning op deze adressen verslechterd derhalve niet.

Voor de maand december verslechtert de situatie echter wel degelijk voor de bebouwing aan de Klaproos en Kleefkruid. Dit is echter niet maatgevend aangezien grote delen van Venray dan in de schaduw liggen door de laagstaande zon.

Gesteld kan worden dat het oprichten van een nieuwe woning aan de Klaproos niet zorgt voor een verslechtering van de bezonning voor de bestaande bebouwing.

# <span id="page-40-0"></span>**6. JURIDISCHE ASPECTEN**

Een bestemmingsplan geeft bestemmingen met de bijbehorende regels. Het bestaat niet alleen uit een tekstdocument, maar ook uit een verbeelding (plankaart). Alle toegelaten functies zijn met een eigen bestemming op de verbeelding opgenomen. Samen met de regels vormt de (digitale en analoge) verbeelding het juridisch bindende deel van het bestemmingsplan. Het bestemmingsplan gaat vergezeld van een toelichting. De toelichting hoort wel bij het bestemmingsplan, maar is geen onderdeel daarvan: de toelichting is niet juridisch bindend. Dat betekent, dat indien er onverhoopt verschillen zouden bestaan tussen de toelichting en het bestemmingsplan, de regels en de verbeelding (plankaart) doorslaggevend en bindend zijn en de toelichting niet. De toelichting beschrijft wat de doelstellingen van het bestemmingsplan zijn en hoe de regels van het bestemmingsplan moeten worden geïnterpreteerd.

Dit bestemmingsplan is opgesteld conform de SVBP 2012 alsmede de Wet ruimtelijke ordening (Wro), het Besluit ruimtelijke ordening (Bro), de Wet algemene bepalingen omgevingsrecht (Wabo) en het Besluit omgevingsrecht (Bor). Het bestemmingsplan is digitaal opgesteld en beschikbaar. Van het elektronische document is een papieren versie gemaakt. Bij een onbedoeld verschil tussen de papieren versie en de elektronische versie gaat de laatste voor.

# <span id="page-40-1"></span>**6.1 Toelichting op de verbeelding**

De verbeelding geeft met kleuren en tekens aan welke bestemming voor de gronden geldt. De bestemming is aangegeven met een gekleurd vlak met de letters van de bestemming. Er zijn voor de gronden meerdere tekens opgenomen. Het gaat dan om aanduidingen (functie- of gebiedsaanduidingen) of dubbelbestemmingen. Voor een aanduiding of dubbelbestemming zijn in de regels specifieke bepalingen van toepassing. Uit de verbeelding kan afgeleid worden op welk gebied het bestemmingsplan betrekking heeft, omdat daarop de plangrens is aangegeven.

De analoge verbeelding is getekend op een bijgewerkte en digitale kadastrale ondergrond, schaal 1:1.000. De analoge verbeelding bestaat uit één plankaart met een legenda.

Het plangebied is bestemd tot 'Wonen' en aan de locatie is een bouwvlak toegekend. Het hoofdgebouw dient binnen dit bouwvlak te worden opgericht. Binnen het bouwvlak zijn de bouwaanduiding 'vrijstaand' en de maatvoeringen 'maximum goothoogte: 4 m', 'maximum bouwhoogte: 6 m' en ''maximum aantal wooneenheden: 1' opgenomen. Daarnaast is voor het plangebied de gebiedsaanduiding 'overige zone – radarverstoringsgebied' en de dubbelbestemming 'Waarde – Archeologie 4' opgenomen zoals dat in het vigerende bestemmingsplan reeds het geval is.

# <span id="page-41-0"></span>**6.2 Toelichting op de planregels**

Alle gronden binnen het plangebied hebben een bestemming. Een bestemming geeft de functie aan, die de gemeenteraad aan een gebied heeft toebedacht. Bij deze bestemmingen horen gebruiksregels. Het kan gaan om regels voor bouwen, werken en werkzaamheden, slopen en het gebruik van grond en de opstallen voor bepaalde activiteiten. De bestemming en de regels bepalen gezamenlijk welke activiteiten en handelingen zijn toegestaan. Het gevolg van het leggen van een bestemming is, dat de betreffende gronden alleen overeenkomstig deze bestemming mogen worden gebruikt. In die zin houdt een bestemming dus een inperking in van het eigendomsrecht. De bevoegdheid om bestemmingen te leggen is toegekend aan de gemeenteraad. Dit is geregeld in artikel 3.1 van de Wro. Een gemeenteraad mag niet zomaar een bestemming leggen, maar moet daarvoor vanuit het algemeen belang van een "goede ruimtelijke ordening" redenen hebben. Het leggen van een bestemming betekent overigens niet, dat er een verplichting bestaat voor een grondgebruiker om die bestemming te realiseren. 'Bestemming' heeft slechts een passieve betekenis: of een bestemming gerealiseerd wordt, is afhankelijk van het handelen van de rechthebbende(n) op de grond (eigenaar, huurder, pachter). Een bestemming geeft alleen aan welk handelen toegelaten is. Daaruit kan worden afgeleid dat ander handelen niet is toegelaten. De artikelen 2.1 en 2.2 van de Wabo en enkele andere wetten verbieden het handelen in strijd met het bestemmingsplan. Om misverstanden te voorkomen wordt bij de bestemming aangegeven wat "in ieder geval" beschouwd moet worden als in strijd met het bestemmingsplan.

Het bestemmingsplan is een juridisch plan: de daarin opgenomen bepalingen zijn bindend voor burgers en bedrijven en voor de overheid.

Bij het opstellen van de regels is zo veel mogelijk uitgegaan van het rapport Standaard Vergelijkbare BestemmingsPlannen 2012 (SVBP 2012) en het vigerende bestemmingsplan voor de kern van Venray; bestemmingsplan "Venray". De regels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten;
- Hoofdstuk 2: Bestemmingsregels. Hierin worden de regels voor de op de verbeelding opgenomen bestemmingen gegeven;
- Hoofdstuk 3: Algemene regels, waaronder zijn opgenomen de anti-dubbeltelbepaling, algemene aanduidingsregels en algemene afwijkings- en wijzigingsregels;
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen.

Het belangrijkste doel van de planregels is om de bouw- en gebruiksregels van de verschillende bestemmingen aan te geven en maken in dit geval de bouw van de bouw van een woning mogelijk. Het onderhavige bestemmingsplan kent de bestemming 'Wonen' en de dubbelbestemming 'Waarde – Archeologie 4'.

#### *Hoofdstuk 1: INLEIDENDE REGELS*

In dit hoofdstuk worden de in de regels gehanteerde begrippen nader verklaard, zodat interpretatieproblemen zoveel mogelijk worden voorkomen. Daarnaast wordt aangegeven op welke wijze bepaalde afmetingen dienen te worden gemeten.

#### *Hoofdstuk 2: BESTEMMINGSREGELS*

In deze artikelen worden de op de verbeelding aangegeven bestemmingen omschreven en wordt bepaald op welke wijze de gronden en opstallen gebruikt mogen worden. Tevens worden per bestemming de bebouwingsmogelijkheden vermeld.

#### *Hoofdstuk 3: ALGEMENE REGELS*

Deze artikelen bevatten bepalingen die van toepassing zijn op meerdere bestemmingen, zodat het uit praktische overwegingen de voorkeur verdient deze in een afzonderlijke paragraaf onder te brengen.

#### *Hoofdstuk 4: SLOT- EN OVERGANGSREGELS*

Hier wordt omschreven welke gebouwen en gebruik vallen onder het overgangsrecht.

# <span id="page-42-0"></span>**7. UITVOERBAARHEID**

### <span id="page-42-1"></span>**7.1 Economische uitvoerbaarheid**

De realisatie van de woning geschiedt voor rekening van de initiatiefnemer. De gemeentelijke financiën zijn hierbij niet in het geding.

Kostenverhaal zal geregeld worden in een tussen de gemeente Venray en de initiatiefnemer af te sluiten anterieure overeenkomst, waarin naast verhaal van de ambtelijke kosten ook de bijdrage bovenwijkse voorzieningen en ruimtelijke ontwikkeling worden meegenomen. Na ondertekening van de exploitatieovereenkomst door beide partijen is het gemeentelijk kostenverhaal afdoende verzekerd. Hierdoor is dit plan economisch uitvoerbaar.

Tenslotte wordt in deze overeenkomst ook een planschadeverhaalsbeding zoals bedoeld in art. 6.4a Wro opgenomen. Hiermee wordt gewaarborgd dat eventueel te vergoeden planschade niet voor rekening van de gemeente Venray komt maar voor rekening van de initiatiefnemer.

### <span id="page-42-2"></span>**7.2 Handhaving**

Sinds 1 april 2005 werkt de gemeente Venray samen met de gemeente Horst aan de Maas als het gaat om handhaving. Onder deze samenwerking valt niet alleen de uitvoering, maar ook alle juridische, administratieve en beleidsmatige ondersteuning. In 2012 is het eerste integraal handhavingsbeleid in werking getreden. Inmiddels is het Beleidsplan VTH Horst aan de Maas 2017-2020 in werking getreden.

De gemeenten Horst aan de Maas en Venray voeren hun handhavingstaken uit op basis van de volgende visie: de gemeenten Horst aan de Maas en Venray stellen een gezonde, veilige, leefbare en groene leefomgeving centraal. Handhaving is één van de middelen om de kwaliteit van wonen, leven en werken te behouden en te versterken. Het bestuur streeft naar een gestructureerd en integraal handhavingsbeleid, waarbij preventief belang voorop staat. De betrokkenheid en het eigen verantwoordelijkheidsbesef van de burgers, bedrijven en instellingen moeten daarbij worden vergroot. Als de preventieve inzet (informatievoorziening) niet werkt en het geschonken vertrouwen wordt beschaamd, volgt daadwerkelijk handhavend optreden. Zo krijgt iedereen de aanpak die hij/zij verdient.

In dit integrale handhavingsbeleid is één van de speerpunten hoe in de economische situatie van de afgelopen jaren met minder middelen net zo veel of meer aan handhaving gedaan kan worden. In dit kader zijn de volgende uitgangspunten geformuleerd:

- 1. appelleren aan de eigen verantwoordelijkheid;
- 2. preventie gaat boven repressie;
- 3. draagvlak creëren;
- 4. servicegericht handelen, en
- 5. alleen noodzakelijke en handhaafbare kaders stellen.
- 1. "Appelleren aan eigen verantwoordelijkheid" wil zeggen dat de verantwoordelijkheid bij de burgers, bedrijven en instellingen terecht komt, dit is ten slotte ook waar hij thuishoort. Dit vergt wel een bepaald vertrouwen van de gemeente over de burgers, bedrijven en instellingen binnen hun gemeente. Wordt dit vertrouwen geschaad dan treedt de gemeente consequent hard op. Er kan nu meer op risicogroepen of zwakke schakels ingezet worden, de capaciteit van de handhaving is dus beter in te delen en kan efficiënter gebruikt worden.
- 2. ''Preventie gaat boven repressie'' wil zeggen dat meer aandacht besteed wordt aan het voorkomen van overtredingen dan het aanpakken van bestaande overtredingen. Hierdoor hoeven er niet zoveel tijdrovende en geldverslindende,

bestuursrechtelijke procedures doorlopen te worden. Er wordt dus met zo min mogelijk inzet zoveel mogelijk resultaat behaald.

- 3. Verder is "draagvlak creëren" een van de uitgangspunten. Dit houdt in dat er duidelijk over handhaving wordt gecommuniceerd en dat er ook daadwerkelijk gedaan wordt wat er gezegd wordt. Belangrijk is ook om dingen die spelen bij burgers, ondernemers, instellingen, scholen en verenigingen mee te nemen in het uitvoeringsprogramma en dat rechtsgelijkheid wordt nagestreefd.
- 4. Het vierde uitgangspunt is "servicegericht handelen". Dit houdt in dat de overheid zich dienstbaar opstelt. De gemeente denkt mee en speelt in op ongewenste situaties. Ook is de gemeente 24 uur per dag bereikbaar. Zo wordt een gevoel van veiligheid en een leefbare omgeving gecreëerd. Er is dus meer aandacht nodig voor de aanpak van overlastfeiten in de openbare ruimte.
- 5. Het laatste uitgangspunt is "alleen noodzakelijke en handhaafbare kaders stellen". Er worden dus alleen besluiten genomen en regels ingesteld die ook daadwerkelijk handhaafbaar zijn. Overbodige regels worden geschrapt om alles overzichtelijk te houden en er wordt zorg gedragen voor voldoende deskundige capaciteit, op deze manier kan gedogen geminimaliseerd worden.

Bij handhaving staat de nalevingsstrategie centraal. Hierin is opgenomen welke activiteiten worden ondernomen om te komen tot naleving van de regels. De nalevingsstrategie kan op zijn beurt worden onderverdeeld in de volgende strategieën:

- 1. preventiestrategie;
- 2. toezichtstrategie;
- 3. sanctiestrategie, en
- 4. gedoogstrategie.

Vaak wordt er gekozen voor een combinatie van deze strategieën om het resultaat te vergroten. Bij deze strategieën passen verschillende handhavingsinstrumenten.

Onder de preventieve handhavingsinstrumenten vallen onder andere deregulering, kritisch zijn op het formuleren van regels, handhaafbaarheid van de regels en communicatie en voorlichting. De regels moeten bekend zijn bij de doelgroep, er dient dus duidelijk gecommuniceerd te worden over handhavingsactiviteiten en de gemeentelijke prioriteiten.

Naast de preventieve handhavingsinstrumenten zijn er ook nog de repressieve handhavingsinstrumenten. Dit zijn onder andere het betalen van een dwangsom, bestuursdwang en intrekking van begunstigde beschikking. Bij een dwangsom wordt er een geldbedrag per overtreding of tijdseenheid dat de overtreding voortduurt betaald aan de gemeente. Bestuursdwang houdt in dat een overtreding op kosten van de overtreder ongedaan gemaakt wordt. Als laatste kan een begunstigde beschikking worden ingetrokken, op deze manier wordt een activiteit juridisch onmogelijk gemaakt. Het kan hierbij ook gaan om een gedeeltelijke ontheffing. Vaak volgt op het intrekken van een begunstigde beschikking nog het opleggen van een dwangsom of bestuursdwang.

Naast bestuursrechtelijk aanpakken van overtreders kan het soms ook de voorkeur hebben om een overtreder strafrechtelijk aan te pakken. Op deze manier kunnen de vaak langdurende juridische procedures die gemoeid zijn met de bestuursrechtelijk aanpak ontlopen worden. Bij strafrechtelijke aanpak moet gedacht worden aan bestuurlijke strafbeschikking en een proces-verbaal. Wanneer er een privaatrechtelijke overeenkomst met de gemeente is aangegaan kan ook voor de privaatrechtelijke worden gekozen. Hierbij gaat, wanneer het mogelijk is, de bestuursrechtelijke aanpak wel voor. Ten slotte kan er voor een gedoogbeschikking gekozen worden. Dit gebeurt uitsluitend voor gevallen die veroorzaakt zijn door onvoorziene omstandigheden of overgangssituaties.

# <span id="page-44-0"></span>**7.3 Maatschappelijke uitvoerbaarheid**

De procedures voor vaststelling van een bestemmingsplan zijn door de wetgever geregeld. Aangegeven is dat tussen gemeente en verschillende instanties overleg over het plan moet worden gevoerd alvorens een ontwerpbestemmingsplan ter visie gelegd kan worden. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven. Pas daarna kan de wettelijke procedure met betrekking tot vaststelling van het bestemmingsplan van start gaan.

#### *Vooroverleg*

Artikel 3.1.1 van het Besluit geeft aan dat het college van Burgemeester van Wethouders bij de voorbereiding van een bestemmingsplan, waar nodig, overleg dienen te plegen met betrokken instanties.

Om die reden is onderhavig bestemmingsplan voorgelegd aan de provincie Limburg en Waterschap Limburg. Van beide instanties is een reactie ontvangen.

De provincie geeft per email aan: *'Het plan is beoordeeld op de adequate doorwerking van de provinciale belangen. De beoordeling van het plan geeft geen aanleiding tot het maken van opmerkingen. Indien u dit plan op deze wijze voortzet, zal er geen aanleiding zijn om in de verdere procedure van het plan een zienswijze in te dienen'*.

Waterschap Limburg geeft per mail aan dat het bestemmingsplan akkoord is.

#### *Zienswijzen*

Het ontwerpbestemmingsplan heeft van 12 maart t/m 22 april 2021 voor eenieder ter visie gelegen.

Er zijn vijf zienswijzen binnengekomen tegen het ontwerpbestemmingsplan. Deze zienswijzen zijn beoordeeld en de belangen van reclamanten zijn afgewogen tegen het belang dat met het bestemmingsplan wordt gediend. De zienswijzen hebben daarbij geleid tot inhoudelijke wijzigingen c.q. aanvullingen van het bestemmingsplan. Het bouwvlak van de nieuwe woning is namelijk verder naar de Klaproos gesitueerd. Hierom is een deel van de verkeersbestemming bij het plangebied getrokken zodat de woning verder naar de weg toe kan worden opgericht. Een uitgebreidere behandeling van de zienswijzen is opgenomen in het zienswijzenrapport, die als bijlage bij het bestemmingsplan is vastgesteld.

# <span id="page-45-0"></span>**8. PROCEDURE**

De Wet ruimtelijke ordening (Wro) is in werking getreden met ingang van 1 juli 2008. De wettelijke procedure start met het moment van ter inzage legging van het ontwerp bestemmingsplan. De procedure ziet er als volgt uit:

- Openbare kennisgeving van het ontwerp bestemmingsplan;
- Terinzagelegging van het ontwerp en bijbehorende stukken gedurende 6 weken;
- Gedurende de termijn van terinzagelegging kunnen door een ieder schriftelijk of mondeling zienswijzen worden ingebracht;
- Vaststelling van het bestemmingsplan door de gemeenteraad binnen 12 weken (termijn van orde);
- Algemene bekendmaking van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, binnen 6 weken na vaststelling;
- Mogelijkheid tot beroep bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- Inwerkingtreding op de dag na afloop van de beroeps/inwerkingtreding termijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State. Indien beroep wordt ingediend, dat kan te allen tijde een voorlopige voorziening worden ingediend.

*Dit document bevat rekenresultaten van AERIUS Calculator. Het betreft de hoogst berekende stikstofbijdragen per stikstofgevoelig Natura 2000-gebied, op basis van rekenpunten die overlappen met habitattypen en/of leefgebieden die aangewezen zijn in het kader van de Wet natuurbescherming, gekoppeld aan een aangewezen soort, of nog onbekend maar mogelijk wel relevant.*

*De berekening op basis van stikstofemissies gaat uit van de componenten ammoniak (NH3) en/of stikstofoxide (NOx).*

*Wilt u verder rekenen of gegevens wijzigen? Importeer de pdf dan in Calculator. Voor meer toelichting verwijzen wij u naar de website www.aerius.nl.*

Berekening Situatie 1

- [Kenmerken](#page-47-0)
- [Samenvatting emissies](#page-48-0)
- Depositieresultaten
- [Gedetailleerde emissiegegevens](#page-49-0)

Verdere toelichting over deze PDF kunt u vinden in een bijbehorende leeswijzer. Deze leeswijzer en overige documentatie is te raadplegen via: https://www.aerius.nl/handleidingen-en-leeswijzers.

> Ry1MXwNTiQ8K (26 juli 2021) pagina 1/5

<span id="page-47-0"></span>

| Contact                                       | Rechtspersoon                                                                 |                              | Inrichtingslocatie |                              |  |  |  |
|-----------------------------------------------|-------------------------------------------------------------------------------|------------------------------|--------------------|------------------------------|--|--|--|
| Bureau Leefomgeving                           |                                                                               | Schoolstraat 7, 5961EE Horst |                    |                              |  |  |  |
| Activiteit                                    | Omschrijving                                                                  |                              | AERIUS kenmerk     |                              |  |  |  |
|                                               | Klaproos ongenummerd                                                          |                              | Ry1MXwNTiQ8K       |                              |  |  |  |
|                                               | Datum berekening                                                              |                              | Rekenjaar          | Rekenconfiguratie            |  |  |  |
|                                               | 26 juli 2021, 11:29                                                           |                              | 2020               | Berekend voor natuurgebieden |  |  |  |
| Totale emissie                                | Situatie 1                                                                    |                              |                    |                              |  |  |  |
|                                               | NOx                                                                           | 13,69 kg/j                   |                    |                              |  |  |  |
|                                               | NH3                                                                           | < 1 kg/j                     |                    |                              |  |  |  |
| Resultaten                                    | Natuurgebied                                                                  |                              |                    |                              |  |  |  |
| Hectare met<br>hoogste bijdrage<br>(mol/ha/j) | Uw berekening heeft geen depositieresultaten opgeleverd boven 0,00 mol/ha/jr. |                              |                    |                              |  |  |  |
| Toelichting                                   | Oprichten vrijstaande woning                                                  |                              |                    |                              |  |  |  |

# Resultaten

<span id="page-48-0"></span><span id="page-49-0"></span>

| Emissie<br>(per bron)<br>Situatie 1 |           |                              | Naam<br>Locatie (X,Y)<br>NOx        | Bouwlocatie<br>197214, 393582<br>13,00 kg/j           |                          |      |                      |
|-------------------------------------|-----------|------------------------------|-------------------------------------|-------------------------------------------------------|--------------------------|------|----------------------|
|                                     | Voertuig  | Omschrijving                 | Uitstoot<br>hoogte (m)              | Spreiding<br>(m)                                      | Warmte<br>inhoud<br>(MW) | Stof | Emissie              |
|                                     | AFW       | Mobiele werktuigen           | 4,0                                 | 4,0                                                   | 0,0                      | NOx  | 13,00 kg/j           |
|                                     |           |                              | Naam<br>Locatie (X,Y)<br>NOx<br>NH3 | Bouwverkeer<br>197185, 393554<br>< 1 kg/j<br>< 1 kg/j |                          |      |                      |
|                                     | Soort     | Voertuig                     |                                     | Aantal voertuigen                                     | Stof                     |      | Emissie              |
|                                     | Standaard | Middelzwaar<br>vrachtverkeer |                                     | 2,0 / etmaal                                          | NOx<br>NH3               |      | < 1 kg/j<br>< 1 kg/j |
|                                     | Standaard | Zwaar vrachtverkeer          |                                     | 4,0 / etmaal                                          | NOx<br>NH3               |      | < 1 kg/j<br>< 1 kg/j |

Disclaimer Hoewel verstrekte gegevens kunnen dienen ter onderbouwing van een vergunningaanvraag, kunnen er geen rechten aan worden ontleend. De eigenaar van AERIUS aanvaardt geen aansprakelijkheid voor de inhoud van de door de gebruiker aangeboden informatie. Bovenstaande gegevens zijn enkel bruikbaar tot er een nieuwe versie van AERIUS beschikbaar is. AERIUS is een geregistreerd handelsmerk in Europa. Alle rechten die niet expliciet worden verleend, zijn voorbehouden.

| Rekenbasis | Deze berekening is tot stand gekomen op basis van:                 |                                 |  |  |  |
|------------|--------------------------------------------------------------------|---------------------------------|--|--|--|
|            | AERIUS                                                             | versie 2020_20210525_2040287d5b |  |  |  |
|            | Database                                                           | versie 2020_20210713_c09c249ebe |  |  |  |
|            | Voor meer informatie over de gebruikte methodiek en data zie:      |                                 |  |  |  |
|            | https://www.aerius.nl/nl/factsheets/release/aerius-calculator-2020 |                                 |  |  |  |

*Dit document bevat rekenresultaten van AERIUS Calculator. Het betreft de hoogst berekende stikstofbijdragen per stikstofgevoelig Natura 2000-gebied, op basis van rekenpunten die overlappen met habitattypen en/of leefgebieden die aangewezen zijn in het kader van de Wet natuurbescherming, gekoppeld aan een aangewezen soort, of nog onbekend maar mogelijk wel relevant.*

*De berekening op basis van stikstofemissies gaat uit van de componenten ammoniak (NH3) en/of stikstofoxide (NOx).*

*Wilt u verder rekenen of gegevens wijzigen? Importeer de pdf dan in Calculator. Voor meer toelichting verwijzen wij u naar de website www.aerius.nl.*

Berekening Situatie 1

- [Kenmerken](#page-52-0)
- [Samenvatting emissies](#page-53-0)
- Depositieresultaten
- [Gedetailleerde emissiegegevens](#page-54-0)

Verdere toelichting over deze PDF kunt u vinden in een bijbehorende leeswijzer. Deze leeswijzer en overige documentatie is te raadplegen via: https://www.aerius.nl/handleidingen-en-leeswijzers.

> RiVAWntYtxFr (26 juli 2021) pagina 1/5

<span id="page-52-0"></span>

| Contact                                       | Rechtspersoon<br>Bureau Leefomgeving                                          |           | Inrichtingslocatie           |                              |  |  |
|-----------------------------------------------|-------------------------------------------------------------------------------|-----------|------------------------------|------------------------------|--|--|
|                                               |                                                                               |           | Schoolstraat 7, 5961EE Horst |                              |  |  |
| Activiteit                                    | Omschrijving                                                                  |           | AERIUS kenmerk               |                              |  |  |
|                                               | Klaproos ongenummerd                                                          |           | RiVAWntYtxFr                 |                              |  |  |
|                                               | Datum berekening                                                              |           | Rekenjaar                    | Rekenconfiguratie            |  |  |
|                                               | 26 juli 2021, 11:26                                                           |           | 2020                         | Berekend voor natuurgebieden |  |  |
| Totale emissie                                | Situatie 1                                                                    |           |                              |                              |  |  |
|                                               | NOx                                                                           | 3,07 kg/j |                              |                              |  |  |
|                                               | NH3                                                                           | < 1 kg/j  |                              |                              |  |  |
| Resultaten                                    | Natuurgebied                                                                  |           |                              |                              |  |  |
| Hectare met<br>hoogste bijdrage<br>(mol/ha/j) | Uw berekening heeft geen depositieresultaten opgeleverd boven 0,00 mol/ha/jr. |           |                              |                              |  |  |
| Toelichting                                   | Oprichten vrijstaande woning                                                  |           |                              |                              |  |  |

# Resultaten

<span id="page-53-0"></span># Resultaten

<span id="page-54-0"></span>

| Emissie<br>(per bron)<br>Situatie 1 |           |                                                |               | Naam<br>Locatie (X,Y)<br>NOx        | 3,03 kg/j            | Vrijstaande woning<br>197214, 393582 |                      |
|-------------------------------------|-----------|------------------------------------------------|---------------|-------------------------------------|----------------------|--------------------------------------|----------------------|
|                                     | Sector    | Categorie                                      | Omschrijving  |                                     |                      | Eenheden<br>Stof                     | Emissie              |
|                                     |           | Woningen<br>(nieuwbouw):<br>Vrijstaande woning |               | Vrijstaande woning                  |                      | 1,0<br>NOx                           | 3,03 kg/j            |
|                                     |           |                                                |               | Naam<br>Locatie (X,Y)<br>NOx<br>NH3 | < 1 kg/j<br>< 1 kg/j | Wegverkeer<br>197185, 393554         |                      |
|                                     | Soort     |                                                | Voertuig      |                                     | Aantal voertuigen    | Stof                                 | Emissie              |
|                                     | Standaard |                                                | Licht verkeer |                                     | 4,2 / etmaal         | NOx<br>NH3                           | < 1 kg/j<br>< 1 kg/j |

Disclaimer Hoewel verstrekte gegevens kunnen dienen ter onderbouwing van een vergunningaanvraag, kunnen er geen rechten aan worden ontleend. De eigenaar van AERIUS aanvaardt geen aansprakelijkheid voor de inhoud van de door de gebruiker aangeboden informatie. Bovenstaande gegevens zijn enkel bruikbaar tot er een nieuwe versie van AERIUS beschikbaar is. AERIUS is een geregistreerd handelsmerk in Europa. Alle rechten die niet expliciet worden verleend, zijn voorbehouden.

| Rekenbasis | Deze berekening is tot stand gekomen op basis van:                 |                                 |  |  |  |
|------------|--------------------------------------------------------------------|---------------------------------|--|--|--|
|            | AERIUS                                                             | versie 2020_20210525_2040287d5b |  |  |  |
|            | Database                                                           | versie 2020_20210713_c09c249ebe |  |  |  |
|            | Voor meer informatie over de gebruikte methodiek en data zie:      |                                 |  |  |  |
|            | https://www.aerius.nl/nl/factsheets/release/aerius-calculator-2020 |                                 |  |  |  |

# **BEZONNINGSSTUDIE** Klaproos 67 Venray

Gemeente Venray 27 juli 2021

1

|                 |                                                | Inleiding 3                            |  |  |  |
|-----------------|------------------------------------------------|----------------------------------------|--|--|--|
| 1.              | Bezonningseffecten op de bestaande bebouwing 4 |                                        |  |  |  |
|                 | 1.1                                            | Schaduw bebouwing 4                    |  |  |  |
|                 |                                                | 1.2 Schaduw openbare ruimte4           |  |  |  |
| 2.              |                                                | Conclusie 5                            |  |  |  |
| Bronvermelding6 |                                                |                                        |  |  |  |
| Bijlage 1       |                                                | Schaduwslag 21 maart7                  |  |  |  |
| Bijlage 2       |                                                | Schaduwslag 21 juni (midzomer)9        |  |  |  |
| Bijlage 3       |                                                | Schaduwslag 21 september 11            |  |  |  |
| Bijlage 4       |                                                | Schaduwslag 21 december (midwinter) 13 |  |  |  |

# <span id="page-58-0"></span>**Inleiding**

Dit rapport is de bezonningsstudie voor een nieuwbouw woning aan de Klaproos 67 in Venray. In dit rapport wordt onderzocht wat de bezonnings-/schaduw effecten zijn van de geplande nieuwbouwwoning op de bestaande bebouwing van de Klaproos, Kleefkruid en Stationsweg.

Voor bezonning geldt geen wettelijk vastgestelde norm. De Dienst Ruimtelijke Ordening hanteert als richtlijn een aan de TNO ontleende criterium dat de nieuwbouw zodanig moet zijn gesitueerd dat de zon op de eerste dag van de lente danwel de eerste dag van de herfst tussen 10.00 en 18.00 uur tenminste twee mogelijke bezonningsuren per dag op één gevel van een woning moet kunnen bereiken.

Bij de beoordeling van de schaduweffecten van de geplande nieuwbouwwoning is de situatie weergegeven op 21 maart, 21 juni (hoogste zonnestand), 21 september en 21 december (laagste zonnestand). Op de peilmomenten is de schaduwwerking op vijf tijdstippen vastgesteld: 06.00 uur, 09.00 uur, 12.00 uur, 15.00 uur en 18.00 uur.

| Peilmoment   | Datum                   | 06:00 | 09:00 | 12:00 | 15:00 | 18:00 |
|--------------|-------------------------|-------|-------|-------|-------|-------|
| Peilmoment 1 | 21 maart                |       | X     | X     | X     | X     |
| Peilmoment 2 | 21 juni (midzomer)      | X     | X     | X     | X     | X     |
| Peilmoment 3 | 21 september            |       | X     | X     | X     | X     |
| Peilmoment 4 | 21 december (midwinter) |       | X     | X     | X     |       |

Voor het bepalen van de schaduweffecten van de nieuwbouwwoning is gebruik gemaakt van een "Schaduwcalculator" (KameoCode, sd). In dit programma is het bouwvlak van de nieuwe woning ingetekend en is uitgegaan van een maximale bouwhoogte van 6,6 meter. Het is een abstracte weergave van de toekomstige nieuwbouwwoning. Deze is vooral gebruikt om een zo'n goed mogelijk beeld te geven van de effecten van de bezonning op de bestaande bebouwing van de Klaproos, Kleefkruid en Stationsweg.

De schaduwwerking van het plan wordt beoordeeld op de bestaande situatie van de Klaproos, Kleefkruid en Stationsweg. Er worden conclusies getrokken over bezonning op de bestaande woningen en tuinen. Tenslotte worden ook conclusies getrokken over de schaduwwerking binnen het plangebied zelf.

# <span id="page-59-0"></span>**1. Bezonningseffecten op de bestaande bebouwing**

#### <span id="page-59-1"></span>**1.1 Schaduw bebouwing**

De nieuwbouw woning wordt opgericht op de zuidelijke perceelsgrens (de perceelsgrens met de woning Stationsweg 133). De woning is hiermee zo ver mogelijk ten zuidwesten van het perceel gesitueerd. De maximale bouwhoogte van de woning bedraagt 4 meter, behalve voor het deel waar de 2e verdieping is beoogd; hier geldt een maximale bouwhoogte van 6 meter. Middels de 10% regeling kan de bouwhoogte van de woning uiteindelijk worden verhoogd naar 6,6 meter. In dit geval wordt dan ook gerekend met een bouwhoogte van 6,6 meter.

In de ochtend, middag en namiddag van maart en september valt een klein deel van de schaduw van de nieuwbouwwoning op de woning en achtertuin van de Klaproos 65. Aan het einde van de dag (18:00) van maart en september valt de schaduw voornamelijk in de eigen achtertuin van de nieuwbouwwoning. In maart reikt de schaduw tot aan de woningen en achtertuinen van de Kleefkruid 12 en 14. In september reikt de schaduw omstreeks 18:00 nog voor een klein deel aan de achtertuinen van de woningen Kleefkruid 4 en 6.

In de midzomer (juni) valt in de vroege ochtend (06:00) een lange schaduw op de weg en op de woning Klaproos 108. De rest van de peilmomenten zorgt de nieuwbouw woning niet voor een slagschaduw op de bestaande bebouwing. In de ochtend zorgt de nieuwbouwwoning voor een schaduw in de eigen voortuin en oprit. In de middag en namiddag (van 12:00 tot en met 18:00) is sprake van een korte schaduw in de eigen tuin.

In de midwinter (december) staat de zon het laagst waardoor de slagschaduw van de woning het grootst is. In de ochtend (09:00) valt een deel van de schaduw op de woning Klaproos 65, de weg en de woningen Klaproos 98 tot en met 102. Vroeg in de middag (12:00) valt de schaduw volledig op de woningen en een klein deel van de achtertuinen van de Klaproos 63 en 65. In de middag (15:00) is de schaduw gedraaid waarbij de schaduw reikt tot aan de achtertuin van de woning Klaproos 65. De schaduw komt dan tevens in de achtertuinen van de woningen Klaproos 63 en Kleefkruid 4 en 6.

#### <span id="page-59-2"></span>**1.2 Schaduw openbare ruimte**

Een klein deel van de Klaproos zal in de maanden juni tot en met december met name in de ochtenduren in de schaduw liggen door de nieuwbouwwoning. De schaduw van de bestaande bebouwing, aan de oostelijke zijde van deze straat, valt in deze maanden ook op deze weg. Doordat de bestaande bebouwing al zorgt dat een groot deel van deze weg in de schaduw wordt gehuld is het schaduweffect van één nieuwe woning op deze weg verwaarloosbaar.

# <span id="page-60-0"></span>**2. Conclusie**

De nieuwbouwwoning aan de Klaproos heeft wat betreft schaduwwerking alleen in de maanden maart, september en december invloed op de bestaande bebouwing.

Op het adres Klaproos 65 raakt het schaduwvlak in deze maanden (in de ochtend, vroege middag en namiddag) de zijgevel en een klein deel van de achtertuin. In december is in de middag sprake van een schaduw die over de gehele achtertuin van deze woning valt.

In de avonduren zal in maart sprake zijn van schaduwwerking op de adressen Kleefkruid 12 en 14 en in september is sprake van schaduwwerking op de adressen Kleefkruid 4 en 6. In december zal daarnaast in de vroege middag en middag sprake zijn van een schaduw die valt over de achtertuin van de woning Klaproos 63. Daarnaast zal in december in de middag schaduw vallen over de achtertuinen en achtergevel van de woningen Kleefkruid 4 en 6.

De schaduw van de nieuwbouwwoning reikt in geen van de onderzochte maanden en tijdstippen tot aan de woningen die zijn gelegen aan de Stationsweg. Voor deze woningen kan dan ook gesteld worden dat de nieuwbouwwoning niet zorgt voor een schaduwwerking op deze woningen.

Uit de situatieweergave voor maart tot en met september blijkt dat er op deze adressen geen sprake is van een verslechtering. Het schaduweffect van de nieuwbouwwoning op de woning en achtertuin van de Klaproos 65 is minimaal. Deze bewoners kunnen voldoende zonlicht ontvangen in de woning en achtertuin, ook na het oprichten de nieuwbouw woning.

In de woning en achtertuin van Kleefkruid 12 en 14 is alleen sprake van een schaduweffect in de avond. Op de perceelsgrens van de woning Kleefkruid 12 met de woning Stationsweg 133 staat een heg. In de avond ondervinden de bewoners van Kleefkruid 12 en 14 al een schaduweffect van deze heg. De bezonning op deze adressen verslechterd derhalve niet.

Voor de maand december verslechtert de situatie echter wel degelijk voor de bebouwing aan de Klaproos en Kleefkruid. Dit is echter niet maatgevend aangezien grote delen van Venray dan in de schaduw liggen door de laagstaande zon.

Gesteld kan worden dat het oprichten van een nieuwe woning aan de Klaproos niet zorgt voor een verslechtering van de bezonning voor de bestaande bebouwing.

# <span id="page-61-0"></span>**Bronvermelding**

KameoCode. (sd). *Shadowcalculator*. Opgeroepen op januari 07, 2021, van sun shadow on google maps: http://shadowcalculator.eu/

# <span id="page-62-0"></span>**Bijlage 1 Schaduwslag 21 maart**

Afbeelding 1. Schaduwslag 21 maart 09:03

Afbeelding 2. Schaduwslag 21 maart 12:02

Afbeelding 3. Schaduwslag 21 maart 15:01

Afbeelding 4. Schaduwslag 21 maart 18:00

# <span id="page-64-0"></span>**Bijlage 2 Schaduwslag 21 juni (midzomer)**

Afbeelding 5. Schaduwslag 21 juni 06:00

Afbeelding 6. Schaduwslag 21 juni 09:08

Afbeelding 7. Schaduwslag 21 juni 12:04

Afbeelding 8. Schaduwslag 21 juni 15:06

Afbeelding 9. Schaduwslag 21 juni 18:05

# <span id="page-66-0"></span>**Bijlage 3 Schaduwslag 21 september**

Afbeelding 10. Schaduwslag 21 september 09:05

Afbeelding 11. Schaduwslag 21 september 12:07

Afbeelding 12. Schaduwslag 21 september 15:07

Afbeelding 13. Schaduwslag 21 september 18:05

# <span id="page-68-0"></span>**Bijlage 4 Schaduwslag 21 december (midwinter)**

Afbeelding 14. Schaduwslag 21 december 09:02

Afbeelding 15. Schaduwslag 21 december 12:00

Afbeelding 16. Schaduwslag 21 december 15:08