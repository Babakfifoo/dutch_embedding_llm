**Wijzigingsplan Mgr. van den Hurklaan (naast 10a) te Heesch Toelichting** 

**d.d.** 22**-**01**-**2020 **NL.IMRO.1721.WpMgrHurkNabij10A-vg01**

| 1.             | INLEIDING                                                  | 3  |
|----------------|------------------------------------------------------------|----|
| 1.1.           | Aanleiding  3                                              |    |
| 1.2.           | Ligging & begrenzing plangebied  3                         |    |
| 1.3.           | Geldend bestemmingsplan 4                                  |    |
|                |                                                            |    |
| 2.             | BESCHRIJVING VAN HET PROJECT                               | 5  |
| 2.1.           | Inleiding  5                                               |    |
| 2.2.           | Kadastrale situatie 5                                      |    |
| 2.3.           | Stedenbouwkundig plan & randvoorwaarden 5                  |    |
| 2.4.           | Bouwplan  6                                                |    |
| 2.5.           | Erfontsluiting en parkeren 7                               |    |
| 3.             | VIGEREND BELEID                                            | 8  |
|                |                                                            |    |
| 3.1.           | Provinciaal beleid 8                                       |    |
| 3.2.           | Gemeentelijk beleid  9                                     |    |
| 3.3.           | Conclusie beleid 11                                        |    |
|                |                                                            |    |
| 4.             | RUIMTELIJKE ONDERBOUWING PROJECT                           | 12 |
|                |                                                            |    |
| 4.1.           | Wijdere omgeving  12                                       |    |
| 4.2.<br>4.3.   | Directe omgeving  12<br>Ruimtelijke effecten project 14    |    |
|                |                                                            |    |
| 5.             | MILIEUASPECTEN                                             | 15 |
| 5.1.           | Bodemkwaliteit 15                                          |    |
| 5.2.           | Wet geluidhinder  16                                       |    |
| 5.3.           | Waterparagraaf 18                                          |    |
| 5.4.           | Luchtkwaliteit  24                                         |    |
| 5.5.           | Externe Veiligheid  25                                     |    |
| 5.6.           | Brochure Bedrijven en Milieuzonering  33                   |    |
| 5.7.           | Wet geurhinder en veehouderij 35                           |    |
| 5.8.           | Verkeer  36                                                |    |
| 5.9.           | Volksgezondheid i.r.t. veehouderijen  36                   |    |
| 5.10.<br>5.11. | Hoogspanningslijnen  38<br>Spuitzones gewasbescherming  38 |    |

| 6.   | WAARDEN                                   | 40 |
|------|-------------------------------------------|----|
| 6.1. | Archeologie en cultuurhistorie  40        |    |
| 6.2. | Flora en Faunawet en ecologie  43         |    |
| 6.3. | Stikstof 45                               |    |
| 7.   | BELEMMERINGEN                             | 49 |
| 8.   | MOTIVATIE BESTEMMINGSPLAN                 | 50 |
|      |                                           |    |
| 9.   | TOELICHTING OP DE BESTEMMINGSREGELING<br> | 52 |
| 9.1. | Inleiding  52                             |    |
| 9.2. | Verbeelding  52                           |    |
| 9.3. | Bestemmingsplanregels 52                  |    |
| 10.  | ECONOMISCHE UITVOERBAARHEID               | 54 |

# **1. INLEIDING**

# **1.1. Aanleiding**

De initiatiefnemer is voornemens om op haar perceel aan de noordrand van Heesch een woonbestemming te verkrijgen. De locatie is gelegen aan de Monseigneur van den Hurklaan, tussen 10a en 10b, te Heesch. Het perceel is momenteel in gebruik als weiland.

De ligging van het plangebied is hieronder aangegeven.

*Ligging plangebied in groter verband (rode ballon) Deze kaart is noord gericht - bron: Google Maps*

Binnen het vigerende bestemmingsplan is de bouw van deze nieuwe woonbestemming niet mogelijk. De gemeente is wel bereid medewerking te verlenen aan het initiatief door middels van een wijzigingsbevoegdheid, op grond van artikel 3.6 lid 1 sub a Wet Ruimtelijke Ordening. De gemeente heeft dit aangegeven in hun brief van 16 juni 2018 met als kenmerk 1027989/1035070.

# **1.2. Ligging & begrenzing plangebied**

De planlocatie bevindt zich aan de noordzijde van Heesch aan de Mgr. van den Hurklaan te Heesch, gelegen tussen nummer 10a en 10b. De openbare weg, Mgr. van den Hurklaan, ligt aan de zuidelijke grens van de planlocatie. Aan de noordelijke grens ligt de Kerkweg (een zandpad) en iets verder de Tennispark 'De Broekhoek' en de snelweg A59. Aan zowel de oostelijke als westelijk grens van de planlocatie bevinden zich woningen.

#### **1.3. Geldend bestemmingsplan**

De planlocatie valt binnen het bestemmingsplan 'De kommen van Bernheze' zoals dit is vastgesteld op 06 januari 2011 door de gemeenteraad van de gemeente Bernheze.

De betreffende planlocatie heeft de enkelbestemming 'Agrarisch', de dubbelbestemmingen 'Waarde – Archeologie 2' en 'Waarde – Archeologie 3' en de gebiedsaanduiding 'wro-zone – wijzigingsgebied 1 (noordrand Heesch).

Binnen deze gebiedsaanduiding is een wijzigingsbevoegdheid opgenomen om een agrarische bestemming te wijzigen naar een woonbestemming, mits aan enkele voorwaarden wordt voldaan. Dit dient uitgewerkt te worden in een wijzigingsplan, wat bestaat uit een planverbeelding, planregels, toelichting en enkele haalbaarheidsonderzoeken. Deze toelichting dient als motivering bij de te volgen procedure.

# **2. BESCHRIJVING VAN HET PROJECT**

# **2.1. Inleiding**

De planlocatie is gelegen aan de Mgr. van den Hurklaan, tussen nummer 10a en 10b, aan de noordrand van Heesch in gemeente Bernheze. Het perceel wordt nu gebruikt als weiland.

De initiatiefnemer is voornemens om op haar perceel een woonbestemming te verkrijgen voor het realiseren van één woning.

# **2.2. Kadastrale situatie**

De kadastrale situatie is hieronder weergegeven. De locatie is kadastraal bekend onder gemeente Bernheze sectie A, nummer 6464. Het perceel is in eigendom van de initiatiefnemer.

*Kadastrale situatie – Heesch F (plangebied is blauw gearceerd) bron: www.pdokviewer.nl*

# **2.3. Stedenbouwkundig plan & randvoorwaarden**

Door de gemeente Bernheze is op 16 juni 2018 een stedenbouwkundig advies geschreven voor de planlocatie naast Mgr. van den Hurklaan 10a. De stedenbouwkundige randvoorwaarden zijn:

- Er mag één woning worden toegevoegd;
- De nieuwe bebouwing dient ontwerpen te worden als een bijgebouw bij de boerderij aan Mgr. van den Hurklaan 10 en 10a;
- De woning dient met de voorgevel in de lijn van de achtergevel van Mgr. van den Hurklaan 10 te worden gebouwd;
- Alle bebouwing dient 3 meter uit de zijdelingse perceelgrens gebouwd te worden (breedte woning maximaal 8 meter);
- Het nieuwe bouwvolume dient uitgevoerd te worden als één laag met kap met een maximale goothoogte van 3 meter en maximale bouwhoogte van 6 meter;
- De woning dient met de kopgevel richting de Mgr. van den Hurklaan uitgevoerd te worden;
- De kopgevel moet met een wolfseind worden uitgevoerd;
- Er mogen geen losse bijgebouwen worden opgericht, tenzij deze achter en ondergeschikt aan het hoofdgebouw worden gebouwd;
- Er moet sprake zijn van een goede landschappelijke inpassing.

# **2.4. Bouwplan**

Voor de planlocatie is nog geen bouwplan ontwikkeld. Wel is een eerste indicatieve schets gemaakt, welke hieronder is weergegeven. Verdere invulling van het bouwplan zal uitgewerkt worden voorafgaand aan het aanvragen van een omgevingsvergunning.

*Nieuwe situatie Mgr. van den Hurklaan naast 10a*

#### **2.5. Erfontsluiting en parkeren**

#### *Erfontsluiting*

De planlocatie is gesitueerd direct aan de Mgr. van den Hurklaan en wordt ook direct aan deze openbare weg ontsloten.

De bomen langs de Mgr. van den Hurklaan dienen gehandhaafd te blijven, hierbij dient rekening te worden gehouden bij het aanleggen van een inrit. Onder de kroonprojectie (+/- 1,5 meter) van een volgroeide boom mogen geen werkzaamheden worden verricht. Leidend hierin is de kwetsbare zone van een boom: Deze wordt bepaald door de stamdiameter van de boom. Voor het uitvoeren van werkzaamheden rondom te handhaven bomen dient men te handelen conform het Handboek Bomen 2018.

#### *Parkeren*

Op 09 juli 2015 is het 'Parkeernormennota gemeente Bernheze' vastgesteld door de raad van Gemeente Bernheze. De parkeernorm die hierin gesteld is staat hieronder weergegeven.

| I vos londie                  | CHANTE<br> | Binnel<br>uebour<br>de Kom | BUCLEI<br>de kom |        |
|-------------------------------|------------|----------------------------|------------------|--------|
| Parkeernormen wonen           |            |                            |                  |        |
| Eenpersoonswoning < 60<br>m2  | 1,3        | 1,3                        | 1,3              | woning |
| Meerpersoonswoning > 60<br>m2 | 1,8        | 2                          | 2                | woning |
| Serviceflat/aanleunwoning     | 0,6        | 0,6                        | 0,6              | woning |
| Zorgunit                      | 0,6        | 0,6                        | 0,6              | woning |
| Kamerverhuur (zelfstandig)    | 0,6        | 0,6                        | 0,6              | bed    |

*Parkeernormen wonen – bron: Parkeenormennota gemeente Bernheze*

Onderhavig plan ligt binnen de bebouwde kom (Bibeko) en is groter dan 60 m2. De parkeernorm die hiervoor geldt is 2,0 parkeerplaatsen per woning. De parkeerplaatsen zullen op eigen terrein worden gerealiseerd.

#### **3. VIGEREND BELEID**

In deze paragraaf worden kort de relevante beleidskaders beschreven waarbinnen de ruimtelijke ontwikkeling zijn plek krijgt. Achtereenvolgens komen aan de orde:

- provinciaal beleid;
- gemeentelijk beleid.

# **3.1. Provinciaal beleid**

#### *Structuurvisie*

Op 19 maart 2014 is de partiële herziening van de Structuurvisie ruimtelijke ordening Noord-Brabant 2010 in werking getreden. In de structuurvisie staan de hoofdlijnen van het ruimtelijk beleid tot 2025, met een doorkijk naar 2040.

De provincie gaat voor de filosofie: 'samenwerken aan kwaliteit'. Dit is vertaald naar de volgende provinciale ruimtelijke belangen:

- regionale contrasten;
- een multifunctioneel landelijk gebied;
- een robuust en veerkrachtig water- en natuursysteem;
- een betere waterveiligheid door preventie;
- koppeling van waterberging en droogtebestrijding;
- ruimte voor duurzame energie;
- concentratie van verstedelijking;
- sterk stedelijk netwerk: BrabantStad;
- groene geledingszones tussen steden;
- goed bereikbare recreatieve voorzieningen;
- economische kennisclusters;
- (inter)nationale bereikbaarheid;
- beleefbaarheid stad en land vanaf de hoofdinfrastructuur.

De provincie zet voor het realiseren van haar doelen vier manieren van sturen in:

- door regionaal samen te werken;
- te ontwikkelen;
- te beschermen;
- te stimuleren.

Bovenstaande ruimtelijke belangen zijn in vier ruimtelijke structuren geordend, de structuren geven een hoofdkoers aan. Samen vormen deze structuren de provinciale ruimtelijke structuur. De vier structuren zijn:

- de groenblauwe structuur;
- het landelijk gebied;
- de stedelijke structuur;
- beleid.

# *Verordening ruimte*

Op 18 maart 2014 is Verordening ruimte 2014 Provincie Noord-Brabant vastgesteld door de Provinciale Staten. De Verordening bevat algemene regels die gemeenten in acht moeten nemen bij het opstellen van bestemmingsplannen en het verlenen van omgevingsvergunning waarbij afgeweken wordt van bestemmingsplannen. De onderwerpen die in de Verordening staan komen uit de provinciale structuurvisie. De Verordening is daarbij één van de manieren om die provinciale belangen veilig te stellen.

Belangrijke onderwerpen in de Verordening ruimte zijn:

- ruimtelijke kwaliteit;
- stedelijke ontwikkelingen;
- natuurgebieden en andere gebieden met waarden;
- agrarische ontwikkelingen, waaronder de intensieve veehouderij;
- overige ontwikkelingen in het landelijk gebied.

Een nieuw bestemmingsplan voorziet in de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid. Toepassing moet worden gegeven aan het principe zorgvuldig ruimtegebruik.

# **3.2. Gemeentelijk beleid**

# *Structuurvisie Bernheze*

De gemeenteraad van Bernheze heeft op 11 februari 2010 de structuurvisie Bernheze vastgesteld. Deze visie geeft een doorkijk tot het jaar 2025.

Bernheze wil een gemeente met een dorpse uitstraling blijven. Kleinschalige verstedelijking wil de gemeente niet uitsluiten, maar dient groen ingepast te zijn. Uitbreidingen hebben vooral plaatsgevonden rondom de bestaande kernen. Deze zijn aan de kernranden opgerekt. De komende jaren wenst de gemeente de verstedelijking te concentreren in de gebieden rondom de dorpen en op de vrijkomende percelen in de dorpen zelf (inbreiding). Hierbij is het streven gericht op kwaliteit en in mindere mate op kwantiteit. In eventuele nieuwe uitbreidingen komt het onderliggende landschap terug in het stedenbouwkundig ontwerp. Dit alles vraagt grote aandacht voor stedenbouwkundige ontwerp en beeldkwaliteit.

#### *Woonvisie 2016-2021*

In de Woonvisie 2016-2021 van de gemeente Bernheze, welke is vastgesteld door de gemeenteraad op 14 juli 2016, komt als hoofddoel naar voren om te voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling. Onderdeel hiervan is het betrekken van consumenten bij het ontwerp- en bouwproces.

#### *Ontwikkelingsvisie Noordrand Heesch*

De gemeente Bernheze heeft voor de noordrand van Heesch een ontwikkelingsvisie laten opstellen. Het gebied heeft het karakter van een restzone, zonder helder ontwikkelingsperspectief. Met de zich steeds weer aandienende initiatieven dreigen de aanwezige landschappelijke en cultuurhistorische kwaliteiten te verwateren en zelfs verdwijnen. Er was een heldere ontwikkelingsstrategie nodig om de aanwezige kwaliteiten veilig te stellen. Dit gedeelte van de dorpsrand kenmerkt zich door een zekere kleinschaligheid in bebouwing en open ruimten. Bovendien is hier hoofdzakelijk de woonfunctie aanwezig. De korte afstand tot het centrum van Heesch is een extra kwaliteit. Centraal in de visie staat het versterken van de landschapswaarden. Het is dus primair een groene visie. Niettemin kan op verschilllende plaatsen het toevoegen van een extensieve, landelijke woonvorm aanvaardbaar worden geacht.

Onderhavige planlocatie ligt in een deelgebied dat is aangewezen voor wonen in het landschap. Met betrekking tot de functie als bufferzone en de keuze van de waardevolle open plekken dient een strategie te worden gekozen, waar rekening wordt gehouden met zorgvuldige positionering van zichtrelaties waarbij bebouwing, openheid en begroeiing in één oogopslag zijn waar te nemen.

De ontwikkelingsvisie voor de Noordrand van Heesch heeft als wijzigingsbevoegdheid een juridisch-planologische vertaling gekregen in de laatste actualisering van het bestemmingsplan voor dit gebied.

# **3.3. Conclusie beleid**

De ontwikkeling past binnen het provinciaal en regionaal ruimtelijk beleid. Er wordt voldaan aan de vraag voor inbreiding en het past binnen de ontwikkelingsvisie Noordrand Heesch. De ontwikkeling past dan ook binnen de op alle niveaus gestelde beleidskaders.

# **4. RUIMTELIJKE ONDERBOUWING PROJECT**

Dit hoofdstuk geeft een beschrijving van de ruimtelijke en functionele situatie in de wijdere en de directe omgeving van het plangebied als ruimtelijke onderbouwing van voorliggend initiatief.

# **4.1. Wijdere omgeving**

Het dorp Heesch is ontstaan vanuit een belangrijk lint dat de verbinding vormde tussen 's Hertogenbosch en Grave: de vroegere Rijksweg of 't Dorp. De planlocatie is via enkele woonstraten vanaf 't Dorp bereikbaar.

# **4.2. Directe omgeving**

Aan het lint 't Dorp zijn een aantal andere linten ontstaan, zowel evenwijdig als parallel aan 't Dorp. Zo ook de Mgr. vd Hurklaan, ten noorden van 't Dorp, dicht tegen de bouwlanden aan. Dat het een oud lint is, is te zien aan de kronkelige structuur en de oude boerderijen. De bouwlanden, op zandgronden vaak akkers of essen genoemd, werden gezien de ideale waterstand gesitueerd op de overgang van de hoge dekzandrug naar het dorp. De Mgr. vd Hurklaan lag dus precies op de rand van bouwland (ten noorden) naar het dorp Heesch (ten Zuiden).

In de directe omgeving van de planlocatie wordt de functie wonen afgewisseld met agrarisch/open gebied, waardoor een doorkijk wordt gecreëerd naar de achterliggende akkers.

*Contour planlocatie (blauwe lijn) (bron: http://www.ruimtelijkeplannen.nl)*

*Planlocatie Mgr. van den Hurklaan gezien vanaf nummer 10b*

*Planlocatie Mgr. van den Hurklaan gezien vanaf nummer 10a*

*Planlocatie gezien vanaf perceelgrens achterzijde*

# **4.3. Ruimtelijke effecten project**

Om te laten zien dat onderhavig plan stedenbouwkundig aanvaardbaar is worden onderstaande punten weergegeven. Deze punten tonen aan dat onderhavig plan aansluit bij de beleidsvisie van de gemeente en de provincie, dat het binnen het betrokken gebied past en dat het positieve ruimtelijke effecten heeft op de omgeving.

- 1. Het plan voorziet in inbreiding van vrije percelen rondom de bestaande dorpen;
- 2. Het plan past met de benoemde stedenbouwkundige voorwaarden binnen het straatbeeld en de omgeving;
- 3. Het plan past binnen de Ontwikkelingsvisie Noordrand Heesch;
- 4. Het plan is in overeenstemming met het parkeerbeleidsplan.

# *Conclusie*

Op basis van voorgenoemde punten kan gesteld worden dat het onderhavig plan stedenbouwkundig aanvaardbaar is.

#### **5. MILIEUASPECTEN**

#### **5.1. Bodemkwaliteit**

Door Van Oort Bodemonderzoek uit Heesch is een verkennend bodemonderzoek uitgevoerd: rapport "Verkennend bodemonderzoek Mgr. van den Hurklaan (ong) te Heesch" (12-11-2018, MHL.392118). De relevante delen van de samenvatting uit het rapport zijn hieronder weergegeven.

*"Op de locatie aan de Mgr. van den Hurklaan (ong) te Heesch is een verkennend bodemonderzoek uitgevoerd in verband met het wijzigen van de bestemming en de nieuwbouw van een woonhuis. Kadastraal staat de locatie bekend als gemeente Heesch, sectie A, nummer 6464. De onderzoekslocatie heeft een oppervlakte van circa 780 m2.*

*Het doel van het onderzoek is het vastleggen van de kwaliteit van grond en grondwater en te beoordelen of er bezwaren zijn tegen een bestemmingswijziging en het verlenen van een omgevingsvergunning.*

*Bij de uitvoering van het onderzoek is gebruik gemaakt van de NEN 5740. De strategie van het onderzoek is afgestemd op het vooronderzoek (historie). Gebruik is gemaakt van de onderzoeksopzet voor een niet lijnvormige onverdachte locatie (ONV-NL).*

*Het veldwerk is uitgevoerd op basis van de BRL SIKB 2000. De analyses zijn uitgevoerd door Synlab BV (AS3000).*

*Zintuigelijk zijn tijdens de veldwerkzaamheden in de bodem geen verontreinigingen, bijmengingen of andere bijzonderheden waargenomen. Met laboratoriumonderzoek is aangetoond dat de bovengrond licht verontreinigd is met lood, zink en PAK (>Aw). De ondergrond is niet verontreinigd (<Aw) en het grondwater licht verontreinigd met naftaleen (>Sw).*

*Op basis van het totaal aan onderzoeksgegevens behoeft de bodemkwaliteit naar ons inziens geen belemmering te vormen voor een bestemmingswijziging en nieuwbouw van een woonhuis. Er is geen aanleiding tot een vervolgonderzoek.*

*Vanwege de aangetroffen lichte verontreiniging dient bij grondverzet rekening te worden gehouden met mogelijke gebruiksbeperkingen bij hergebruik van de vrijkomende bovengrond op een andere locatie.*

*Geadviseerd wordt de resultaten van het bodemonderzoek voor te leggen aan de gemeente Bernheze. Als onderzoeksbureau hebben we een adviserende taak. Het bevoegd gezag bepaald of het onderzoek volstaat en/of aanvullend onderzoek noodzakelijk is."*

#### *Conclusie*

De bodemkundige situatie vormt geen planologische belemmering voor het plan.

#### **5.2. Wet geluidhinder**

Op 1 januari 2007 is de gewijzigde Wet geluidhinder (Wgh) in werking getreden. Deze wet biedt geluidgevoelige bestemmingen (zoals woningen) bescherming tegen geluidhinder van wegverkeerlawaai, spoorweglawaai en industrielawaai. Deze bescherming vindt plaats door middel van zonering. Er gelden grenswaarden op basis waarvan de bouw van nieuwe geluidsgevoelige bestemmingen binnen de geluidszone wordt beperkt. Op grond van de Wet geluidhinder dient bij de voorbereiding van de vaststelling van een bestemmingsplan een akoestisch onderzoek ingesteld te worden naar geluidbelastingen op

de gevels van woningen afkomstig van wegverkeerslawaai. Uit dit onderzoek moet naar voren komen wat de te verwachten geluidsbelasting voor woningen en andere geluidsgevoelige bestemmingen is en welke maatregelen worden getroffen om de maximaal toelaatbare grenswaarden niet te overschrijden.

Volgens de Wet geluidhinder (Wgh) hebben alle wegen in het buitengebied een geluidszone van 250 meter aan weerszijden van de weg, berekend vanaf de wegkant. Wegen van vier rijstroken hebben een geluidszone van 400 meter. Verder komen volgens de Wgh alleen wegen in aanmerking waar harder dan 30km/uur gereden mag worden.

Het onderhavig plan zijn verschillende wegen aanwezig met een geluidszone. De Mgr. van den Hurklaan zelf is gelegen in een 30km/uur zone, waardoor geen toets is vereist. Daarentegen is voor de A59 wel een toets vereist aan wegverkeergeluid op de gevel in het kader van een verzoek hogere grenswaarde Wet geluidhinder.

Door Ingenieursburo Ulehake uit Oss is recent een akoestisch onderzoek uitgevoerd: rapport "Geluidsbelasting Bouwplan Mgr. Van den Hurklaan (2x naast 10B) te Heesch" (21 mei 2019, 15745-01C). Dit rapport is geschreven voor deze ontwikkeling en een naast gelegen ontwikkeling.

De relevante delen van de samenvatting en advies uit het onderzoeksrapport zijn hieronder weergegeven.

*"De nieuw te realiseren woonbestemmingen gelegen aan Mgr. van de Hurklaan (links en rechts naast 10b) te Heesch, liggen in de geluidszone van de A59. Tevens zijn de woonbestemmingen gelegen op een korte afstand van Mgr. van den Hurklaan, waar een 30 km/uur regime geldt.*

*De optredende geluidbelasting ten gevolge van zowel de A59 als de Mgr. van den Hurklaan (weg met 30 km/uur regime) is bepaald.*

*De geluidbelasting van de gevel, gelegen binnen de geluidszone van een weg, mag volgens de Wet geluidhinder, ten hoogste de voorkeurgrenswaarde bedragen. Is de geluidbelasting hoger dan de voorkeursgrenswaarde maar niet hoger dan de maximale grenswaarde kan door het bevoegd gezag een hogere waarde worden vastgesteld. In deze situatie bedraagt de voorkeurgrenswaarde 48 dB en de maximale grenswaarde 53 dB.*

*Wegen waar een 30-km-regime geldt hoeven niet te worden beoordeeld in het kader van de Wet Geluidhinder.*

*De geluidbelasting van de gevel ten gevolge van wegverkeerslawaai is berekend met behulp van standaardrekenmethode II. Bij de berekeningen is uitgegaan van de situatie volgens bijlage I en de verkeersintensiteiten volgens het geluidregister, en opgave van de gemeente Bernheze.*

#### *A59*

*De hoogste berekende etmaalwaarde voor wegverkeerslawaai bedraagt voor beide woningen, in de uitgangssituatie, 51 dB inclusief de aftrek volgens artikel 110g Wgh. Dit betekent dat er niet wordt voldaan aan de voorkeursgrenswaarde, maar dat de maximaal te ontheffen waarde niet overschreden wordt. Het is noodzakelijk om voor het bouwplan een hogere waarde aan te vragen.*

#### *Mgr. van den Hurklaan*

*In het kader van de beoordeling van een aanvaardbaar woon- en leefklimaat in de R.O.-procedure is de geluidbelasting van de Mgr. van den Hurklaan bepaald. De geluidbelasting voor beide woningen bedraagt 48 dB (inclusief 5 dB aftrek volgens artikel 110g Wgh).* 

*Bij het beoordelen van een aanvaardbaar woon- en leefklimaat wordt veelal ook de cumulatieve geluidbelasting exclusief de aftrek volgens 110g van de Wgh in de beoordeling betrokken. Door deze cumulatieve geluidbelasting van 54 dB en bijbehorende geluidwering van 21 dB te borgen in het bestemmingsplan kan het binnenniveau worden gerealiseerd zoals beoogt in het Bouwbesluit voor de afzonderlijke wegen. De definitieve beoordeling van een aanvaardbaar woon- en leefklimaat is aan het bevoegd gezag."*

#### *Conclusie*

Voor onderhavig plan is een recent onderzoek gebruikt voor een naastgelegen ontwikkeling. Uit dit rapport blijkt dat er ten aanzien van de Mgr. van den Hurklaan een acceptabel woon- en leefklimaat aanwezig is. Het aspect geluidhinder vormt dus geen planologische belemmering voor onderhavig plan.

#### **5.3. Waterparagraaf**

In een ruimtelijke onderbouwing resulteert een watertoets in een waterparagraaf. In deze waterparagraaf wordt aangegeven op welke wijze rekening wordt gehouden met het advies van de waterbeheerder.

#### *Beleid en regelgeving*

#### Waterschap Aa en Maas

Het plangebied valt onder het beheer van Waterschap Aa en Maas. Het waterschap heeft een waterbeheerplan 'Werken met water. Voor nu en later.', waarin de doelen van het waterschap voor de periode van 2016 tot 2021 staan beschreven. Deze worden ingedeeld in de volgende thema's:

- Veilig en bewoonbaar;
- Voldoende water en robuust watersysteem;
- Gezond en natuurlijk water;
- Schoon water;
- Leveren van een maatschappelijke meerwaarde.
- o water in bebouwd gebied;
- o kennisontwikkeling en innovatie;
- o energiegebruik en grondstofvoorziening;
- o internationale samenwerking;
- o water en ruimte.

Het waterschap geeft in het waterbeheerplan zich continu te laten leiden door zijn missie: *"Het ontwikkelen, beheren en in stand houden van gezonde, robuuste en veerkrachtige watersystemen, die ruimte bieden aan een duurzaam gebruik voor mens, dier en plant in het gebied, waarbij de veiligheid is gewaarborgd en met oog voor economische aspecten".*

Bij ruimtelijke ontwikkelingen hanteert het waterschap enkele uitgangspunten ten aanzien van het duurzaam omgaan met water, die van belang zijn als vertrekpunt van het overleg tussen initiatiefnemer en waterbeheerder. De uitgangspunten zijn:

- Wateroverlastvrij bestemmen;
- Scheiding van vuil en schoon (hemel)water;
- Doorlopen van de afwegingsstappen;
- Hydrologisch neutraal ontwikkelen;
- Water als kans;
- Meervoudig ruimtegebruik;
- Voorkomen van vervuiling;
- Waterschapsbelangen.

Het waterschap is verantwoordelijk voor het waterkeringengebied, het waterbeheer en het transporteren en zuiveren van afvalwater. In aansluiting op het landelijke gebied hanteert het Waterschap het beleid dat bij nieuwe plannen onderzocht dient te worden hoe omgegaan wordt met het schone hemelwater. Hierbij worden de afwegingsstappen 'hergebruik – infiltratie – buffering – afvoer' doorlopen, waarbij het Waterschap bij alle in- en uitbreidingsplannen adviseert en toetst op hydrologische effecten. Het uitgangspunt is om ontwikkelingen hydrologisch neutraal uit te voeren. Dit betekent dat de ontwikkeling geen verandering mag aanbrengen in de waterhuishoudkundige situatie op de locatie en in de directe omgeving. Verder is het streven om het schone en verontreinigde water zoveel mogelijk te scheiden.

Het waterschap heeft algemene regels en beleidsregels wanneer er specifieke werkzaamheden of activiteiten uitgevoerd worden in een attentiegebied volgens de Keur. Vanuit de keur wordt bij het beoordelen van plannen met een toegenomen verhard oppervlakte onderscheid tussen grote en kleine plannen. De grenswaarden waaraan getoetst wordt zijn; minder dan 2.000 m2, tussen de 2.000 en 10.000m2 en meer dan 10.000m2. Met een verhardingstoename van circa 300m2 is er vanuit de Keur geen algemene regel van toepassing. De retentievoorziening dient daarom te voldoen aan het gemeentelijk beleid. Voor een dergelijke verhardingstoename is de rekenregel van toepassing. In formulevorm luidt deze regel: benodigde retentiecapaciteit (m3) = toename verhard oppervlakte (m2) * gevoeligheidsfactor * 0,06 (m1).

#### Gemeente Bernheze

Het beleid van de gemeente Bernheze sluit aan op het landelijke en provinciale beleid. De gemeente zelf heeft een Gemeentelijk Rioleringsplan en het Gemeentelijk Waterplan opgesteld. In het Gemeentelijk Rioleringsplan zijn doelstellingen en maatregelen in de waterketen opgenomen, waartoe de gemeente wettelijk verplicht is. In het waterplan worden extra, niet wettelijk verplichte maatregelen opgenomen, die nodig zijn om de gewenste inrichting en functioneren van water te kunnen bereiken. De hoofddoelstelling van het waterplan is "Het ontwikkelen van een integrale visie in de omgang met water in de breedste zin van het woord'. Het integrale aspect betekent dat het gehele systeem van grond- en oppervlaktewater centraal staat, inclusief aan- en afvoer van water. De keten van drinkwater, riolering en afvalwaterzuivering wordt in de visie betrokken daar waar deze het watersysteem beïnvloedt.

# *Locatiestudie Mgr. van den Hurklaan (naast 10a)*

In onderhavig plan worden een nieuwe woning toegevoegd. We gaan hierbij uit van een verhard oppervlak van 150 m2 dakoppervlakte en 150 m2 terreinverharding. Kortom neemt het verhard oppervlak in totaal toe met 300 m2. Bij de nieuwe woning komt er geen aansluiting van het hemelwater op het gemeentelijke rioleringsstelsel, maar wordt het hemelwater op eigen terrein geborgen. Het huishoudelijke afvalwater van de nieuwe woning wordt wel aangesloten op het gemeentelijke rioleringsstelsel.

Uit locatiespecifiek onderzoek (verkennend bodemonderzoek, zie paragraaf 5,1) blijkt de volgende bodemopbouw aanwezig te zijn; zand, met een humushoudende bovenlaag tot een diepte van 0,4 tot 0,5 m-mv. De grondwaterstand is ingeschat op een diepte van 1,50 m-mv. Het maaiveld bevindt zich volgens het Actueel Hoogtebestand van Nederland (www.ahn.nl) op een hoogte van circa 7,6 m +NAP. De GHG bevindt zich op circa 6,9 m +NAP, oftewel 0,7 m-mv.

#### *Wateropgave*

Bij de watertoets gaat het om het hele proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten. De waterbeheerder 'toetst' het ontwerpplan aan de afgesproken criteria. Het doel van de watertoets is te waarborgen dat waterhuishoudkundige doelstellingen expliciet en op evenwichtige wijze in beschouwing worden genomen. Het plangebied ligt binnen het beheersgebied van Waterschap Aa en Maas. Door het waterschap zijn een aantal principes opgesteld waar ruimtelijke ontwikkelingen aan worden 'getoetst', te weten:

- wateroverlastvrij bestemmen;
- gescheiden houden van vuil water en schoon regenwater;
- doorlopen van de afwegingsstappen: "hergebruik infiltratie buffering – afvoer";
- hydrologisch neutraal ontwikkelen;
- water als kans;
- meervoudig ruimtegebruik;
- voorkomen van vervuiling;
- rekening houden met waterschapsbelangen.

# *1. Wateroverlastvrij bestemmen*

Bij de locatiekeuze voor nieuwe ruimtelijke ontwikkelingen moeten worden gezocht naar een plek 'die hoog en droog genoeg' is. De planlocatie is 'hoog en droog genoeg' om aan het Nationaal Bestuursakkoord Water te voldoen.

# *2. Gescheiden houden van vuil water en schoon hemelwater*

Het streefbeeld is het afvoeren van het vuile water via de riolering en het binnen het plangebied verwerken van het schone hemelwater. Voor de nieuwe woning zal binnen het plangebied het vuile en schone water gescheiden worden aangeboden. Het vuile water wordt gekoppeld aan de gemeentelijke riolering en het schone water blijft binnen het plangebied.

# *3. Doorlopen van de afwegingsstappen: "hergebruik - infiltratie - buffering -afvoer"*

#### Hergebruik

Hergebruik van het regenwater ter plaatse wordt alleen gestimuleerd bij bedrijfsmatig gebruik. Zodoende is dit niet van toepassing.

#### Infiltratie

Bij de tweede stap zal het schone water worden afgekoppeld en is de keuze te maken in infiltratie of berging in het plangebied. Het verhard oppervlak is toegenomen met 300 m2. Conform de gevoeligheidskaart van Waterschap Aa en Maas moet gerekend worden met 60mm berging per m2 verharding, wat neerkomt op een totale voorziening met een minimale capaciteit van 18 m3. Binnen onderhavig plangebied (circa 780 m2) is voldoende ruimte om deze waterbergingsopgave te kunnen bergen.

De initiatiefnemer kan kiezen voor verschillende manieren van opvang en/of infiltratie van het hemelwaterafvoer:

- infiltreren door middel van een vijver of wadi;
- vasthouden/infiltreren door middel van grindbed/grindkoffer;
- infiltreren door middel van een zaksloot;
- opvangen en gebruiken voor bewateren van de tuin.

De keuze voor de manier van opvang en/of infiltratie zal later in het proces worden gemaakt. De infiltratievoorziening moet zodanig berekend worden dat deze ruim voldoende is om de regenbuien op te kunnen vangen en te infiltreren. Een infiltratievoorziening bevindt zich boven de Gemiddeld Hoogste Grondwaterstand. De k-waarde van de infiltratiesnelheid wordt afgeleid van het bodemtype. De bodemsamenstelling van het terrein bestaat globaal uit matig grof zand, derhalve is uitgegaan van een theoretische k-waarde van 1,0 m/dag. Indien een bovengrondse voorziening (zaksloot of vijver) wordt gerealiseerd mag maximaal een k-waarde van 0,3 m/dag worden gehanteerd.

Om inzicht te krijgen in het ruimtebeslag van de (potentiele) voorziening is een optie uitgewerkt waarbij hemelwater wordt geborgen in een wade/laagte in de tuin. Indien de wadi wordt aangelegd met een diepte van 0,3 meter en een talud van 1 op 3 is er, uitgaande van een volledige vulling tot aan maaiveld, 73m2 m2 nodig om de volledige wateropgave te kunnen bergen. Deze voorziening kan circa 10% groter gedimensioneerd worden om te voorkomen dat de voorziening overstroomt en overlast kan veroorzaken op het perceel van de buren.

## Buffering naar watergang waterschap

Indien een watergang aanwezig is in onderhavig plangebied komt deze als derde stap in aanmerking, echter is deze niet aanwezig.

#### Afvoer via gescheiden rioolstelsel

Mocht infiltratie niet (geheel) mogelijk of anderszins onwenselijk zijn, dan wordt op de locatie een gescheiden rioolstelsel aangelegd. Tot de gemeente overgaat op gescheiden inzamelen, kan op het bestaande gemengde stelsel worden geloosd. Deze werkwijze voorkomt extra kosten en biedt in ieder geval de mogelijkheid van een toekomstige afkoppeling.

#### *4. Hydrologisch neutraal ontwikkelen*

In het beleid van het waterschap is opgenomen dat moet worden nagestreefd naar een hydrologisch neutrale situatie. Hiermee wordt bedoeld dat het regenwater het gebied niet sneller mag verlaten dan dat het geval is vóór aanvang van de in dit plan opgenomen ontwikkelingen. In onderhavig plan blijft in de nieuwe situatie het hemelwater op eigen terrein en/of zal worden hergebruikt, daarmee is er sprake van een verbetering van de hydrologische situatie.

### *5. Water als kans*

Het aspect 'water' kan een meerwaarde geven aan een plangebied, bijvoorbeeld in de vorm van oppervlaktewater. Momenteel is er geen oppervlaktewater aanwezig, echter is er wel voldoende ruimte om een dergelijke voorziening aan te leggen.

#### *6. Meervoudig ruimtegebruik*

Bij de inrichting van een plangebied moet er ruimte gecreëerd worden voor water. In onderhavig plangebied is voldoende ruimte aanwezig en zal dit meegenomen worden bij de terreininrichting. Hierdoor is sprake van meervoudig ruimtegebruik.

#### *7. Voorkomen van vervuiling*

Voor dit onderdeel zijn geen bijzondere maatregelen getroffen. Overeenkomstig de eis van het waterschap worden in principe geen uitlogende materialen toegepast.

#### *8. Waterschapsbelangen*

Er zijn 'waterschapsbelangen' met een ruimtelijke component. In onderhavig plan zijn geen belemmeringen aanwezig voor de 'waterschapsbelangen'

#### *Conclusie*

Onderhavig plan voldoet aan alle voorwaarden uit het watercontract tussen de gemeente Bernheze en Waterschap Aa en Maas. Het vuile water wordt op het gemeentelijk rioolstelsel geloosd, het schone water wordt ter plaatse hergebruikt en/of geïnfiltreerd. Kortom het plan wordt hydrologisch neutraal ontwikkeld.

#### **5.4. Luchtkwaliteit**

In 2007 is het Besluit luchtkwaliteit 2005 vervangen door de nieuwe Wet Luchtkwaliteitseisen. Deze wet heeft de toetsing aan de vereiste luchtkwaliteitsnormen veranderd. Alleen indien een voorgenomen plan substantiële invloed heeft, is het overleggen van een berekening noodzakelijk. Onderhavig plan voorziet in het toevoegen van een woning. Gezien de beperkte omvang hiervan is geen onderzoek nodig.

Verder valt het plan binnen de kwalitatieve grenzen van het Besluit NIBM. Per ontsluitingsweg zullen minder dan 1.500 woningen en 100.000 m2 kantoren worden gerealiseerd. Het project draagt daarom niet in betekenende mate (NIBM) bij aan de verslechtering van de luchtkwaliteit. In onderstaande afbeelding wordt de achtergrondconcentratie in beeld gebracht met behulp van de NSLmonitoringstool. Uit de afbeelding is af te lezen dat er een aanvaardbaar woon- en verblijfsklimaat is ten aanzien van luchtkwaliteit.

#### Conclusie

Het plan is niet in strijd met de Wet luchtkwaliteitseisen.

*Fragment NSL-monitoringstool bij* 

*blauwe punten is achtergrondbelasting < 35 ug/m3*

#### **5.5. Externe Veiligheid**

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt

# Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico:

# *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

# *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag(veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                       | Wanneer groepsrisicoverantwoording            |
|----------------------------|-----------------------------------------------|
| Inrichtingen (Bevi)        | Altijd wanneer binnen invloedsgebied          |
|                            | ruimtelijk besluit wordt genomen.             |
| Buisleidingen (Bevb)       | Altijd wanneer binnen invloedsgebied          |
|                            | een ruimtelijk besluit wordt genomen1         |
| Spoorwegen,<br>wegen<br>en | Altijd<br>wanneer<br>binnen<br>200<br>meter   |
| waterwegen (Bevt)          | afstand<br>van<br>de<br>transportroute<br>een |
|                            | ruimtelijk besluit wordt genomen2.            |

*Figuur 1: Wanneer verantwoorden?*

*1 Bij buisleidingen kan volstaan worden met een beperkte verantwoording wanneer: 1) het groepsrisico lager is dan 0,1 keer de oriëntatiewaarde of 2) de toename minder is dan 0,1 keer de oriëntatiewaarde of 3) personen zich buiten de 100% letaliteit grens bevinden. Bij een beperkte verantwoording hoeven alleen zelfredzaamheid en bestrijdbaarheid beschouwd te worden. 2 Bij transportroutes kan volstaan worden met een beperkte verantwoording wanneer: 1) het groepsrisico lager is dan 0,1 keer de oriëntatiewaarde of 2) het groepsrisico met niet meer dan 10% toeneemt en de oriëntatiewaarde niet wordt overschreden. Bij een beperkte verantwoording hoeven alleen zelfredzaamheid en bestrijdbaarheid beschouwd te worden.*

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico', dat overblijft nadat benodigde de veiligheidsverhogende maatregelen genomen zijn.

### Overige wet- en regelgeving

Tot slot moet in het kader van een 'goede ruimtelijke ordening' (art. 3.1 Wro) ook getoetst worden aan eventueel van toepassing zijnde veiligheidsafstanden uit bijvoorbeeld het Activiteitenbesluit,

effectafstanden uit de 'Circulaire effectafstanden LPG-tankstations', enz..

#### Beleidsvisie externe veiligheid

De gemeente Bernheze beschikt over een beleidsvisie externe veiligheid (2008). Hierin wordt invulling gegeven aan de gemeentelijke omgang met externe veiligheid. Deze beleidsvisie bevat echter geen gebiedstypering of nadere uitgangspunten, die gehanteerd dienen te worden bij de verantwoording van het groepsrisico.

#### **Inventarisatie**

Hieronder is een uitsnede opgenomen van de nationale risicokaart. De ligging van het plangebied is groen gearceerd.

*Fragment risicokaart, plangebied is groen gearceerd*

#### Inrichtingen

De planlocatie is niet gelegen binnen de risicocontouren en effectgebieden van inrichtingen, waarbinnen gewerkt wordt met gevaarlijke stoffen en/of gevaarlijke stoffen worden opgeslagen of die anderszins een veiligheidsrisico vormen voor de omgeving (o.a. windturbines).

#### Transportroutes

In de omgeving van het plangebied zijn geen spoorwegen en waterwegen gelegen, waarover transport van gevaarlijke stoffen plaatsvindt. Het plangebied is wel gelegen in de nabijheid van wegen, waarover transport van gevaarlijke stoffen plaatsvindt. Het betreft de aan de noordkant van het plangebied gelegen Rijksweg A59 en de aan de zuidkant gelegen plaatselijke weg 't Dorp. Overige wegen in de omgeving van het plangebied zijn qua externe veiligheid niet relevant, omdat hierover nauwelijks transport van gevaarlijke stoffen plaatsvindt.

# Buisleidingen

Er zijn geen buisleidingen voor het transport van gevaarlijke stoffen aanwezig, die een risicocontour bezitten, welke van invloed is op het plangebied.

#### **Toetsing**

#### Rijksweg A59

De Rijksweg A59 maakt onderdeel uit van het landelijke Basisnet weg. In de bijlage 1 van de Regeling Basisnet zijn de risicoplafonds weergegeven voor het plaatsgebonden risico (PRmax.) en het groepsrisico (PR10-7 ). In onderstaande figuur 3 zijn de risicogegevens voor de Rijksweg A59 ter hoogte van het plangebied weergegeven.

*Figuur 2: Risicogegevens Rijksweg A59 ter hoogte van Heesch*

#### *Plaatsgebonden risico*

Uit deze tabel blijkt, dat op de weg geen sprake is van een plaatsgebonden risico (PR1O-6 -contour). Het plaatsgebonden risico ligt op het midden van de weg (PR10-6 = 0 meter). Er is tevens geen sprake van een plasbrandaandachtsgebied (PAG).

#### *Groepsrisico*

Het plangebied is gelegen buiten de 200 meter zone van de Rijksweg A59 (op ca. 220 meter), waarbij een complete verantwoording van het groepsrisico dient plaats te vinden. Er kan dus volstaan worden met een beperkte verantwoording van het groepsrisico. Bij de beperkte verantwoording groepsrisico dient aandacht besteed te worden aan de zelfredzaamheid van personen binnen het plangebied en de bestrijdbaarheid van een ramp binnen het plangebied (artikel 7, Bevt). Zie hiervoor de verantwoording groepsrisico.

#### Plaatselijke weg 't Dorp

Aan de zuidkant van het plangebied bevindt zich de plaatselijke weg 't Dorp. Deze weg maakt geen onderdeel uit van een routering voor gevaarlijke stoffen en maakt tevens geen onderdeel uit van het Landelijk Basisnet. Desondanks dient in het kader van het Bevt onderzocht te worden of over deze weg geen significant transport van gevaarlijke stoffen plaatsvindt. Uit de inventarisatie 'Vervoer van gevaarlijke stoffen, gemeente Bernheze', uitgevoerd in 2013 door het RMB in opdracht van de gemeente Bernheze, blijkt, dat over de weg 't Dorp wel transport van gevaarlijke stoffen plaatsvindt. Over de weg vinden volgens de inventarisatie transportbewegingen van tankwagens met de stofcategorieën GF3, LF1 en LF2 plaats3 . Andere stofcategorieën worden niet vervoerd over deze weg.

*3 LF1 en LF2 zijn brandbare vloeistoffen (o.a. benzine) en GF3 is licht ontvlambaar gas (o.a. propaan) en LPG.*

*4 Handleiding risicoanalyse transport, versie 1.2, RIVM (11 januari 2017)*

#### *Plaatsgebonden risico*

Om te bepalen of er sprake is van een plaatsgebonden risico op genoemde weg, is gebruik gemaakt van de vuistregels uit het achtergronddocument van het HART5 . De weg 't Dorp is ter hoogte van de planlocatie een weg binnen de bebouwde kom (50 km/uur). Voor de toetsing van het plaatsgebonden risico zijn de volgende vuistregels van belang:

Vuistregel 1: Een weg binnen de bebouwde kom heeft geen 10-5 -contour. Vuistregel 2: Een weg binnen de bebouwde kom heeft geen 10-6 -contour.

Het plaatsgebonden risico van de weg vormt daarmee geen belemmering voor het plan.

#### *Groepsrisico*

Het plangebied is niet gelegen binnen de inventarisatieafstand van 200 meter van de weg 't Dorp, waarvoor in het kader van artikel 8, lid 1 van het Besluit externe veiligheid transport (Bevt) een complete verantwoording van het groepsrisico dient plaats te vinden. Wel moet in het kader van artikel 7 van het Besluit externe veiligheid transport (Bevt) aandacht besteed worden aan de zelfredzaamheid van personen en de bestrijdbaarheid van een ramp binnen het invloedsgebied van de weg. De Veiligheidsregio Noord-Brabant is om advies gevraagd over het plan (artikel 9, Bevt). Dit advies is verwerkt in de beperkte verantwoording van het groepsrisico.

#### **Verantwoording groepsrisico**

Zoals hierboven al geconcludeerd moet er een beperkte verantwoording van het groepsrisico worden uitgevoerd voor het transport van gevaarlijke stoffen over de Rijksweg A59 en de plaatselijke weg 't Dorp. De onderdelen van de verantwoording groepsrisico vindt u hieronder.

Voor het plan is advies aangevraagd bij de Veiligheidsregio Brabant Noord. De relevante zaken uit het advies zijn verwerkt in de verantwoording.

# De mogelijkheden tot voorbereiding van bestrijding en beperking van de omvang van de ramp

Voor dit onderdeel en het onderdeel zelfredzaamheid is advies ingewonnen bij de Veiligheidsregio Brabant Noord (zie bijlage 2). De bestrijdbaarheid dient op twee aspecten te worden beoordeeld:

- 1. Is het rampscenario te bestrijden?
- 2. Is de omgeving voldoende ingericht om bestrijding te faciliteren?

# 1. Is het rampscenario te bestrijden?

Voor het transport over de Rijksweg A59 en de plaatselijke weg 't Dorp is het scenario's BLEVE (explosie) van een tankwagen met GF35 door verhitting van de tankwagen als gevolg van een brand denkbaar. De kans hierop is erg klein. Een BLEVE is alleen te voorkomen door het effectief koelen van de tankwagen en het blussen van de brand. Hiervoor zijn grote hoeveelheden water benodigd. De watervoorziening ter plaatse is hiervoor onvoldoende. De bestrijdbaarheid van dit scenario wordt derhalve als slecht beoordeeld.

#### *5 GF3 betreft onder andere LPG of propaan*

Gezien de afstand van het plangebied tot de Rijksweg A59 (ca. 220 meter) en het significante transport van (zeer) toxische vloeistoffen over deze weg (LT2, invloedsgebied 880 meter) is het scenario toxische wolk tevens een relevant rampscenario. Bij (zeer) toxische vloeistoffen kan ten gevolge van een verkeersongeval de tankwagen lek raken en een vloeistofplas vormen. Deze vloeistoffen kunnen uitdampen/verdampen, waardoor een toxische gaswolk ontstaat. Blootstelling aan deze toxische gaswolk kan (zeer) schadelijk zijn voor de gezondheid en in voorkomende gevallen zelfs dodelijk zijn. Het scenario toxische wolk kan doorgaans bestreden worden door de gaswolk neer te slaan middels een waterscherm. In de omgeving van de locatie van de calamiteit is onvoldoende bluswater aanwezig hiervoor. De bestrijdbaarheid van dit scenario is dan ook slecht te noemen.

# 2. Is de omgeving van het rampgebied voldoend ingericht om bestrijding te faciliteren?

Het optreden van de brandweer zal zich (in het geval van een BLEVE) in eerste instantie beperken tot het evacueren van mensen en het afzetten van het gevarengebied. Daarna zal worden overgegaan tot het beperken van de omvang van de calamiteit. Het rampgebied is vanaf meerdere zijden door de hulpdiensten te bereiken. In de directe omgeving van het rampgebied Rijksweg A59 is echter geen adequate bluswatervoorziening aanwezig.

# De mogelijkheden tot zelfredzaamheid

Zelfredzaamheid is het zichzelf kunnen onttrekken aan een dreigend gevaar, zonder daadwerkelijke hulp van hulpverleningsdiensten. Het zelfredzame vermogen van personen is een belangrijke voorwaarde om grote calamiteiten bij een incident te voorkomen. De mogelijkheden voor zelfredzaamheid bestaan globaal uit schuilen en ontvluchting en zijn afhankelijk van het maatgevende scenario.

De mogelijkheden t.a.v. zelfredzaamheid zijn goed. Er zijn geen aanwijzingen dat een groep niet-of verminderd zelfredzame mensen in het plangebied aanwezig (zullen) zijn. De aanwezigen zijn naar verwachting voldoende mobiel om zelfstandig te kunnen vluchten. Het aantal mensen in het plangebied is zeer beperkt. Bij een BLEVE is, vanwege de afstand van het plangebied t.o.v. de risicobron, vluchten vanaf de risicobron de beste optie. Gevlucht kan worden in meerdere richtingen en van de risicobron af.

Bij een toxische wolk is schuilen het beste handelingsperspectief. Nieuwbouw van gebouwen is als gevolg van de eisen in het Bouwbesluit doorgaans goed geïsoleerd en beschikt over een uitschakelbare mechanische ventilatie. Het schuilen kan hierdoor effectief plaatsvinden.

Behalve de vraag of zelfredding mogelijk is, zijn de fysieke eigenschappen van gebouwen en omgeving van invloed op de vraag of die zelfredding optimaal kan plaatsvinden. Vanuit de hierboven geschetste mogelijkheden is het dus van belang dat het plangebied:

- 1. goed te alarmeren is;
- 2. goed te ontvluchten is.

# 1. Alarmering:

Over het algemeen is in de gemeente Bernheze de WAS-dekking op orde. Daarnaast kan in geval van een calamiteit NL-alert in worden gezet. NL-Alert is een aanvullend alarmmiddel van de overheid voor de mobiele telefoon. Met NL-Alert kan de overheid mensen in de directe omgeving van een noodsituatie met een tekstbericht informeren. In het bericht staat specifiek wat er aan de hand is en wat je op dat moment het beste kunt doen.

# 2. Vluchtmogelijkheden:

Binnen het plangebied zijn voldoende vluchtwegen van de risicobronnen af.

# **Conclusie**

De planlocatie Monseigneur Van den Hurkstraat naast 10A te Heesch ligt binnen het invloedsgebieden van de Rijksweg A59 (scenario's toxisch en explosie) en de plaatselijke weg 't Dorp (scenario explosie). De planlocatie is echter gelegen niet binnen het plaatsgebonden risico en plasbrandaandachtsgebied van deze wegen. Andere in de omgeving aanwezige risicobronnen hebben geen risicocontour over het plangebied liggen.

Het groepsrisico is beperkt verantwoord en wordt aanvaardbaar geacht. De volgende overwegingen spelen daarbij een rol:

- Het reeds geringe groepsrisico ter plaatse neemt slechts marginaal toe;
- De relatief grote afstand van het plangebied tot de risicobron, waardoor de effecten hiervan binnen het plangebied beperkt zullen zijn;
- Binnen het plangebied zijn alleen voldoende zelfredzame personen aanwezig.

Het plan voldoet aan de voorwaarden die zijn vastgelegd in de beleidsvisie externe veiligheid van de gemeente Bernheze.

De veiligheidsregio ziet geen aanleiding tot het geven van een nader advies ten aanzien van de zelfredzaamheid van personen binnen het plangebied en bestrijdbaarheid van een ramp op de weg.

Er zijn derhalve geen belemmeringen ten aanzien van het aspect externe veiligheid voor het plan.

#### **5.6. Brochure Bedrijven en Milieuzonering**

Bij een ruimtelijke ontwikkeling dient rekening te worden gehouden met milieuzoneringen van bestaande en toekomstige bedrijven om zodoende de kwaliteit van het leefmilieu te handhaven en te bevorderen. Bij de milieuzonering wordt gebruikt gemaakt van de door de Vereniging van Nederlandse Gemeenten (VNG) opgestelde lijst van Bedrijfsactiviteiten uit de handreiking "Bedrijven en milieuzonering".

In deze handreiking wordt aangegeven hoe door middel van milieuzonering de afstand tussen bedrijfsactiviteiten en milieugevoelige functies voldoende blijft. Milieuzonering zorgt ervoor dat nieuwe bedrijven op een passende afstand ten opzichte van woningen worden gesitueerd en dat nieuwe woningen op een verantwoorde afstand van bestaande bedrijven worden gepland. Niet ieder bedrijf heeft evenveel invloed op de omgeving. In de handreiking worden bedrijfsactiviteiten daarom ingedeeld in zes categorieën. Per milieucategorie zijn richtafstanden opgenomen die aangehouden kunnen worden om hinder te voorkomen. Er wordt hierbij onderscheid gemaakt in afstanden tot een rustige woonwijk en tot een gebied met een menging van functies. In onderstaande tabel zijn de richtafstanden weergegeven. Deze afstanden zijn gebaseerd op de mate van verspreiding van geluid, stof, gevaar en geur. De bedrijvigheid kan volgens de handreiking van de VNG ingedeeld worden in categorieën die lopen van 1 tot en met 6. Hierbij lopen de richtafstanden uiteen van 0 meter tot 1.500 meter. Tevens wordt hierbij rekening gehouden met bebouwing die reeds aanwezig is.

| Milieucategorie | Richtafstanden     | Richtafstanden   |
|-----------------|--------------------|------------------|
|                 | 'rustige woonwijk' | 'gemengd gebied' |
| 1               | 10 meter           | 0 meter          |
| 2               | 30 meter           | 10 meter         |
| 3               | 50-100 meter       | 30-50 meter      |
| 4               | 200-300 meter      | 100-200 meter    |
| 5               | 500-1.000 meter    | 300-700 meter    |
| 6               | 1.500 meter        | 1.000 meter      |

De VNG-publicatie blijft een richtlijn, waarin in algemene zin richtafstanden zijn bepaald op basis van gemiddelde productieprocessen. Het kan daarom zinvol zijn om in specifieke situaties de bewuste bedrijven nader te beschouwen op hun bedrijfsactiviteiten. Het kan immers zo zijn dat een specifiek bedrijf er een andere bedrijfsvoering op nahoudt, waardoor de hinder minder is dan wat op grond van de VNG-publicatie wordt ingeschat.

Er dient gekeken te worden naar de afstand van bestaande bedrijven tot de nieuwe woningen van onderhavig initiatief. De richtafstand wordt gemeten vanaf het op de verbeelding aangegeven deel voor de bedrijfsmatige activiteit tot aan de gevel van de nieuwe of bestaande woningen. De directe omgeving van het initiatief kan getypeerd worden als 'rustige woonwijk.

In de nabijheid van onderhavig initiatief is een tennisvereniging gevestigd. Een tennisvereniging met verlichting is een categorie 3.1-inrichting, waarbij een richtafstand van 50 meter wordt aangehouden.

*Gemeten afstand planlocatie tot tennisvereniging (gele lijn) = circa 75 meter*

#### *Conclusie*

Voor onderhavig plangebied is een toets gedaan aan de te hanteren afstanden tot bedrijfsbestemmingen in de omgeving. Er zijn geen belemmeringen voor het project aanwezig.

### **5.7. Wet geurhinder en veehouderij**

De milieubelasting van agrarische bedrijven die rondom een milieugevoelig object (zoals een woning) zijn gesitueerd, mag een goed leefklimaat niet onevenredig negatief belemmeren. Tegelijkertijd kan het realiseren van milieuhindergevoelige objecten (zoals een woning) binnen een hinderzone van een agrarisch bedrijf de bedrijfsvoering van het bedrijf belemmeren.

Bij het beoordelen van ruimtelijke initiatieven en plannen worden, als vertaling van het criterium 'een aanvaardbaar woon- en leefklimaat' voor het aspect cumulatieve geurhinder uit stallen van veehouderijen, onderstaande waarden gehanteerd als toetswaarden. Deze toetswaarden zijn vastgesteld in de Beleidsregel ruimtelijke ontwikkelingen en geurhinder gemeente Bernheze 2013. In de nabijheid van onderhavig plangebied zijn geen agrarische bedrijven aanwezig.

|             | Bebouwde kom<br>Woonkernen,<br>Nieuwe woongebie-<br>den | Bedrijventerrei<br>nen<br>Buitengebied |
|-------------|---------------------------------------------------------|----------------------------------------|
| Voldoende   | 0 - 13                                                  | 0 - 20                                 |
| Onvoldoende | 13 of meer                                              | 20 of meer                             |

*Toetswaarden geurhinder uit geurgebiedsvisie gemeente Bernheze 2013*

Zoals op onderstaande afbeelding is te zien kan de achtergrondbelasting geclassificeerd worden als 'voldoende', gezien er geen belasting aanwezig is hoger dan de gegeven waarden uit bovenstaande tabel.

#### *Conclusie*

Onderhavig plangebied vormt geen belemmering voor agrarische bedrijven in de omgeving en er heerst een aanvaardbaar woon- en leefklimaat. Er zijn dus geen belemmeringen voor het project aanwezig.

Uitsnede van kaart geurgebiedsvisie Gemeente Bernheze 2008 (*rode cirkel = contour plangebied)*

# **5.8. Verkeer**

Onderdeel van goede ruimtelijke ordening is het effect van een beoogd project op de verkeersstructuur. In onderhavig plangebied zal de ontsluiting veranderen doordat er één inrit wordt toegevoegd aan de Mgr. van den Hurklaan. Door de bestemmingswijziging zal het aantal verkeersbewegingen licht toenemen, doordat er een woning wordt toegevoegd. Dit zal niet veel invloed hebben op de huidige belasting van de verkeersstructuur.

#### *Conclusie*

Onderhavig project zal niet in betekende mate bijdrage aan de belasting voor de verkeersstructuur. Er zijn dus geen belemmeringen voor het project aanwezig.

#### **5.9. Volksgezondheid i.r.t. veehouderijen**

Besmetting kan optreden door inademing van besmet stof van stallen, weilanden, ruwe wol en dierenhuiden, door direct contact met besmette dieren en door het nuttigen van besmette rauwe melk of onvoldoende verhit besmet vlees. Met name het verwaaien van ingedroogde en op weilanden uitgereden mest zou zorgen voor verspreiding van bacteriën naar de mens.

Het ondersteuningsteam Veehouderij en Volksgezondheid heeft, vooruitlopend op een landelijk toetsingskader, de notitie 'Handreiking veehouderij en volksgezondheid 2.0' opgesteld. Aan de hand van het stappenplan 2.0 uit de Handreiking veehouderij en volksgezondheid 2.0 is beoordeeld of nadere advisering van de GGD wenselijk is.

#### *1. Endotoxine 'richtafstand' tussen veehouderij en plangebied*

Op basis van het 'Endotoxine toetsingskader 1.0' kan worden beoordeeld op sprake is van een verhoogd volksgezondheidsrisico ten aanzien van varkenshouderijen (200 meter) en pluimveehouderijen (500 meter). Het plangebied ligt buiten de richtafstanden die aangehouden moeten worden rondom de varkens- en pluimveehouderijen in de omgeving. Er is geen sprake van een verhoogd volksgezondheidsrisico.

#### *2. Toename emissie voor geur, fijnstof of ammoniak*

Gezien de vele woningen in de omgeving en de normen in de gemeentelijke geurverordening 2013 zullen er geen geur belastende objecten in de omgeving bij komen en zal de geurbelasting ter plaatse in de toekomst alleen maar kunnen afnemen.

#### *3. Wijze waarop met overbelasting geur wordt omgegaan*

De te realiseren woning voldoet aan de gemeentelijke norm. Aan de vaste afstanden vanuit de te realiseren woning en de meest dichtbij gelegen veehouderij (emissiepunt) en aan de gevel-gevel afstand wordt voldaan. Het leefklimaat ter plaatse als gevolg van de achtergrondbelasting kan als 'voldoende' worden geschouwd.

#### *4. Aanwezige diersoorten binnen een veehouderij*

In de directe omgeving zijn geen veehouderijen gelegen waarbij sprake is van het gecombineerd houden van varkens en pluimvee, of rundvee en kleine herkauwers of kleine herkauwers onderling. Tevens is er in de directe omgeving geen pluimveebedrijf gelegen.

#### *5. Geitenhouderijen*

Uit het VGO-2 onderzoek is gebleken dat zich in een straal van circa 2 km rond geitenbedrijven en een straal van circa 1 km rond pluimveebedrijven een verhoogd aantal gevallen van longontsteking voordoet. Binnen een straal van respectievelijk 2 en 1 km bevinden zich geen geitenhouderijen en pluimveebedrijven.

#### *6. Mesbe- of verwerking*

Er is in de omgeving van het plangebied geen sprake van mestbe- of verwerking als nevenactiviteit of als zelfstandige activiteit.

#### *7. Ongerustheid bij omwonende*

Uit de gevoerde dialoog met omwonende of uit de klachtenregistratie van de gemeente is geen ongerustheid aanwezig/bekend.

#### *Conclusie*

Nabij het plangebied zijn geen veehouderijen gelegen waarvan sprake is van een verhoogd volksgezondheidsrisico, zodoende is nadere advisering van de GGD niet noodzakelijk. Het aspect volksgezondheid in relatie tot veehouderijen vormt geen belemmering voor het plan.

# **5.10. Hoogspanningslijnen**

Het aspect hoogspanningslijnen dient in het kader van een goede ruimtelijke ordening meegenomen worden. Er dient rekening gehouden te worden met de magneetvelden van bovengrondse hoogspanningslijnen. Het beleid voor bovengrondse hoogspanningslijnen is gebaseerd op het voorzorgprincipe. Bij het opstellen van een bestemmingsplan kan het daarom noodzakelijk zijn een bepaalde afstand vrij te houden tussen gevoelige bestemmingen en bovengrondse hoogspanningslijnen. De internationale norm is dat voorkomen moet worden dat burgers worden bloot gesteld aan magneetvelden van meer dan 100 µTesla. Deze norm wordt in Nederland op maaiveldniveau nergens overschreden.

Aanvullend hierop adviseert het rijk, vanuit het voorzorgprincipe, om zoveel als mogelijk te voorkomen dat er nieuwe situaties ontstaan waarbij kinderen (tot 15 jaar) langdurig worden blootgesteld aan magneetvelden van bovengrondse hoogspanningslijnen van meer dan 0,4 µTesla.

In de directe nabijheid van het plan zijn geen hoogspanningslijnen aanwezig of gepland. Kortom vormt de hoogspanningslijn geen belemmering voor onderhavig project.

# **5.11.Spuitzones gewasbescherming**

Het aspect spuitzones gewasbescherming dient in het kader van een goede ruimtelijke ordening meegenomen te worden. Om een aanvaardbaar woon- en leefklimaat te garanderen ten aanzien van het gebruik van gewasbeschermingsmiddelen wordt een afstand van 50 meter aangehouden tussen een gevoelige functie en agrarische bedrijvigheid, waarbij gewasbeschermingsmiddelen worden gebruikt. Binnen 50 meter afstand zijn geen fruitboomgaarden of andere gewassen waar gewasbescherming noodzakelijk is aanwezig. Hierdoor kan men spreken over een aanvaardbaar woon- en leefklimaat binnen onderhavig plangebied.

#### **5.12. M.er.-beoordeling**

Het realiseren van een woning valt onder onderdeel D (stedelijke ontwikkeling, categorie D.11.2) van de bijlage bij het Besluit mer. Aangezien het gaat om het realiseren van één woning, wordt dit niet gezien als een stedelijk ontwikkelingsproject in de zin van het Besluit mer en is een aanmeldnotitie niet noodzakelijk.

#### **6. WAARDEN**

#### **6.1. Archeologie en cultuurhistorie**

# *Archeologie*

Op 30 september 2010 is de Nota Archeologiebeleid gemeente Bernheze opgesteld, naar een implementatie van de Wet op de Archeologische Monumentenzorg in het gemeentelijke beleid. In deze Nota wordt de 'waarde archeologie' voor op de beleidskaart weergegeven in categorieën. Hieronder zijn de belangrijkste bepalende weergegeven:

- 1. wettelijk beschermde archeologische monumenten;
- 2. gebieden van (hoge, vastgesteld) archeologische waarde, te weten: historische hoeven, kasteel- en kerk- en kloosterterreinen, schansen, (water)molenlocaties en AMKterreinen van zeer hoge waarde;
- 3. gebieden van archeologische waarde, waaronder AMKterreinen van (hoge) archeologische waarde en de historische kernen van dorpen en gehuchten;
- 4. gebieden met een hoge archeologische verwachting;
- 5. gebieden met een middelhoge archeologische verwachting;
- 6. gebieden met een lage archeologische verwachting;
- 7. gebieden zonder een archeologische verwachting (verstoord, opgegraven, dan wel op andere wijze vrij van archeologie).

Het plangebied ligt volgens het vigerend bestemmingsplan grotendeels in een zone met een middelhoge verwachting en gedeeltelijk in een zone met een hoge verwachting. Het gedeelte waar volgens de verbeelding gebouwd mag worden (lees: in het bouwvlak) ligt echter volledig in een zone met een middelhoge verwachting. Volgens tabel 1 van de Nota Archeologiebeleid geldt voor onderhavig plan een onderzoeksplicht, wanneer de verstoringsdiepte meer bedraagt dan 40 cm én het te verstoren oppervlak meer dan 2.500 m2 is. Onderhavig plan behelst het toevoegen van een woning, doordat de verstoring kleiner blijft dan 2.500 m2 is er geen onderzoek noodzakelijk.

Indien er tijdens de uitvoeringsfase van de sloop-, bouw-, sanerings- of graafwerkzaamheden archeologische sporen aan het licht komen dan geldt een wettelijke meldplicht.

Cultuurhistorie

Bij een ruimtelijke ontwikkeling dient nagegaan te worden of er binnen of rondom het plangebied archeologische en cultuurhistorische waarden aanwezig zijn. Het aanwezig zijn van deze waarden wil niet per definitie zeggen dat een bepaalde ruimtelijke ontwikkeling niet realiseerbaar is, maar geeft aan dat zorgvuldig omgegaan met deze waarden vereist is.

*Uitsnede van cultuurhistorische waardenkaart Gemeente Bernheze 20-01-2014 (blauwe cirkel = planlocatie)*

Op de Cultuurhistorische Waardenkaart 20-01-2014 van de gemeente Bernheze zijn de volgende waarden aangegeven; oude akkers (esdek), oude bebouwingsconcentraties en oude wegtracé (Mgr. van den Hurklaan). Deze waarden hebben geen directe verbinding met de planlocatie, waardoor het toevoegen van een woning niet tot een noemenswaardige aantasting leidt van deze cultuurhistorische waarden.

#### *Conclusie*

Voor onderhavig plan is geen onderzoeksplicht aanwezig voor de archeologische waarden. De aanwezige cultuurhistorische waarden worden niet noemenswaardig aangetast en blijven behouden. Binnen onderhavige ontwikkeling wordt voldoende rekening gehouden met de aanwezige archeologische en cultuurhistorische waarden en zodoende zijn er geen belemmeringen aanwezig.

|     | stemmingsplan categorie aarde Archeologie (WR-A                                          |                |                  | slistabel onderzoeksplicht bij bestemmingsplanwijziging, aanleg-, sloop- en bouwvergun<br>GEMEENTE BERNHE |
|-----|------------------------------------------------------------------------------------------|----------------|------------------|-----------------------------------------------------------------------------------------------------------|
| Cat | archeologische gebied<br>mschrijving categori                                            | storingsdiepte | storingsoppervla | el of geen onderzoeksplic                                                                                 |
|     | telijk beschermde monumenten (WR-)                                                       | not            | nvi              | nningaanvraag bij Rijk conform monumenten                                                                 |
|     | meentelijke archeologische monume                                                        | 1              | -                | neentelijke monumenten vergunningaanvraag bij gemee                                                       |
|     |                                                                                          | 12.0           | -                |                                                                                                           |
|     | eden van (zeer hoge) archeologische waarde (WR-AW                                        | 40 cm          | > 100 m:         | meen: bij voorkeur plaatsen op gemeentelijke Monumentenlijst (zie cat                                     |
|     |                                                                                          | lee            | 1                | nderzoeksplic                                                                                             |
|     | MK-terreinen van zeer hoge archeologische waa beven, kasteel-, kloosterterreinen, schans | 10             | nee              | nderzoeksplich                                                                                            |
|     | ater-)molenlocaties en dergelijk                                                         | 10             | Cl               | erzoeksplicht (inwinnen advies senior-archeoloog over aard uit te voeren onderzo                          |
|     | eden van archeologische waarde (WR-                                                      | 40 cm          | 250 m2           |                                                                                                           |
|     | storische kernen overig (dorpen en gehucht                                               | nee            |                  | onderzoekspli                                                                                             |
|     | 1K-terreinen van (hoge) archeologische waard                                             | 10             | nee              | nderzoeksplic                                                                                             |
|     |                                                                                          | P              | 0                | zoeksplicht (inwinnen advies senior-archeoloog over aard uit te voeren onderz                             |
|     | ebieden met verwachtingswaarde hoog ( WR-A                                               | 40 cm          | 250 m2           |                                                                                                           |
|     |                                                                                          | lee            |                  | onderzoeksplic                                                                                            |
|     |                                                                                          | p              | nee              | onderzoeksplic                                                                                            |
|     |                                                                                          | ja             | 0                | derzoeksplicht (inwinnen advies senior-archeoloog over aard uit te voeren onderz                          |
|     | den met verwachtingswaar                                                                 | 40 cm          | 2500 m2          |                                                                                                           |
|     | delhoog (WR-An                                                                           | ee             |                  | onderzoekspli                                                                                             |
|     |                                                                                          | 0              | nee              | nderzoeksplich                                                                                            |
|     |                                                                                          | 9              | Pf               | oeksplicht (inwinnen advies senior-archeoloog over aard uit te voeren onderz                              |
|     | bieden met verwachtingswaarde                                                            | geen           | geen             | en onderzoeksplicht, tenzij MER-plichtig of project vallend onder Wet Milleube<br>Tracéwet                |
|     | den zonder archeologische verwachtin<br>cheologisch vrijgegeven gebied                   | geen           | geen             | nderzoeksplicht, tenzij MER-plichtig of project vallend onder Wet Milleu<br>Tracéwe                       |

#### **6.2. Flora en Faunawet en ecologie**

Bij ruimtelijke ingrepen dient rekening te worden gehouden met de natuurwaarden ter plaatse. De Flora en faunawet betreft een soortenbescherming. De Wet natuurbescherming beschermt natuurgebieden, inheemse soorten en het bosopstanden in Nederland.

#### *Gebiedsbescherming*

In de Wet natuurbescherming worden de zogenoemde Natura 2000 gebieden beschermd. Natura 2000 is de overkoepelende naam voor gebieden die worden beschermd vanuit de Vogel- en Habitatrichtlijn. Volgens deze Europese richtlijnen moeten lidstaten specifieke diersoorten en hun natuurlijke leefomgeving (habitat) beschermen om de biodiversiteit te behouden. Natura 2000-gebieden kennen een zogenaamde 'externe werking'. Dit betekent dat ontwikkelingen die buiten de begrenzing van de Natura 2000-gebieden gelegen zijn, ook getoetst moeten worden of er significant negatieve effecten optreden op het betreffende gebied.

Onderhavig plangebied ligt niet binnen de grenzen, of in de directe nabijheid van een gebied dat is aangewezen als Natura2000. Het optreden van negatieve effecten op beschermde natuurgebieden kan daarom worden uitgesloten.

#### *Soortenbescherming*

Een hoofdstuk in de Wet natuurbescherming regelt de bescherming van de in het wild voorkomende inheemse planten en dieren: de soortenbescherming. De wet richt zich vooral op het in stand houden van populaties van soorten die bescherming behoeven. In de wet zijn algemene en specifieke verboden vastgesteld ten aanzien van beschermde dier- en plantensoorten. De wet geeft de mogelijkheid aan provincies om voor een bepaald aantal soorten via een verordening een algemene vrijstelling op bepaalde verbodsbepalingen te geven. Bekeken moet worden in hoeverre ruimtelijke plannen negatieve gevolgen hebben op beschermde dier- en plantensoorten en of er compenserende of mitigerende maatregelen genomen moeten worden. Daarnaast geldt voor iedereen in Nederland altijd, dus ook los van het voorliggende beoogde ruimtelijke project, dat de zorgplicht nageleefd moet worden bij het verrichten van werkzaamheden. Voor menige soort geldt dat indien deze zorgplicht nagekomen wordt een bepaald project uitvoerbaar is.

De woning wordt opgericht op een perceel, wat momenteel in gebruik is als weiland. Op dit gebied staan geen gebouwen/overkappingen. Rondom dit gebied ontbreekt opgaande vegetatie. Op dit moment lopen er dieren op het weiland die het gras kort houden. Derhalve zullen er op dit gebied geen beschermde planten en dieren worden aangetroffen. Verder zijn er op het perceel geen grote bomen, opgaande gewassen of open water aanwezig. Verder zijn er meerdere woningen gelegen rondom onderhavige planlocatie waardoor het open gebied beperkt is.

Op de planlocatie kan het voorkomen dat een aantal zoogdieren, waarvan het voorkomen op de planlocatie waarschijnlijk wordt geacht, aanwezig te zijn. Deze soorten vallen echter onder categorie 1 van de Flora en faunawet waarvoor een algehele vrijstelling geldt voor ruimtelijke ontwikkelingen.

De rest van het gebied zal onverstoord blijven en door het aanbrengen van groene beplanting voor de aankleding van de woning zal de ingreep naar verwachting niet leiden tot een verlies van het leefgebied. Het respecteren van het bestaande landelijk karakter is gewenst. De aanwezige haagaanplant aan straatzijde handhaven in het plan/herstellen na bouwactiviteiten. Voorkeur voor aanplant hagen op erfgrens indien afrastering gewenst bij voorkeur transparant (gaashekwerk in combinatie met haagaanplant. Geen dichte schutting!)

*Uitsnede kaart 'Stroomlijn BOR groenvoorzieningen' (plangebied = blauw gearceerd)*

De bomen langs de Mgr. van den Hurklaan dienen gehandhaafd te blijven, hierbij dient rekening te worden gehouden bij het aanleggen van een inrit. Onder de kroonprojectie (+/- 1,5 meter) van een volgroeide boom mogen geen werkzaamheden worden verricht. Leidend hierin is de kwetsbare zone van een boom: Deze wordt bepaald door de stamdiameter van de boom. Voor het uitvoeren van werkzaamheden rondom te handhaven bomen dient men te handelen conform het Handboek Bomen 2018. Ontgraven, ophogen, verharden, grond roeren, transportbewegingen, opslag van materialen, grondwaterstand-stijgingen en het weg laten lopen van vloeistoffen moet worden voorkomen. Als dat toch nodig is, moet bij een boomdeskundige laten beoordelen in hoeverre de maatregel effect heeft op de boom, en welke alternatieven mogelijk zijn om de boom toch te behouden.

# *Conclusie*

Een uitgebreid onderzoek of ontheffing van de Flora- en faunawet is niet nodig. Het aspect Flora en Fauna vormt geen planologische belemmering voor het realiseren van het project.

#### **6.3. Stikstof**

Teveel stikstof is slecht voor de natuur. Bij landbouw wordt stikstof uitgestoten in de vorm van ammoniak (een kleurloos gas). Dit gas komt vrij bij dierlijke mest en kunstmest. Stikstof komt ook voor als stikstofdioxide. Een stof die bijvoorbeeld auto's, schepen en industrieën uitstoten. Volgens de Wet natuurbescherming is een vergunning nodig voor activiteiten die kunnen leiden tot schade aan Natura 2000-gebieden, bijvoorbeeld als gevolg van stikstofdepositie (uitstoot en neerslag van stikstof). Tot 29 mei 2019 was toestemming hierop gebaseerd op het Programma Aanpak Stikstof (PAS), echter is deze ongeldig verklaard door de Raad van State. De overheid werkt momenteel aan een nieuwe aanpak stikstof, welke in het najaar van 2019 worden gepresenteerd. In dit nieuwe beoordelingskader wordt gewerkt met de volgende kaders; intern salderen, extern salderen, ecologische onderbouwing en ADC-toets.

- *Intern salderen*; betekent dat het voorgenomen project zo wordt aangepast, dat de stikstofuitstoot vermindert of gelijk blijft;
- *Extern salderen*; betekent dat de stikstofdepositie in een bepaald gebied gelijk blijft of afneemt. Dit doordat de toename van een activiteit wordt weggenomen doordat een andere activiteit wordt gestopt;
- *Ecologische onderbouwing*; middels een ecologische onderbouwing (voortoets) dat de extra stikstofdepositie die het project veroorzaakt de natuurlijke kenmerken van het Natura 2000-gebied niet aantast;
- *ADC*-toets; indien met de getroffen maatregelen niet kan worden uitgesloten dat het Natura 2000-gebied wordt aangetast dient een ADC-toets te worden gebruikt. Hierin moet aangetoond worden dat (A) er geen alternatieven met minder schadelijke effecten in Natura 2000-gebied zijn, (B) de activiteit een dwingende reden dient van groot openbaar belang en (C) de schade aan de natuur gecompenseerd wordt.

Tot dat dit nieuw beoordelingskader definitief kan worden gebruikt betekent dat er bij activiteiten die tot een toename van stikstofdepositie leiden een natuurvergunning moet worden aangevraagd. Bij nieuwe bestemmingsplannen dient middels een voortoets te worden beoordeeld dat er door de activiteit geen relevante stikstofdeposities kunnen optreden in een Natura 2000-gebied. Onder omstandigheden moet ook een passende beoordeling en milieueffectrapportage worden gemaakt.

#### *Voortoets / ecologisch onderzoek*

In een voortoets moet de vraag beantwoord worden of op grond van objectieve gegevens op voorhand kan worden uitgesloten dat een plan of project op zichzelf of in combinatie met andere plannen of projecten significant negatieve effecten kan hebben op gevoelige habitattypen in Natura 2000-gebieden. De voortoets bevat onder andere een beschrijving van het plan, de te verwachten effecten op alle relevante Natura 2000 gebieden en een analyse of daarbij mogelijk sprake is van significant negatieve effecten. Blijkt uit de voortoets dat het optreden van significant negatieve effecten ter plaatse van stikstofgevoelige habitattype in een Natura 2000-gebied niet kan worden uitgesloten, dan volgt een vervolgonderzoek in de vorm van een 'passende beoordeling'.

#### Afstand tot Natura 2000-gebieden

De eerste stap is de afstand van het bouwproject tot in de omgeving gelegen Natura 2000-gebieden die stikstofgevoelige habitattypes bevatten te bepalen. Is de afstand groter dan 10 kilometer, dan zal voor verreweg de meeste projecten kunnen worden geconcludeerd dat op voorhand significante effecten op stikstofgevoelige habitattypes in Natura 2000-gebieden zijn uit te sluiten. Voor kleinere projecten zal reeds bij een geringere afstand kunnen worden uitgesloten dat significante effecten optreden bij voor stikstof gevoelige habitattypes. Bijvoorbeeld een modern distributiecentrum met een bebouwd oppervlak van 30.000 m2 kan op een afstand van 5 kilometer als uitkomen op een depositie van 0,00 mol per hectare per jaar of een 50-tal woningen (gasloos) zelfs al binnen 1,5 kilometer.

*Uitsnede kaart 'Natura 2000-gebieden' (bron: www.synbiosys.alterra.nl) (afstanden tot Natura 2000-gebieden zijn in het paars aangegeven)*

Zoals op bovenstaande kaart valt af te lezen is de afstand tot alle Natura 2000-gebieden in de omving van Heesch groter dan 10 kilometer.

## Beschrijving plan en mogelijke gevolgen

Onderhavig plan bevat het wijzigen van de bestemming 'agrarisch' naar 'wonen'. Het gaat om het realiseren van één woonbestemming op een perceel wat momenteel in gebruik is als weiland. Door deze wijziging worden de agrarische activiteiten gestopt en wordt een nieuwe woning gebouwd. Door deze wijziging mag in beginsel de daarmee samenhangende vermindering van de stikstofdepositie in mindering worden gebracht op de toename van de stikstofdepositie als gevolg van de woningbouw (AbRS 24 december 2014, ECLI:NL:RVS:2014:4672). Dit leidt ertoe dat per saldo de effecten op de stikstofgevoelige habitattypen in Natura 2000-gebieden gelijk blijft of zelfs verminderd als gevolg van het verdwijnen van de agrarische functie. Kortom er hoeft geen passende beoordeling te worden uitgevoerd.

# Stikstofdepositieberekening

Voor onderhavig plan is een stikstofdepositieberekening uitgevoerd met behulp van de rekentool Aerius Calculator. Deze berekening is als bijlage toegevoegd.

Uit de Aerius berekening blijkt dat op geen enkel Natura 2000-gebied sprake is van een toename aan stikstofdepositie boven de 0,00 mol/ha/j. Van significante gevolgen van het voorgenomen plan voor Natura 2000 gebieden als gevolg van stikstofdepositie is derhalve geen sprake.

## *Conclusies*

Aan de hand van de ecologische voortoets kan worden geconcludeerd dat op voorhand significante effecten op stikstof gevoelige habitattypes in Natura 2000-gebieden zijn uit te sluiten. Een passende beoordeling is niet nodig. Het aspect stikstof vormt geen planologische belemmering voor het realiseren van het project.

# **7. BELEMMERINGEN**

Voor aanvang van eventuele veldwerkzaamheden moet een onderzoek worden ingesteld naar de ligging van eventuele kabels en leidingen.

Andere belemmeringen zijn niet aanwezig.

#### **8. MOTIVATIE BESTEMMINGSPLAN**

Het verlenen van medewerking aan het onderhavige initiatief is gebaseerd op de volgende wijzigingsvoorwaarden opgenomen in het bestemmingsplan 'de komen van Bernheze' onder artikel 28.4:

*a. de ontwikkelingsvisie Noordrand Heesch in acht wordt genomen:* Zoals beschreven in paragraaf 3.2 is in de ontwikkelingsvisie op de projectlocatie de aanduiding "Wonen in het landschap" opgenomen. Waar deze aanduiding is opgenomen kunnen nieuwe woningen op een extensieve manier in het landschap worden ingepast. Het wijzigingsplan is in overeenstemming met de ontwikkelingsvisie.

# *b. voor zover het een wijziging naar de bestemming 'Wonen' betreft, het aantal te realiseren woningen in overeenstemming is met het gemeentelijk volkshuisvestingsbeleid:*

Zoals beschreven in paragraaf 3.2 is in de visies en beleidsplannen van de gemeente Bernheze opgenomen dat moet worden voorzien in de eigen woningbehoefte. Hierbij staat de kwaliteit van wonen en het versterken van de landschapswaarden centraal. Het wijzigingsplan is in overeenstemming met het gemeentelijk huisvestingsbeleid.

*c. voor zover het een wijziging naar de bestemming "Wonen' betreft, uitsluitend grondgebonden woningen worden gerealiseerd:* Zoals beschreven in paragraaf 2.4 bestaat het bouwplan op onderhavige planlocatie uit één grondgebonden woning. Het wijzigingsplan is in overeenstemming met deze voorwaarde.

*d. de uitvoerbaarheid van de bestemming wordt aangetoond:* Zoals beschreven in paragraaf 9.4 en aangegeven in het document 'verbeelding' van onderhavig wijzigingsplan zijn de bestemmingen uitvoerbaar conform onderhavig wijzigingsplan. In hoofdstuk 10 is de economische uitvoerbaarheid aangegeven van het gevolg van de bestemmingswijziging in het openbaar gebied. Het wijzigingsplan is in overeenstemming met deze voorwaarde.

*e. de belangen van derden niet onevenredig mogen worden geschaad:* Zoals beschreven in dit document van onderhavig wijzigingsplan zullen geen belangen van derden worden geschaad. Het wijzigingsplan is in overeenstemming met deze voorwaarde.

*f. er geen onevenredig nadelige gevolgen mogen ontstaan voor het woonmilieu:*

Zoals beschreven in hoofdstuk 5 ontstaan er door onderhavig wijzigingsplan geen nadelige gevolgen voor het milieu. Het wijzigingsplan is in overeenstemming met deze voorwaarde.

*g. het parkeren in overeenstemming is met het gemeentelijk parkeerbeleid en de daarbij horende parkeernormen:* Zoals beschreven in paragraaf 2.5 is in het parkeerbeleidsplan een parkeernorm voor onderhavige planlocatie opgenomen van 2 parkeerplaatsen op eigen terrein. Het wijzigingsplan is in overeenstemming met het parkeerbeleidsplan.

*h. er een planschadeovereenkomst is gesloten:*

Zoals beschreven in hoofdstuk 10 is heeft de opdrachtgever een planschaderisicoanalyse laten opstellen en zal een planschadeovereenkomst afsluiten met de gemeente Bernheze. Het wijzigingsplan is in overeenstemming met deze voorwaarde.

# *i. er geen afbreuk mag worden gedaan aan het stedenbouwkundig beeld en de ruimtelijke kwaliteit ter plaatse:*

Zoals beschreven in paragraaf 2.3 heeft de gemeente Bernheze een positief stedenbouwkundig advies geschreven voor onderhavige planlocatie. De gemeente heeft in dit advies enkele stedenbouwkundige randvoorwaarden opgesteld. In paragraaf 4.3 is aangegeven dat onderhavige planlocatie aansluit bij deze randvoorwaarden. Het wijzigingsplan is in overeenstemming met deze voorwaarde.

*j. geen sprake is van aantasting van cultuurhistorische waarden:* Zoals beschreven in paragraaf 6.1 is er geen sprake van aantasting van cultuurhistorische waarden. Het wijzigingsplan is in overeenstemming met deze voorwaarde.

# *k. aansluiting wordt gezocht bij de regels van de bestemmingen zoals opgenomen in dit bestemmingsplan:*

Zoals beschreven in hoofdstuk 9 en aangegeven in het document 'regels' van onderhavig wijzigingsplan is aansluiting gezocht met de regels uit het bestemmingsplan 'de kommen van Bernheze'. Het wijzigingsplan is in overeenstemming met deze voorwaarde.

#### **9. TOELICHTING OP DE BESTEMMINGSREGELING**

#### **9.1. Inleiding**

In dit hoofdstuk wordt ingegaan op de wijze waarop het bouwplan ruimtelijk en functioneel in het bestemmingsplan is vertaald. Van belang is dat het bestemmingsplan zowel het ontwikkelingskader geeft voor het plangebied, als het kader voor beheer en handhaving van het plangebied.

Het bestemmingsplan bestaat uit een verbeelding en bestemmingsplanregels, die vergezeld gaan van een toelichting. De verbeelding en de bestemmingsplanregels zijn juridisch bindend. De toelichting maakt geen onderdeel uit van het juridisch plangedeelte. Wel fungeert de toelichting als interpretatiekader voor de uitleg van de bestemmingsplanregels.

#### **9.2. Verbeelding**

Uit de Wet ruimtelijke ordening en het Besluit ruimtelijke ordening blijkt dat een bestemmingsplan uit één verbeelding bestaat. Met ingang van 1 juli 2008 bestaat een verbeelding uit een digitale en een analoge versie. Het bestemmingsplan omvat naast een digitale verbeelding ook een analoge verbeelding, die op haar beurt uit één kaartblad bestaat. Als ondergrond voor de verbeelding is een kadastrale kaart gebruikt. De bestemmingen op de verbeelding zijn door kleuren en coderingen aangegeven.

#### **9.3. Bestemmingsplanregels**

De bestemmingsplanregels en de verbeelding bevatten het juridisch instrumentarium voor het regelen van het gebruik van de gronden, de toegelaten bebouwing en het gebruik van de bebouwing. De bestemmingsplanregels zijn onderverdeeld in hoofdstukken, die hierna kort worden toegelicht.

#### *Hoofdstuk 1: Inleidende regels*

Dit hoofdstuk omvat twee artikelen:

- 1. begrippen;
- 2. wijze van meten;

# *Hoofdstuk 2: Bestemmingsregels*

Dit hoofdstuk heeft betrekking op de bestemmingen, die in het plangebied voorkomen. Het stramien voor de bestemmingsregels is als volgt:

- bestemmingsomschrijving: een beschrijving van de functie(s) van de bestemming en de bestemming zelf;
- bouwregels: regels voor het oprichten van gebouwen en bouwwerken;
- specifieke bouwregels: indien noodzakelijk worden hier aanvullende regels gegeven voor het gebruik van de gronden binnen de betreffende bestemming;
- ontheffing van de gebruiksregels: de gevallen waarin ontheffing van de gebruiksregels kan worden verleend;
- omgevingsvergunning: voor zover een bescherming van de bestemming door een omgevingsvergunning nodig is, zijn de vergunningplichtige werken en werkzaamheden hier aangegeven.

# *Hoofdstuk 3: Algemene regels*

Dit hoofdstuk omvat de artikelen inzake:

- anti-dubbeltelregel;
- algemene aanduidingsregels;
- algemene afwijkingsregels;
- algemene wijzigingsregels;
- overige regels.

# *Hoofdstuk 4: Overgangs- en slotregels*

Dit laatste hoofdstuk omvat de artikelen inzake:

- overgangsrecht;
- slotregel.

## **10. ECONOMISCHE UITVOERBAARHEID**

De realisering en de kosten voor het bestemmingsplan, inclusief haalbaarheidsonderzoeken, zijn voor rekening van de initiatiefnemers.

Daarnaast zal bij onderhavig plan de benodigde aanpassingen aan het openbaar gebied gerealiseerd moeten worden. De woning dient aangesloten te worden op het bestaande riool door middel van een huisaansluiting. Daarnaast zal er een inrit moeten worden aangelegd. De aanleg- en planbegeleidingskosten voor de aansluiting op het openbaar gebied zijn voor rekening van de initiatiefnemers. Deze kosten worden verhaald op de initiatiefnemers middels de leges.

Verder worden de planbegeleidingskosten voor de gemeente via de legesverordening verhaald op de initiatiefnemer.

Bij realisatie van het initiatief bestaat de kans dat door wijziging van het bestemmingsplan planschade ontstaat. Er is een planschaderisicoanalyse benodigd en er dient een planschadeverhaalsovereenkomst gesloten te worden waarin is geregeld dat een mogelijke schadevergoeding voor rekening van de aanvragers komt.

Derhalve zijn er geen financiële consequenties voor de gemeente en is het plan economisch uitvoerbaar.

# **11. BIJLAGEN**

Bij de toelichting van het bestemmingsplan is de volgende bijlage toegevoegd:

- Verkennend bodemonderzoek Mgr. Van den Hurklaan (ong) te Heesch door Van Oort Bodemonderzoek, d.d. 12 november 2018, projectnummer MHL.392118;

- Akoestisch onderzoek geluidsbelasting Bouwplan Mgr. van den Hurklaan (2x naast 10B) te Heesch, d.d. 02 mei 2019, kenmerk 15745- 01A.

- Ontwerpbeschikking hogere grenswaarde geluid;

- Aerius-berekening Mgr van Hurklaan 10 te Heesch, kenmerk RyEJeXoFy8kY, d.d. 19 december 2019.

 

' 

'*t*raject heesch b.v. **A** 't Dorp 13, 5384 MA Heesch **T** 0412 45 56 67 **E** info@trajectheesch.nl **W** www.trajectheesch.nl Bank: Rabobank Oss Bernheze IBAN: NL 02 RABO 0120 0704 99 Ingeschreven bij KvK te 's-Hertogenbosch nummer 55072321 BTW-nummer: 851555068 B 01