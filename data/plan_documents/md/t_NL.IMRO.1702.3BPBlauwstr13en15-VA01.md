**Bestemmingsplan**

# **Blauwstraat 13 en 15, Oploo**

**Status:** Vastgesteld

**Blauwstraat 13 en 15, Oploo**

Postbus 12 Sint Anthonis Tel: 0493 -59 75 00

**Toelichting**

| 1 INLEIDING4                                                                                                                                    |                       |
|-------------------------------------------------------------------------------------------------------------------------------------------------|-----------------------|
| 1.1 Aanleiding<br>1.2 Doel<br><br>1.3 Plangebied<br>1.4 Geldend bestemmingsplan<br>1.5 Leeswijzer                                               | 4<br>4<br>5<br>5<br>5 |
| 2 HUIDIGE SITUATIE7                                                                                                                             |                       |
| 2.1 Bouwgeschiedenis en ruimtelijke structuur<br>2.2 Functies<br>                                                                               | 7<br>8                |
| 3 PLANBESCHRIJVING10                                                                                                                            |                       |
| 3.1 Ontwikkeling<br>10<br>3.2 Ruimtelijke structuur11<br>3.3 Functies<br>11                                                                     |                       |
| 4 BELEIDSKADERS12                                                                                                                               |                       |
| 4.1 Rijksbeleid<br>12<br>4.1.1 Structuurvisie Infrastructuur en Ruimte12<br>4.1.2 Besluit algemene regels ruimtelijke ordening12                |                       |
| 4.1.3 Nationaal Waterbeleid<br>12<br>4.1.4 Het Nationaal Milieubeleidsplan 4 (NMP4)13                                                           |                       |
| 4.1.5 Ladder Duurzame verstedelijking<br>13<br>4.2 Provinciaal beleid14<br>4.2.1 Omgevingsvisie<br>14                                           |                       |
| 4.2.2 Structuurvisie 2010 –<br>Herziening 2014<br>15<br>4.2.3 Provinciaal Milieu-<br>en Waterplan 2016-202116                                   |                       |
| 4.2.4 Interim omgevingsverordening17<br>4.3 Regionaal beleid<br>19<br>4.3.1 Waterbeheerplan 2016-2021 Waterschap Aa en Maas<br>19               |                       |
| 4.4 Gemeentelijk beleid<br>19<br>4.4.1 Structuurvisie Kernen<br>19                                                                              |                       |
| 4.4.2 Aanvulling Structuurvisie Kernen en Buitengebied, Uitwerking Fonds<br>Ruimtelijke Kwaliteit<br>20<br>4.4.3 Vigerend bestemmingsplan<br>21 |                       |
| 5 UITVOERINGSASPECTEN22                                                                                                                         |                       |
| 5.1 Milieuaspecten22                                                                                                                            |                       |
| 5.1.1 Bodem22                                                                                                                                   |                       |
| 5.1.2 Bedrijven en Milieuzonering23                                                                                                             |                       |
| 5.1.3 Lucht<br>24<br>5.1.4 Geur<br>25                                                                                                           |                       |
| 5.1.5 Geluid27                                                                                                                                  |                       |
| 5.1.6 Externe veiligheid<br>28                                                                                                                  |                       |
| 5.1.7 Sociale veiligheid30                                                                                                                      |                       |
| 5.1.8 Water30                                                                                                                                   |                       |
| 5.1.9 Natuur<br>32                                                                                                                              |                       |
| 5.1.10 Cultuurhistorie<br>33<br>5.1.11 Archeologie<br>34                                                                                        |                       |
| 5.1.12 Mobiliteit<br>35                                                                                                                         |                       |
| 5.1.13 Feitelijke belemmeringen35                                                                                                               |                       |
| 5.1.14 Landschappelijke inpassing35                                                                                                             |                       |
| 5.1.15 Wet natuurbescherming37                                                                                                                  |                       |

| 5.1.16 Plan-MER37                                                                                                                                      |
|--------------------------------------------------------------------------------------------------------------------------------------------------------|
| 38                                                                                                                                                     |
| 40                                                                                                                                                     |
| 6.1 Economische uitvoerbaarheid40<br>6.2 Maatschappelijke uitvoerbaarheid40                                                                            |
| 41                                                                                                                                                     |
| 41<br>7.2 Herziening41                                                                                                                                 |
| 42                                                                                                                                                     |
| 42<br>Berekening investeringsverplichting42<br>Bodemonderzoek42<br>42<br>Archeologisch onderzoek42<br>Bijlage 6 Omgevingsdailoog……………………………………………………42 |
|                                                                                                                                                        |

# <span id="page-5-0"></span>**1 INLEIDING**

# <span id="page-5-1"></span>**1.1 Aanleiding**

Het voorliggende bestemmingsplan verder het plan genoemd, heeft betrekking op de juridisch-planologische regeling voor de realisering van twee vrijstaande woningen op de locatie Blauwstraat ongenummerd te Oploo. Om het gewenste mogelijk te maken is een herziening van het bestemmingsplan noodzakelijk.

*Figuur 1 Ligging plangebied*

# <span id="page-5-2"></span>**1.2 Doel**

Het doel van dit bestemmingsplan is het vastleggen van de gewenste bestemming. Om in het kader van een goede ruimtelijke ordening de strijdigheden met de regels van het vigerende bestemmingsplan op te heffen, moet de bestemming deels gewijzigd worden van 'Groen' naar 'Wonen' en dienen de bouwvlakken van de beide woningen te worden vastgesteld, evenals de bouwvlakken voor de bijgebouwen bij deze woningen.

Voor de gewenste verandering zijn gesprekken gevoerd met de gemeente, die ook overleg heeft gepleegd met de provincie Noord-Brabant. De gemeente heeft een positieve grondhouding aangenomen ten opzichte van het plan. De gemeente wil medewerking verlenen aan het plan middels een herziening van het vigerende bestemmingsplan.

# <span id="page-6-0"></span>**1.3 Plangebied**

Het plangebied bestaat uit het perceel plaatselijk bekend als Blauwstraat ongenummerd te Oploo, gelegen in de gemeente Sint Anthonis. De locatie is kadastraal bekend onder gemeente Oploo, sectie C en perceelnummer 4976. De omvang van het plangebied bedraagt circa 0,22 hectare. Deze omvang is inclusief de aangrenzende sloot en een strook grond dat direct grenst aan de overzijde van de sloot

# <span id="page-6-1"></span>**1.4 Geldend bestemmingsplan**

Het voorliggende plan is een herziening van het bestemmingsplan "Kleine Kernen" , welke is vastgesteld door de gemeenteraad van Sint Anthonis bij raadsbesluit op 18 juni 2013, de 'Herziening Kleine kernen, 1e herziening' welke is vastgesteld op 18 juni 2015 en de 'Herziening Kernen Sint Anthonis' vastgesteld op 15-10-2020.

*Figuur 2 Uittreksel verbeelding locatie*

In de voorliggende plannen is het perceel bestemd al 'Groen' met de dubbelbestemmingen 'Waarde – Archeologie 1', 'Waarde – Archeologie 2' en 'Waterstaat – Beschermingszone water-gang'. Verder zijn voor een deel van het plangebied de gebiedsaanduiding 'milieuzone – agrarisch gebied' en de gebiedsaanduiding 'a-23' opgenomen. Binnen het bestemmingsplan zijn geen bevoegdheden opgenomen om de gewenste omzetting naar de bestemming "Wonen" voor de realisatie van de twee woningen mogelijk te maken.

# <span id="page-6-2"></span>**1.5 Leeswijzer**

In het vervolg van deze toelichting wordt eerst ingegaan op de huidige situatie van het plangebied. De aandacht gaat hierbij voornamelijk uit naar de bouwgeschiedenis, ruimtelijke structuur en de functies aanwezig binnen het plangebied. In hoofdstuk 3 wordt een omschrijving gegeven van het plan dat gerealiseerd zal worden op het perceel. Hierbij wordt aandacht besteedt aan de ontwikkeling, de ruimtelijke structuur en de functies op het perceel. Hoofdstuk 4 gaat in op het beleidskader van zowel het rijks-, het provinciale, het regionale en gemeentelijke beleid. In hoofdstuk 5 wordt de nadruk gelegd op de uitvoeringsaspecten, waarbij er achtereenvolgens aandacht zal zijn voor de milieu-, de fysieke- en de economische aspecten. In hoofdstuk 6 wordt ingegaan op de uitvoerbaarheid en in hoofdstuk 7 is juridische plantoelichting opgenomen. Tot slot zijn de bijlagen toegevoegd die onderdeel zijn van de herziening van het bestemmingsplan.

# <span id="page-8-0"></span>**2 HUIDIGE SITUATIE**

# <span id="page-8-1"></span>**2.1 Bouwgeschiedenis en ruimtelijke structuur**

Het plangebied is gelegen aan de Blauwstraat in Oploo, aan de zuidzijde van de kern Oploo. Op de locatie bevindt zich momenteel een groenstrook met bomen.

*Figuur 3 Luchtfoto plangebied*

### **Bouwgeschiedenis**

Het totale perceel heeft een omvang van omstreeks 0,22 hectare. In het verleden hebben hier twee woningen gestaan, die voor de aanleg van de (destijds) provinciale weg (inclusief Blauwstraat-Deurneseweg) moesten wijken. De twee toen aanwezige woningen zijn respectievelijk rond 1960 en rond 1970 gesloopt.

### **Ruimtelijke structuur**

De geschiedenis en economie van Sint Anthonis zijn nauw verweven met de agrarische sector. De agrarische vitaliteit is essentieel voor de vitaliteit en leefbaarheid van de dorpskernen. Landschappelijk ligt het grondgebied op de overgang van het stroomgebied van de Maas naar het grootschalige, open, agrarische ontginningslandschap van Oost Brabant. Aan de oostzijde van de gemeente ligt een oud agrarisch landschap rond de kernen Wanroij, Ledeacker, Sint Anthonis en Oploo. Dit gebied wordt gekenmerkt door een relatief kleinschalig karakter, met diverse clusters van agrarische bedrijven aan de wegen tussen de (hoger gelegen) kernen. Door de aanwezigheid van burgerwoningen en het recreatief (mede)gebruik kent het landschap gebied hier een multifunctioneel gebruik. Verder naar het westen neemt de schaal van het landschap toe. Hier bevindt zich een grootschalig bos- en heidegebied. Daarnaast bevindt zich, richting de Middenpeelweg, een grootschalig agrarisch gebied. Het landschap is hier open en uitgestrekt, met grote (intensieve) veehouderijen en relatief weinig burgerwoningen. De zuidzijde van de gemeente, tot slot, kent een mix van de genoemde karakteristieken: het landschap is relatief grootschalig en agrarisch, maar enige menging met ander gebruik vindt plaats (camping, bedrijven met nevenfunctie). Hier liggen de dorpen Stevensbeek en Westerbeek.

Onderhavige locatie is gelegen in de kern Oploo. Het dorp wordt gekenmerkt door veel vrijstaande woningen, enkele winkels en bedrijven en historische bouwwerken zoals de windmolen, watermolen, restanten van een voormalige waterburcht en de heemschuur. Ook is er een 'Avonturenpark' met boerderij en openluchttheater.

Andere gebiedskenmerken zijn de oude akker complexen, oude provinciale wegen door de dorpen, een stukje LOG, relatief veel burgerwoningen en recreatief-agrarische gebruik (paarden). Binnen het gebied zijn, in vergelijking met de andere deelgebieden, de meeste bebouwingskarakteristieken aanwezig. Zo bestaat het middengebied uit bebouwingsconcentraties, open en halfopen linten buiten de kernen, en solitaire bebouwing binnen en buiten de kernrandzones.

De Blauwstraat werd in 2015-2016 volledig opnieuw ingericht. Door de reconstructie is enerzijds de overlast door het verkeer verminderd (geluidsarm asfalt en 30 km zone), anderzijds is de weg binnen de dorpskern nngericht met brede groenstroken (bomen en planten) waardoor het dorps karakter van de weg is versterkt.

De locatie voor de ontwikkeling van de twee woningen zelf is gelegen nabij een snijpunt van wegen, die enerzijds naar het centrum van Oploo leiden, anderzijds bevinden zich hier wegen naar Overloon en Deurne. Ook is er een zijweg naar de Bus.

*Figuur 4 Luchtfoto omgeving plangebied*

# <span id="page-9-0"></span>**2.2 Functies**

De omgeving van het plangebied kenmerkt zich voornamelijk door woningen. Daarnaast bevinden zich in de omgeving een garage/autospuiterij en op grotere afstand een agrarisch bedrijf. De ontsluiting van de locatie vindt momenteel plaats via een inrit ter hoogte van de afslag naar de Bus.

*Figuur 5 Uittreksel verbeelding omgeving locatie*

# <span id="page-11-0"></span>**3 PLANBESCHRIJVING**

# <span id="page-11-1"></span>**3.1 Ontwikkeling**

Binnen het plangebied worden twee vrijstaande woningen gebouwd. Het oostelijk deel van het plangebied blijft als groen behouden. Hier wordt ook een onbebouwde zone van 30 meter tot het naastgelegen bedrijf aangehouden. De invulling van deze groene zone wordt met een inpassingsplan gewaarborgd.

De vrijstaande woning aan de westzijde van het plangebied wordt gebouwd binnen een bouwblok van 198 m2, met aansluitend 780 m2 voor bijgebouwen. De vrijstaande woning centraal in het plangebied wordt gebouwd binnen een bouwblok van 174 m, met aansluitend 607 m2 voor bijgebouwen.

Met de voorziene ontwikkeling is deels een herbestemming naar 'Wonen' noodzakelijk. In onderstaande afbeelding is de beoogde situatie weergegeven. Om te voorkomen dat de woningen kunnen worden opgericht tot op de grens, moet aan de zijde van de Blauwstraat minimaal een afstand van 5 meter tot de grens van deze straat worden aangehouden. Aan de westelijke zijde moet een minimale afstand van 3 meter worden aangehouden tot de grens met het perceel gemeente Oploo, sectie C met nummer 5547. Aan de achterzijde van het perceel loopt een sloot van het waterschap; hier moet een beschermingszone van minimaal 5 meter van de kant van de sloot worden gerespecteerd. Er komt geen beplanting binnen de 5 meter zone.

*Figuur 6 Toekomstige situatie* 

# <span id="page-12-0"></span>**3.2 Ruimtelijke structuur**

De ruimtelijke structuur van de omgeving zal met na de realisering van de beide vrijstaande woningen met bijgebouwen niet anders zijn dan de ruimtelijke structuur zoals nu aanwezig. Wel zal het oostelijk deel van de planlocatie ('taartpunt') worden ingericht met bestemming 'Groen'. Op dit deel van het plangebied worden geen (bij)gebouwen opgericht. De inritten of gezamenlijke inrit komt niet ter hoogte van een van de kruisingsvlakken (tenminste 5 meter vanaf de kruising). Parkeervakken mogen niet langs de Blauwstraat worden ingericht, maar op het eigen terrein (minstens 2 per woning).

#### **Kwaliteitsverbetering**

De te behalen kwaliteitsverbetering bestaat hierin dat beide woningen worden ontwikkeld als levensloopbestendige woningen die energieneutraal zijn. Dit sluit naadloos aan bij de huidige en toekomstige behoefte. De locatie is ruim in het groen gelegen.

*Figuur 7 Huidig aanzicht planlocatie* 

# <span id="page-12-1"></span>**3.3 Functies**

De functies binnen het bouwvlak zullen met onderhavige herziening van het bestemmingsplan deels wijzigen. Binnen het deel van het plangebied waar de vrijstaande woningen en bijgebouwen worden opgericht, wijzigt de bestemming 'Groen' deels in de bestemming 'Wonen'. Het oostelijk deel van het plangebied krijgt de bestemming 'Groen'. Verder zal een klein deel van het plangebied, wat nu een bedrijfsbestemming heeft, omgezet worden naar de bestemming 'Agrarisch'.

Voor de gebouwen met bestemming 'Wonen' geldt de Maatvoering 'Maximum bouwhoogte (m): 9', 'Maximum goothoogte (m): 6'.

# <span id="page-13-0"></span>**4 BELEIDSKADERS**

# <span id="page-13-1"></span>**4.1 Rijksbeleid**

#### <span id="page-13-2"></span>**4.1.1 Structuurvisie Infrastructuur en Ruimte**

Op 23 maart 2012 is de Structuurvisie Infrastructuur en Ruimte (SVIR) vastgesteld. In deze structuurvisie wordt een samenhangende visie gegeven op het Nederlands Rijk tot 2040. Kernwoorden in het SVIR zijn concurrerend, bereikbaar, leefbaar en veilig.

De belangrijkste verandering is het terugtreden van de rijksoverheid op het gebied van ruimtelijke ordening. Lagere overheden, waaronder provincies en gemeenten krijgen een grotere rol volgens het principe 'decentraal, tenzij…'. De gebruiker moet weer centraal komen te staan. Het Rijksbeleid richt zich daarom op het vereenvoudigen van de regelgeving en heeft dertien Rijksbelangen benoemd waar het Rijk de verantwoordelijkheid houdt. Het Rijk verwacht dat medeoverheden zich eveneens inzetten voor meer eenvoud en integratie op het gebied van ruimtelijke regelgeving. Hierdoor zal de bestuurlijke druk afnemen en ontstaat ruimte voor regionaal maatwerk.

De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies. Het Rijk versterkt de samenhang tussen de verschillende modaliteiten en tussen ruimtelijke ontwikkelingen en mobiliteit.

Het Rijk heeft drie doelen geformuleerd en per doel een aantal nationale belangen. Voor deze nationale belangen is het Rijk verantwoordelijk en wil zij resultaten boeken op de middellange termijn (2028).

De provincies dienen deze nationale belangen te verankeren in hun eigen structuurvisies. Via de provinciale belangen en de provinciale Verordening wordt het beleid vastgelegd voor het gemeentelijk ruimtelijk beleid. De gemeenten zijn vervolgens gehouden om het provinciale kader te vertalen in hun eigen beleid.

#### <span id="page-13-3"></span>**4.1.2 Besluit algemene regels ruimtelijke ordening**

Het rijk legt met het besluit algemene regels ruimtelijke ordening (Barro), of AMvB Ruimte, de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds wordt het Barro aangevuld met onderwerpen uit de Structuurvisie Infrastructuur en Milieu (SVIR).

De onderwerpen geregeld in het Barro moeten op provinciaal niveau vertaald worden. Doen de provincies dat niet dan schaden zij de nationale belangen. De Barro werkt in deze voor provincies hetzelfde als de provinciale verordeningen ruimte werken voor gemeenten.

#### <span id="page-13-4"></span>**4.1.3 Nationaal Waterbeleid**

In het kader van dit bestemmingsplan geldt onder andere onderstaand beleid op het gebied van water. In het jaar 2000 is de Europese 'Kaderrichtlijn water' (KRW) in werking getreden. De KRW heeft tot doel de oppervlaktewateren – waaronder ook overgangswater en kustwater – en het grondwater in de Europese Unie te beschermen en te verbeteren en het duurzaam gebruik van water te bevorderen.

Op 10 december 2015 is het Nationaal Waterplan 2016-2021 vastgesteld. Dit project

geeft op hoofdlijnen aan welk beleid het Rijk in de periode 2016-2021 voert om te komen tot een duurzaam waterbeheer.

De klimaatverandering en de daarmee samenhangende stijging van de zeespiegel, nattere winters en hogere neerslagentiteiten in de zomerperioden vragen een ander waterbeheer in de 21e eeuw en meer ruimte voor water. Rijk, provincies, waterschappen en gemeenten spraken in het Nationaal Bestuursakkoord Water-Actueel (2008) (NBW) af dat de regionale watersystemen in 2015 op orde moeten zijn. Samenwerking en afstemming tussen de overheden is hierbij erg belangrijk. In het NBW is afgesproken dat water een medesturend aspect is binnen de ruimtelijke ordening en dat het watersysteem 'op orde' moet worden gebracht. Dit betekent dat het watersysteem robuust en veerkrachtig moet zijn en moet voldoen aan de normen voor wateroverlast, nu en in de toekomst. De watertoets vormt hierbij een waarborg voor de inbreng van water in de ruimtelijke ordening.

Een bijlage bij het NWP is het stroomgebiedbeheerplan (SGBP) voor de Maas. Dit beheerplan geeft onder meer een beschrijving van het stroomgebied Maas, de doelen voor de oppervlakte- en grondwaterlichamen en een samenvatting van de maatregelen die genomen gaan worden.

#### <span id="page-14-0"></span>**4.1.4 Het Nationaal Milieubeleidsplan 4 (NMP4)**

In 2001 verscheen de kabinetsnota 'Een wereld en een wil: werken aan duurzaamheid', beter bekend als het vierde Nationaal Milieubeleidsplan (NMP4). In dit beleidsplan licht het kabinet het te voeren milieubeleid toe. Het NMP4 wil een einde maken aan het afwentelen van milieulasten op de generaties na ons en op mensen in arme landen. Want met de huidige manier van produceren en consumeren schuiven we nog steeds onze milieulasten door naar anderen. Volgens het NMP4 moet het lukken binnen 30 jaar te zijn overgestapt naar een duurzaam functionerende samenleving.

#### <span id="page-14-1"></span>**4.1.5 Ladder Duurzame verstedelijking**

Per 1 oktober 2012 is in artikel 3.1.6 van het Besluit ruimtelijke ordening een lid 2 ingevoegd waarin een motiveringsplicht is opgenomen voor nieuwe stedelijke ontwikkelingen (hieronder worden ook functiewijzigingen verstaan) in bestemmingsplannen. Per 1 juli 2017 is het tweede lid gewijzigd en luidt deze als volgt:

*De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.*

#### **Doorwerking plangebied**

Op onderhavige locatie is sprake van een functiewijziging, waarbij de boerderij wordt gesplitst in twee woningen en een woning een woonbestemming krijgt.

Voordat de ladder duurzame verstedelijking wordt doorlopen, zal beoordeeld worden of er sprake is van een stedelijke ontwikkeling zoals bedoeld in artikel 3.1.6 lid 2 van het Besluit ruimtelijke ordening.

Een stedelijke ontwikkeling is volgens het besluit 'een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. Uit jurisprudentie blijkt dat woningbouwplannen met minder dan 12 woningen niet hoeven te worden aangemerkt als woningbouwlocatie. Betreft het de ontwikkeling van 2 woningen. Het plan is niet aan te merken als een stedelijke ontwikkeling als bedoeld in artikel 3.1.6 lid 2 van het Besluit ruimtelijke ordening.

### **Concluderend**

Op het plangebied als zodanig wordt in het Rijksbeleid niet specifiek ingegaan. Het rijksbeleid heeft geen specifieke gevolgen voor het plangebied en biedt mogelijkheden voor nieuwe ontwikkelingen, waarbij wel geldt dat een watertoets uitgevoerd dient te worden. Geen van de nationale belangen wordt met onderhavig project aangetast of beïnvloed. Het initiatief als zodanig past binnen de uitgangspunten van het ruimtelijke beleid van de nationale overheid.

# <span id="page-15-0"></span>**4.2 Provinciaal beleid**

# <span id="page-15-1"></span>**4.2.1 Omgevingsvisie**

Op 14 december 2018 heeft de provincie Noord-Brabant de Omgevingsvisie Noord-Brabant "De kwaliteit van Brabant" vastgesteld. De omgevingsvisie bevat de belangrijkste ambities voor de fysieke leefomgeving voor de ko-mende jaren. Dat gaat om ambities op gebied van de energietransitie, een klimaatproof Brabant, Brabant als slimme netwerkstad en een concurreren-de, duurzame economie. De omgevingsvisie geeft ook aan op welke nieuwe manieren de provincie met betrokkenen wil samenwerken aan omgevings-vraagstukken en welke waarden daarbij centraal staan.

Met de omgevingsvisie wil de provincie vast aansluiten bij en gaan werken volgens de uitgangspunten van de nieuwe Omgevingswet. Samen met andere overheden, initiatiefnemers en andere betrokken partijen wordt actief gezocht naar praktijken waarin deze nieuwe manier van werken centraal staat.

De Omgevingsvisie gaat over twee vragen:

- Hoe moet de Brabantse leefomgeving er in 2050 uit zien?
- Wat moet in 2030 voor elkaar zijn om dat toekomstperspectief te verwezenlijken?

De doelstelling die Noord-Brabant heeft voor 2050 is dat zij in dat jaar welvarend, verbonden en klimaatproof zijn.

De welvaart wil de provincie bereiken door te investeren in een gezonde en sterke concurrentiepositie door het goede vestigingsklimaat voor bedrijven en kenniswerkers, maar ook door de voortrekkersrol in de transitie naar een innovatieve en duurzame economie. De provincie ziet welvaart niet al-leen als economische bestaanszekerheid, maar ook als geluk, gezondheid en veiligheid van mensen. In dat kader stelt de provincie dat in 2050 bestaande problemen in de fysieke leefomgeving zijn opgelost en dat het robuuste natuurnetwerk uitstekend functioneert.

Dankzij investeringen in natuur, verdrogingsbestrijding, bodem, waterkwaliteit, een groene (natuurrijke) inrichting van woon- en werkgebieden en het terugdringen van emissies uit landbouw en industrie wil de provincie zowel de menselijke leefomgeving als die voor flora en fauna verbeteren. Dit leidt tot een goed welbevinden en een grote soortenrijkdom.

Voor wat betreft de verbondenheid is het streven van de provincie dat Brabant de centrale ligging uitstekend weet te benutten door goede verbindingen op zowel fysiek als op sociaal-maatschappelijk (digitaal) gebied. Daarbij is een van de doelen dat de logistieke bedrijvigheid nog steeds een topsector is, maar dan op een schonere en slimmere manier.

Daarnaast bieden nog zichtbare historische waarden, erfgoed en landschappelijke verscheidenheid een verbinding met het verleden. Deze elementen dienen te blijven behouden voor een aantrekkelijke omgeving als uitloopgebied voor de inwoners van steden en dorpen en voor recreatie.

Met betrekking tot het streven klimaatproof te zijn wil de provincie in 2050 geheel energieneutraal zijn. Dit willen zij bereiken door alleen nog duurzame energie te gebruiken. Daarnaast wil de provincie verdere klimaatverandering tegengaan door de uitstoot van koolstofdioxide en de uitstoot van methaan uit de landbouw fors terug te dringen.

Daarnaast wil de provincie goed om kunnen gaan met de klimaatverandering en de effecten daarvan. Hierbij staat duurzaam, gezond en klimaatbestendig bouwen centraal. Daarnaast dient voldoende ruimte beschikbaar te zijn om water op te vangen en vast te houden in tijden van droogte en om wateroverlast te voorkomen.

Op basis van deze doelstellingen heeft de provincie vier hoofdopgaven geformuleerd:

- Werken aan de Brabantse energietransitie;
- Werken aan een klimaatproof Brabant;
- Werken aan de slimme netwerkstad;
- Werken aan een concurrerende, duurzame economie.

Deze opgaven worden niet los van elkaar gezien, maar zijn vanuit de basis met elkaar verbonden. Hierbij wordt gekeken vanuit een gebiedspecifieke benadering om de kansen en bedreigingen van de opgaven te benoemen en rekening te houden met de kansen vanuit andere hoofdopgaven.

#### <span id="page-16-0"></span>**4.2.2 Structuurvisie 2010 – Herziening 2014**

De Structuurvisie 2010 – Herziening 2014 is op 7 februari 2014 door de Provinciale Staten van de provincie Noord-Brabant vastgesteld. Met dit document legt de provincie de hoofdlijnen van het ruimtelijk beleid tot 2025 vast. Het is de basis voor de wijze waarop de provincie de instrumenten inzet die de Wet ruimtelijke ordening biedt.

De autonome ontwikkelingen in het landelijk gebied (agrarische bedrijven die stoppen versus schaalvergroting en intensivering) vragen om ontwikkelingsruimte in het landelijk gebied. De provincie wil daar meer dan voorheen ruimte aan bieden, Maar wel met aandacht voor een versterking van de landschappelijke en natuurlijke kwaliteiten van Brabant.

Daarnaast gaat de provincie in op de intrinsieke ruimtelijke kwaliteiten die Noord-Brabant heeft. Ook hieruit komen opgaven voort die om een ruimtelijke keuze op provinciaal niveau vragen. De opgaven zijn de volgende:

- ruimtelijke kwaliteit staat onder druk;
- veranderend klimaat;
- achteruitgang biodiversiteit;
- veranderend landelijk gebied;
- toenemende behoefte aan duurzame energie;
- toenemende concurrentie tussen economische regio's;
- afnemende bevolkingsgroei;
- toenemende mobiliteit.

Deze opgaven leiden tot ruimtelijke keuzes voor de toekomstige ontwikkeling van Noord-Brabant. De provincie kiest voor een duurzame ontwikkeling waarin de kwaliteiten van de provincie sturend zijn bij de ruimtelijke keuzes die de komende jaren op de provincie af komen. Nieuwe ontwikkelingen moeten bijdragen aan de kracht en identiteit van Noord-Brabant. De ruimtelijke keuzes geven hier op provinciaal niveau invulling aan.

Het plangebied ligt in het kader van de Structuurvisie in deels binnen het gebied 'Kernen in het landelijk gebied'.

Noord-Brabant is naast een provincie met grote steden, een provincie met veel (verschillende) kernen waar het aantrekkelijk is om te wonen en te werken. De kernen in Noord-Brabant hebben elk hun eigen karakter en relatie met het Brabantse landschap. De grotere kernen hebben door hun grotere regionale betekenis meer groei doorgemaakt. De kleinere kernen maken meer deel uit van het omliggende landschap en hebben nog een natuurlijke overgang richting het landschap. Dit verschil in ontwikkeling heeft geleid tot de meer suburbane kernen, de dorpen en de plattelandskernen.

In de kernen in het landelijk gebied met de bijbehorende zoekgebieden voor verstedelijking wordt de lokale behoefte voor verstedelijking opgevangen (wonen, werken en voorzieningen). De provincie vraagt gemeenten om in regionaal verband afspraken te maken over de verdeling van het programma voor wonen, werken en voorzieningen.

Het stedelijk gebied 'aan de randen' van de provincie, krijgt te maken met een afnemende groei van de woningbehoefte en op termijn zelfs (een beperkte mate van) krimp. Deze afnemende woningbehoefte biedt kansen voor verbetering van de kwaliteit, door gerichte ingrepen als verdunning en vergroening. Het is daarbij wel belangrijk om concurrentie tussen gemeenten en regio's, overproductie en leegstand te voorkomen. Het belang van regionale afspraken neemt daardoor toe.

In overleg met de gemeenten worden de regionale verbanden voor wonen en werken bepaald. Die passen in ieder geval binnen de vier regio's die de provincie onderscheidt en kunnen verschillend van omvang zijn voor de thema's wonen, werken en voorzieningen. Bij het zoeken naar ruimte voor nieuwe verstedelijking is zorgvuldig ruimtegebruik voorwaarde.

De kernen in het landelijk gebied bouwen voor de eigen woningbehoefte volgens het principe van 'migratiesaldo-nul'. Er is ruimte beschikbaar voor specifieke verbeterprojecten van enige omvang. Het gaat om kwalitatieve verbeteringen in bestaand stedelijk gebied zoals het saneren van milieuhinderlijke bedrijvigheid in de kern en het behouden van vrijkomende cultuurhistorisch waardevolle complexen.

Regionale afstemming vindt plaats in de regionale agenda's voor wonen.

In onderhavige situatie is er sprake van verdichting in het bestaand stedelijk gebied. Een stuk restgroen wordt herontwikkeld, zodat het mogelijk is om twee woningen te realiseren. De ontwikkeling van de twee woningen past binnen de afspraken welke op regionaal gemaakt zijn over het thema wonen.

#### <span id="page-17-0"></span>**4.2.3 Provinciaal Milieu- en Waterplan 2016-2021**

In het Provinciale Milieu- en Waterplan (PMWP) is vastwategelegd hoe de provincie Noord-Brabant de komende jaren gaat werken aan een duurzaam schone en veilige fysieke leefomgeving. Doelen van het PMWP betreffen:

- Voldoende water voor mens, plant en dier;
- Schone en gezonde leefomgeving (bodem, water en lucht);
- Bescherming van Brabant tegen overstromingen en externe risico's;

- Verduurzaming van onze grondstoffen-, energie- en voedselvoorziening.
Onderhavige locatie heeft deels de functie 'Water voor het landelijk gebied'. Hieronder vallen de aanduidingen 'Gemengd landelijk gebied' en 'Accentgebied agrarische ontwikkeling' uit de Structuurvisie Ruimtelijke Ordening. Het waterbeheer richt zich op een goede waterhuishouding voor een duurzame en concurrerende landbouw. Randvoorwaarden zijn de verplichtingen uit de Kaderrichtlijn Water en afstemming met de maatregelen voor de Natura 2000-gebieden en de Natte natuurparels.

De rest van het plangebied heeft de functie 'water in bebouwd gebied' De ruimtelijke begrenzing van deze functie komt overeen met de aanduidingen 'stedelijk concentratiegebied/kernen in het landelijk gebied' uit de Structuurvisie ruimtelijke ordening. Het waterbeheer in deze gebieden draagt bij aan een goed functionerend watersysteem.

Het Waterplan heeft geen gevolgen voor onderhavig initiatief.

#### <span id="page-18-0"></span>**4.2.4 Interim omgevingsverordening**

De Interim omgevingsverordening betreft een samenvoeging van verschillende regelingen op provinciaal niveau met betrekking tot de fysieke leefomgeving. Dit betekent dat de regels betrekking hebben op milieu, natuur, ruimtelijke ordening, water, bodem en wegen. De Interim omgevingsverordening is daarbij een eerste stap op weg naar een definitieve omgevingsverordening, die op grond van de Omgevingswet wordt vastgesteld en die verplicht is voor provincies. Naar verwachting treedt de Omgevingswet op 01 januari 2022 in werking. De Interim omgevingsverordening vervangt zes provinciale verordeningen en heeft de status van:

- Milieuverordening gebaseerd op artikel 1.2. Wet milieubeheer
- Verordening wegen gebaseerd op artikel 57 Wegenwet en artikel 2A Wegenverkeerswet
- Verordening Ontgronden gebaseerd op artikel 5, tweede lid, en artikel 7, tweede lid, Ontgrondingenwet
- Verordening natuurbescherming gebaseerd op diverse artikelen uit de Wet natuurbescherming
- Verordening ruimte gebaseerd op artikel 4.1. Wet ruimtelijke ordening
- Verordening water gebaseerd op diverse artikelen in de Waterwet

De Verordening luchtvaart en de vastgestelde Luchtvaartbesluiten bevatten voor een deel ook regels voor de fysieke leefomgeving. Het onderdeel luchtvaart is nog niet in de Interim omgevingsverordening verwerkt. Dit wordt bij de definitieve omgevingsverordening betrokken.

De Interim omgevingsverordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid zoals de omgevingsvisie. Er heeft voor de Interim verordening geen expliciete afweging plaatsgevonden of de inzet van de verordening voor een bepaald onderwerp gecontinueerd moet worden. In beginsel zijn de huidige regels met het huidige beschermingsniveau gehandhaafd. In het algemeen geldt daarbij dat de inzet van de verordening in de provincie Noord-Brabant is beperkt tot die onderdelen van het beleid waarvoor het vanuit provinciale belangen nodig is om regels in te zetten of waarvoor het vanuit de wet verplicht is om regels te stellen in de verordening.

De locatie is deels gelegen binnen de het 'stedelijk gebied' en deels binnen 'landelijk gebied'.

Binnen het stedelijk gebied is het mogelijk om woningen te ontwikkelen. In artikel 3.24 zijn voorwaarden gegeven waaraan een bestemmingsplan dat nieuwbouw van woningen mogelijk maakt. Het artikel luidt als volgt:

*Lid 1. Een bestemmingsplan dat voorziet in de ontwikkeling van een locatie voor wonen, werken of voorzieningen ligt binnen Stedelijk gebied en bevat een onderbouwing dat:*

- *a. de ontwikkeling past binnen de regionale afspraken, bedoeld in afdeling 5.4 Regionaal samenwerken;*
- *b. het een duurzame stedelijke ontwikkeling is.*

*Lid 2. Een duurzame stedelijke ontwikkeling voor wonen, werken of voorzieningen: bevordert een goede omgevingskwaliteit met een veilige en gezonde leefomgeving; bevordert zorgvuldig ruimtegebruik, waaronder de transformatie van verouderde stedelijke gebieden;*

- *a. geeft optimaal invulling aan de mogelijkheden voor productie en gebruik van duurzame energie;*
- *b. houdt rekening met klimaatverandering, waaronder het tegengaan van hittestress en voldoende ruimte voor de opvang van water;*
- *c. geeft optimaal invulling aan de mogelijkheden voor duurzame mobiliteit;*
- *d. draagt bij aan een duurzame, concurrerende economie.*

*Lid 3. Om zorgvuldig ruimtegebruik te bevorderen op een bedrijventerrein, bevat het bestemmingsplan regels over:*

- *a. een bij de aard van het bedrijventerrein en de toe te laten functies passende kavelomvang;*
- *b. het beperken van ontwikkelingen die een effectief gebruik van het bedrijventerrein beperken, waaronder:*
- *c. bedrijfswoningen;*
- *d. bedrijven die doelmatig gevestigd kunnen worden in gemengde gebieden tenzij deze bedrijven concept-versterkend werken en geclusterd worden;*
- *e. voorzieningen die gelet op hun publieksaantrekkende werking thuishoren in centrumgebieden tenzij deze concept-versterkend werken en geclusterd worden.*

Het voorliggend plan betreft de ontwikkeling van twee woningen op een perceel gelegen binnen het stedelijk gebied. Deze ontwikkeling past binnen de afspraken die gemaakt zijn op het regionaal niveau. Daar het een kleinschalig plan betreft (2 woningen) is geen sprake van een stedelijke ontwikkeling. Lid 3 is verder niet van toepassing op het plan.

Desondanks kan gesteld worden dat de woningen duurzaam gebouwd worden. Zo worden de woningen gasloos gebouwd en mogelijk voorzien van zonnepanelen. Verder gaat het om herstructurering binnen de kom van Oploo, de woningen worden gerealiseerd op een stuk privaat restgroen. Bij de woningen wordt voorzien in een hemelwaterberging om hemelwateroverlast te voorkomen en het perceel wordt landschappelijk ingepast, zodat hittestress tot een minimum beperkt wordt. Verder is er binnen de kern Oploo vraag naar de mogelijkheid om in eigen beheer woniningen te ontwikkelingen. Met deze twee kavels wordt in deze vraag voorzien. Door de mogelijkheid voor nieuwbouw te bieden wordt de leefbaarheid in de kern Oploo gewaarborgd. Er blijft draagkracht voor de aanwezige voorzieningen. Met de ontwikkeling wordt geen bedrijvigheid mogelijk gemaakt.

Het plangebied deel van het plangebied is gelegen binnen het landelijk gebied. De grens tussen het landelijke en stedelijk gebied verloopt ter hoogte van het plangebied grillig. De hoofdgebouwen liggen vrijwel geheel binnen het stedelijke gebied. Maar door het grillige verloop is het noodzakelijk dat deze kleine overschreiding plaatsvindt. Voor het overige zijn het enkel de bijgebouwen en het gebruik als tuin die buiten het stedelijke gebied komen te liggen. Hiermee past de overschrijding van ondergesichkte aard en past de ontwikkeling binnen de interimomgevingsverordening.

# **Concluderend**

Gelet op de ligging binnen de Structuurvisie en de Verordening ruimte Noord-Brabant, is de beoogde ontwikkeling mogelijk en passend binnen het beleid. Het perceel wordt landschappelijk ingepast en er wordt gekeken naar een duurzame invulling van de woningen.

# <span id="page-20-0"></span>**4.3 Regionaal beleid**

### <span id="page-20-1"></span>**4.3.1 Waterbeheerplan 2016-2021 Waterschap Aa en Maas**

Het waterbeheerplan 2016-2021 van het waterschap Aa en Maas maakt inzichtelijk wat het waterschap de komende jaren gaat doen. Het doel is om het watersysteem en de afvalwaterketen op orde te houden. Binnen het beheergebied is het waterschap verantwoordelijk voor het waterbeheer, het waterkeringenbeheer en het transporteren en zuiveren van afvalwater. De beleidsuitgangspunten en principes die zij daarbij hanteren staan in het plan. De volgende maatschappelijke doelstellingen voor water zijn geformuleerd:

- veilig en bewoonbaar beheergebied;
- voldoende water;
- schoon water;
- natuurlijk en recreatief water.

<span id="page-20-2"></span>In hoofdstuk 5 wordt nader op het aspect water ingegaan.

# **4.4 Gemeentelijk beleid**

#### <span id="page-20-3"></span>**4.4.1 Structuurvisie Kernen**

Op 9 februari 2017 is de Structuurvisie Kernen Sint Anthonis vastgesteld. Deze structuurvisie bevat een toekomstbeeld van de gewenste ruimtelijke ontwikkeling van de kernen van de gemeente Sint Anthonis tot 2030. De visie is nader uitgewerkt in een te voeren ruimtelijk beleid voor de vier belangrijkste thema's:

- Woningbouw: prettige woongemeente met een divers woningaanbod
- Leefbaarheid en voorzieningen: samen met de dorpen.
- Economie: ruimte voor ontwikkeling.
- Cultuurhistorie: behoud van waardevolle gebouwen.

*Figuur 8 Kaart Sint Anthonis – Structuurvisie Kernen*

Overal in Nederland is te zien dat kleinere kernen op het platteland het moeilijk hebben bij het vasthouden van inwoners. De gemiddelde leeftijd gaat omhoog en nieuwe bewoners 'van buiten' worden niet als vanzelf aangetrokken. In gemeente Sint Anthonis lijkt deze trend gezien de hechte gemeenschappen nog mee te vallen. Uit de regionale woningmarktstrategie blijkt dat veel van de inwoners bij een verhuizing in de eigen kern willen blijven wonen. Deze mensen wil de gemeente zo goed mogelijk faciliteren. Dat betekent dat er idealiter verschillende typen woningen beschikbaar zijn die passen bij de verschillende fasen die ieder huishouden doormaakt. Om dit zo goed mogelijk te faciliteren is in principe in alle kernen woningbouw mogelijk ('organische groei'). Het aantal nieuwe woningen wordt daarbij afgestemd op de omvang van de kern (het huidig aantal inwoners). De voorziene stabilisatie / lichte groei van het aantal inwoners (bevolkingsprognose) wordt hiermee – voor zover beïnvloedbaar – over de gemeente verspreid. Dit draagt bij aan de sociale cohesie vanwege een gezonde mix van jong en oud. De gemeente moeten hierbij ook niet vergeten dat er voortdurend woningen uit de bestaande voorraad op de markt komen, die voor een groot deel in de woningbehoefte voorzien.

In de kern Oploo is behoefte aan de mogelijkheid om vrijstaande woningen te bouwen. De bouw van de woningen zorgt voor doorstroming in de woningmarkt.

#### <span id="page-21-0"></span>**4.4.2 Aanvulling Structuurvisie Kernen en Buitengebied, Uitwerking Fonds Ruimtelijke Kwaliteit**

De gemeente Sint Anthonis vraagt voor iedere ruimtelijke ontwikkeling een bijdrage in ruimtelijke kwaliteit. Dit omdat iedere ontwikkeling gebruik maakt van de omgeving, is het vragen van een bijdrage daarvoor een logische stap. De gemeente investeren –los daarvan- continu in de kwaliteit en leefbaarheid. Voorbeelden zijn onderhoud en inrichting van de openbare ruimte, maar ook het in ontwikkeling zijnde leefbaarheidsfonds. Daarnaast is het zo dat door iedere ontwikkeling, de huidige situatie enigszins aangetast wordt. Bijvoorbeeld als een verdichting plaatsvindt in een lint, of nieuwbouw op een open plek in de kern. Om per saldo de kwaliteit van de

woon- en leefomgeving van Sint Anthonis te behouden is het nodig dat gekoppeld aan die ontwikkeling, geïnvesteerd wordt in de kwaliteit. Dat kan in de directe omgeving van de ontwikkelingslocatie, maar ook elders in de gemeente waar investering meer prioriteit heeft en er zo per saldo meer wordt bijgedragen aan het behoud en versterking van het dorpse karakter en woon- en leefklimaat.

Met het plan wordt geinvesteerd in het aanplanten van een struik- en kruidenlaag. Voor de planlijst wordt verwezen naar bijlage 1.

Deze investering vertegenwoordig een waarde van 2.404,19. De investering van de waarde vermeerdering is gesteld op € 54.436,0. Dit geeft een bedrag € 52.031,81 dat in het kwaliteitsfonds gestort moet worden.

Voor de berekening van de investeringverplichting en investering wordt verwezen naar bijlage 2.

#### <span id="page-22-0"></span>**4.4.3 Vigerend bestemmingsplan**

Het voorliggende plan is een herziening de bestemmingsplannen "Kleine Kernen". , Kleine Kernen, 1e herziening' en ' Herziening kernen Sint Anthonis'. In deze plannen is het perceel bestemd als 'Groen' met de dubbelbestemmingen 'Waarde – Archeologie 1', 'Waarde – Archeologie 2' en 'Waterstaat – Beschermingszone watergang'. Verder zijn voor een deel van het plangebied de gebiedsaanduiding 'milieuzone – agrarisch gebied' en de gebiedsaanduiding 'a-23' opgenomen. Binnen het bestemmingsplan zijn geen bevoegdheden opgenomen om de gewenste omzetting naar de bestemming "Wonen" voor de realisatie van de twee woningen mogelijk te maken.

De gemeente heeft aangegeven in principe bereid te zijn om mee te werken aan het wijzigen van het bestemmingsplan om de realisatie van de twee woningen mogelijk te maken. Dit door middel van een herziening van het bestemmingsplan.

#### **Concluderend**

De ontwikkeling is passend binnen de hoofdlijnen van het (toekomstig) beleid als verwoord in de structuurvisie van de gemeente en de uitgangspunten van de gemeente voor het gebied. Dit blijkt ook uit de bereidheid medewerking te verlenen aan de realisatie van de twee woningen binnen het plangebied. De ontwikkeling kan mogelijk worden gemaakt door middel van een herziening van het bestemmingsplan.

# <span id="page-23-0"></span>**5 UITVOERINGSASPECTEN**

# <span id="page-23-1"></span>**5.1 Milieuaspecten**

#### <span id="page-23-2"></span>**5.1.1 Bodem**

In het kader van de Wro dient aangegeven te worden of de bodemkwaliteit geschikt is voor de nieuwe functie, of er in het verleden bronnen aanwezig zijn geweest welke een bodemverontreiniging kunnen hebben veroorzaakt en hoe eventuele toekomstige bodemverontreiniging kan worden voorkomen.

De bestemming van de locatie zal deels wijzigen van een groenbestemming naar een woonbestemming. De mate waarin beoordeling van de bodemkwaliteit aan de orde is, is met name afhankelijk van aard en omvang van de functiewijzing. Beoordeling van het aspect bodemkwaliteit kan achterwege blijven in een aantal situaties. Bij het wijzigen van de bestemming van een perceel, waarbij de nieuwe gebruiksvormen een voor de beoordeling van het aspect bodemkwaliteit een ander gebruik kennen, is beoordeling van het aspect bodemkwaliteit aan de orde. Dit is in onderhavige situatie het geval.

Om deze reden is door Bodeminzicht een bodemonderzoek uitgevoerd (projectnummer B2632, d.d. 16 maart 2021, zie ook bijlage 3). De conclusie van die bodemonderzoek is als volgt:

*Op basis van het vooronderzoek wordt de locatie als onverdachte niet-lijnvormige locatie beschouwd (ONV-NL, tabel 3.1)*

*Op basis van het vooronderzoek is de locatie onverdacht voor aanwezigheid van asbest in de bodem.*

*De aangetroffen baksteen in de bovengrond kan gerelateerd worden aan de voormalige bebouwing, welke in 1959 gesloopt is. De aangetroffen sporen sintels in de bovengrond van meetpunt 2 worden ook als bodemvreemd beschouwd. Een verklaring voor de herkomst van de sintels is op basis van het onderzoek niet voorhanden.*

*Inspectie van het maaiveld en het beoordelen van opgeboorde grond vormden geen aanleiding voor het verrichten van asbestanalyses.*

#### *Resultaten*

*In het mengmonster van de baksteenhoudende bovengrond (BG1) zijn gehaltes aan zink, cadmium, kwik, lood en PAK gemeten boven de achtergrondwaarden. De licht verhoogde gehaltes zijn gerelateerd aan de aangetroffen bijmenging. De gehaltes vormen geen aanleiding voor aanvullend onderzoek.*

*In het mengmonster van de sintelhoudende bovengrond ter plaatse van meetpunt 2 (BG2) zijn gehaltes aan kobalt, koper,zink, cadmium, kwik, lood, PAK en PCB gemeten boven de achtergrondwaarden. De verhoogde gehaltes zijn gerelateerd aan de aangetroffen bijmenging. De gehaltes vormen geen aanleiding voor aanvullend onderzoek.*

*In het mengmonster OG1 van de visueel schone ondergrond zijn geen gehaltes aan onderzochte stoffen gemeten boven de achtergrondwaarden.*

*In het grondwater ter plaatse van peilbuis 5 is een gehalte aan barium gedetecteerd boven de streefwaarde. De verhoging aan barium is toe te schrijven aan een natuurlijk verhoogde achtergrondwaarde. De overschrijding vormt geen aanleiding voor nader* 

#### *onderzoek.*

#### *Conclusie en advies*

*De resultaten van het onderzoek stemmen niet geheel overeen met de hypothese. De resultaten vormen echter geen aanleiding tot aanpassing van de onderzoeksstrategie. Ter plaatse van de onderzoekslocatie zijn geen verontreinigingen aangetoond die aanleiding vormen voor het uitvoeren van nader of aanvullend bodemonderzoek. De bodemkwaliteit ter plaatse van de onderzoekslocatie vormt, ons inziens, geen belemmering voor de beoogde bestemmingswijziging en nieuwbouw van twee woningen.*

*De eventueel bij werkzaamheden vrijkomende grond is op of buiten het onderzoeksterrein herbruikbaar. Indien vrijkomende grond van de locatie afgevoerd dient te worden, dient men rekening te houden met de regels van het vigerende Besluit Bodemkwaliteit*.

Concluderend kan gesteld worden dat er geen belemmering is voor het plan.

#### <span id="page-24-0"></span>**5.1.2 Bedrijven en Milieuzonering**

Een goede ruimtelijke ordening beoogt het voorkomen van voorzienbare hinder en gevaar door milieubelastende activiteiten van bestaande en toekomstige bedrijvigheid om zodoende kwaliteit van het leefmilieu te handhaven en te bevorderen. Op grond van de Wet milieubeheer zijn bedrijven en instellingen verplicht te voldoen aan de eisen uit het Activiteitenbesluit, dan wel een omgevingsvergunning te hebben voor de exploitatie van het bedrijf, waarbij rekening gehouden dient te worden met de omliggende woonbebouwing. Doormiddel van de milieuwet- en regelgeving wordt (milieu)hinder in woongebieden zoveel mogelijk voorkomen. Andersom mogen nieuwe gevoelige objecten bestaande bedrijven niet belemmeren in hun mogelijkheden om hun bedrijf te voeren.

Om te komen tot een verantwoorde, ruimtelijk relevante toetsing in milieuhygiënisch opzicht van bedrijfsvestigingen, wordt gebruik gemaakt van de zogenaamde milieuzonering. Hieronder wordt verstaan het aanbrengen van een voldoende ruimtelijke scheiding tussen enerzijds milieubelastende bedrijven of inrichtingen, anderzijds milieugevoelige functies als (bedrijfs)woningen, zorginstellingen, onderwijsinstellingen, kinderopvang e.d. Daarnaast is de milieuwetgeving van toepassing.

In de VNG-brochure 'Bedrijven en milieuzonering' (2009), die voor het eerst in 1986 verscheen en daarna een aantal malen is geactualiseerd, is een omvangrijke lijst van bedrijven opgenomen, waarin per bedrijf voor een aantal aspecten de mate van ruimtelijk relevante hinderlijkheid is weergegeven. Per bedrijfstype zijn voor elk van de aspecten geur, stof, geluid en gevaar minimale afstanden aangegeven die in de meeste gevallen kunnen worden aangehouden tussen een bedrijf en gevoelige objecte (onder andere woningen) om hinder en schade aan mensen binnen aanvaardbare normen te houden. Deze richtafstanden zijn afgestemd op de omgevingskwaliteit zoals die wordt nagestreefd in een rustige woonwijk of een vergelijkbaar omgevingstype. Indien de aard van de omgeving dit rechtvaardigt, kunnen gemotiveerd kleinere richtafstanden worden aangehouden bij het omgevingstype gemengd gebied, dat gezien de aanwezige functiemenging of ligging nabij drukke wegen al een hogere milieubelasting kent. In een gemengd gebied kunnen de richtafstanden met één afstandstap worden verlaagd zonder dat dit ten koste gaat van het woon- en leefklimaat of zonder dat omliggende bedrijven in hun bedrijfsvoering bemellerd worden.

Onderhavige ontwikkeling heeft betrekking de realisatie van twee woningen. In de omgeving van het plangebied is sprake van functiemenging. Er zijn in de omgeving verschillende bedrijven, maatschappelijke functies, een een drukke weg gelegen. Gezien deze kernmerken is sprake van een gemend gebied. Dit maakt dat de richtafstanden met één stap verlaagd mogen worden.

In navolgende tabel zijn de richtafstanden op basis van 'Bedrijven en Milieuzonering' (2009) weergegeven voor onderhavig en omliggende bedrijven.

| Bedrijf               | Richtafstand VNG |      |        | Grootse<br>Afstand | ge      | Afstand tot |            |
|-----------------------|------------------|------|--------|--------------------|---------|-------------|------------|
|                       | geur             | stof | geluid | gevaar             | afstand | mend gebied | plangebied |
| Autospuiterij         | 50               | 30   | 30     | 30                 | 50      | 30          | 30         |
| Melkveehouderij<br>en | 100              | 30   | 30     | 0                  | 100     | 50          | 60         |
| paardenhouderij       |                  |      |        |                    |         |             |            |
| Constructiebedrijf    | 30               | 30   | 100    | 30                 | 100     | 50          | 55         |
| Transportbedrijf      | 10               | 0    | 50     | 10                 | 50      | 30          | 115        |
| Detailhandel          | 10               | 10   | 10     | 10                 | 10      | 0           | 100        |
| Basisschool           | 0                | 0    | 30     | 0                  | 30      | 10          | 80         |
| Kantoor               | 0                | 0    | 10     | 0                  | 10      | 0           | 60         |
| Bedrijf categorie 2   | 30               | 30   | 30     | 30                 | 30      | 10          | 105        |

Uitgaande bovenstaande tabel en van een gemengd gebied zijn wordt voor alle bedrijven in de omgeving voldaan aan de richtafstanden. Er is bewust gekozen om een deel van plangebied te bestemmen tot groen. Daarnaast wordt een klein deel van het plangebied, dat een bedrijfsbestemming heeft, bestemd al 'Agrarisch'. Hiermee wordt voldaan aan de richtafstanden.

Concluderend geldt dat richtafstanden uit Bedrijven en Milieuzonering geen belemmering zijn voor de voortgang van het plan.

### <span id="page-25-0"></span>**5.1.3 Lucht**

De belangrijkste regels over de luchtkwaliteit staan in hoofdstuk 5 (titel 5.2) van de Wet milieubeheer (Wm). De kern van titel 5.2 Wm bestaat uit luchtkwaliteitsnormen, gebaseerd op de Europese richtlijnen. Verder bevat titel 5.2 van de Wm basisverplichtingen door Europese richtlijnen, namelijk: het beoordelen van luchtkwaliteit, rapportage en maatregelen. Artikel 5.16 lid 1 van de Wm geeft aan wanneer een (luchtvervuilend) project toelaatbaar is. Het bevoegde bestuursorgaan moet dan aannemelijk maken, dat het project aan één of een combinatie van de volgende voorwaarden voldoet:

- a. er is geen sprake van een feitelijke of dreigende overschrijding van een grenswaarde;
- b. een plan leidt al dan niet per saldo niet tot een verslechtering van de luchtkwaliteit;
- c. een plan draagt 'niet in betekende mate' (NIBM) bij aan de luchtverontreiniging;
- d. een plan past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

### *Het Besluit NIBM*

Deze AMvB legt vast, wanneer een plan niet in betekende mate (NIBM) bijdraagt aan de concentratie van een bepaalde stof. Een plan is NIBM, als aannemelijk is dat het project een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2).

Als de 3% grens voor PM10 of NO2 niet wordt overschreden, dan hoeft geen verdere

toetsing aan grenswaarden plaats te vinden. Voor woningen gelden de volgende getalsmatige grenzen:

|                     | Minimaal 1<br>ontsluitingsweg | Minimaal 2<br>ontsluitingswegen |
|---------------------|-------------------------------|---------------------------------|
|                     | 3%-norm                       | 3%-norm                         |
| Woningen (maximaal) | 1.500                         | 3.000                           |

Blijkens de 'Regeling niet in betekende mate' is er geen onderzoek nodig voor woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat. Daarmee zijn de twee woningen aan te merken als NIBM.

### **Goed woon en leefklimaat**

Het RIVM maakt jaarlijks kaarten met grootschalige concentraties (in vaktermen GCN) en deposities (GDN) in Nederland in het kader van natuur- en milieubeleid. De kaarten zijn gebaseerd op een combinatie van modelberekeningen en metingen en zijn bedoeld voor het geven van een grootschalig beeld van de luchtkwaliteit en depositie in Nederland zowel voor jaren in het verleden als in de toekomst.

- Ter hoogte van het plangebied gelden voor het jaar 2020 de volgende waarden:
- Fijn stof 17,89 µg/m3 (grenswaarde 40 µg/m3 jaargemiddelde)
- Stikstof 13,91 µg/m3 (grenswaarde 40 µg/m3 jaargemiddelde)

Volgens de kaarten van het RIVM is de luchtkwaliteit ter plaatse voldoende en is er sprake van een goed woon- en leefklimaat.

Concluderend kan gesteld worden dat het aspect lucht geen belemmering vormt voor onderhavige ontwikkeling.

#### <span id="page-26-0"></span>**5.1.4 Geur**

De Wet geurhinder en veehouderij (Wgv) en het Activiteiten besluit milieubeheer vormen het toetsingskader bij vergunningverlening voor geur veroorzaakt door dierenverblijven van veehouderijen. Indirect hebben de Wgv en het Activiteitenbesluit ook consequenties voor de ruimtelijke ordening, dit wordt wel de omgekeerde werking genoemd. Van belang is dat door ontwikkelingen in het voorliggende plan geen belemmeringen ontstaan voor de omliggende (agrarische) bedrijven en de bedrijfsontwikkeling van deze bedrijven.

De locatie is op dit moment nog niet geurgevoelig. Er komen twee nieuwe geurgevoelige objecten. Deze moeten, om de omliggende veehouderijen niet te belemmeren, op voldoende afstand van deze veehourijen komen te liggen. In de omgeving van de locatie komt 1 veehouderij voor, gelegen aan de Gemertseweg 3 te Oploo. Op deze veehouderij worden paarden en melkvee gehouden. Gezien de omvang van deze veehouderij geldt een afstand van 50 meter toe omliggende geurgevoelige objecten. De afstand tot het plangebied is 60 meter. Hiermee wordt voldaan aan de richtafstand is er geen belemming voor deze veehouderij. Ook zijn er geurgevoelige objecten in de omgeving die eerder belemmerend zijn voor deze veehouderij. De overige veehouderijen liggen op een grotere afstand en/of worden belemmerd door geurgevoelige objecten welke dichterbij de veehouderij gelegen zijn.

In verband met de beoordeling van het woon- en leefklimaat dient gekeken te worden naar de voor- en achtergrondbelasting. Bij de actualisatie van de geurgebiedsvisie van de gemeente Sint Anthonis in 2016, is in de bijlagen een kaart opgenomen; "Vergelijking indicatieve voorgrondbelasting met voorstel voorgrondnormen en vergelijking indicatieve achtergrondbelasting met voorstel streef- en toetswaarden". Deze kaart is in juli 2018 herberekend. Hierin is de aanpassing van de geurreductie van de luchtwassers meegenomen. Onderstaand de uitsnede van de geurkaart, rekening houdend met de recent gewijzigde geuremissiefactoren voor gecombineerde luchtwassers.

*Figuur 9 Uitsnede gecumuleerde geurbelasting – peildatum juni 2018*

Voor de planlocatie is niet in detail berekend of aan de streefwaarde wordt voldaan. In ieder geval is de achtergrondbelasting ter plaatse 0-5 oue/m3 en kan worden uitgesloten dat sprake is van een geurbelasting hoger dan de grenswaarde van 20,0 OUE/m3 . Op grond van de Beleidsregel ruimtelijke ontwikkelingen en geurhinder gemeente Sint Anthonis 2016 is de achtergrondbelasting 'goed'. Als de achtergrondbelasting geclassificeerd kan worden als 'goed', dan zijn er vanuit het deelaspect 'cumulatieve geurhinder uit stallen van veehouderijen' geen belemmeringen om mee te werken aan een ruimtelijk initiatief.

Voor de voorgrondbelasting voor veehouderijen met een geuremissiefactor geldt dat de voorgrondbelasting maximaal de 5,0 OUE/m3 bedraagt. Gezien de afstand tot omliggende veehouderijen (ten minste 500 meter) is het niet aannemelijk dat de geurbelasting van een individueel bedrijf de norm van 5,0 OUE/M3 overschrijdt, zeker nu de achtergrondbelasting tussen de 0 en 5,0 OUE/m3 ligt. Ter plaatse van de nieuwe woningen is sprake van een acceptabel woon- en leefklimaat. Bovendien tussen de woningen en de veehouderij geurgevoelige objecten die eerder een belemmering vormen voor de in de omgeving aanwezige veehouderijen.

Ten aanzien van de vaste afstand tot de in de omgeving aanwezige veehouderij geldt dat de locatie is gelegen binnen de bebouwde kom. De gemeente Sint Anthonis heeft een geurverordening opgesteld. In deze geurverordening heeft zij de voor het de verschillende deelgebieden verschillende vaste afstanden vastgesteld. De locatie is gelegen in deelgebied C. Voor deelgebied C geldt voor dat een veehouderij waar dieren gehouden worden zonder geuremissiefactor een afstand van 50 meter. De afstand van het plangebied tot de dichtstbijzijnde veehouderij waar dieren zonder geuremissiefactor worden gehouden (paarden en melkvee) bedraagt ten minste 60 meter. Hiermee wordt voldaan aan de vaste afstand.

Het aspect geur vormt geen belemmering voor het plan.

#### <span id="page-28-0"></span>**5.1.5 Geluid**

In het kader van geluid is de Wet geluidhinder (Wgh) van toepassing. Doel van deze wet is het terugdringen van hinder als gevolg van geluid en het voorkomen van een toename van geluidhinder in de toekomst. Op basis van de Wet geluidhinder (Wgh) zijn er drie geluidsbronnen waarmee bij de vaststelling van bestemmingsplannen rekening gehouden dient te worden: wegverkeers-, railverkeers- en industrielawaai. In de omgevings is geen sprake van railverkeer. Op de andere twee geluidsbronnen wordt navolgend ingegaan.

#### Wegverkeer

Met de splitsing wordt twee nieuwe woningen gecreëerd. Hiervoor is van belang het aspect wegverkeerslawaai. Voor de twee woning is door G&O Consult een berekening uitgevoerd naar het wegverkeerslawaai. Hierbij is als uitgangspunt gehanteerd dat de locatie is gelegen in de bebouwde kom en daarmee stedelijk gebied. Voor de uitkomst van de berekening wordt verwezen naar de bijlage.

Uit de berekening naar het wegverkeerslawaai (zie bijlage 4) blijkt dat de gevelbelasting maximaal 59,4 dB. Van uit het Bouwbesluit geldt dat de binnenwaarde voor geluid van wegverkeerslwaai te hoogste 33 dB mag bedragen. Om de minimale binnenwaarde van het bouwbesluit te halen zal de gevelwering van de woning, voor het aspect geluid, ten minste 26,4 dB moeten bedragen. Deze gevelwerking is, door de woning goed te ontwerpen te werken met geluidsisolatie goed te halen. Er is geen belemmering voor de voorgang van het plan.

#### Industrielawaai

Betreffende het aspect industrielawaai kan voor de twee woningen het volgende woren gesteld.

Zoals ook al blijkt uit de toesting aan bedrijven en milieuzonering in paragraaf 5.1.2 wordt voor alle bedrijven in de omgeving voldaan aan de richtafstand. Nu voldaan wordt aan de richtafstanden is ter plaatse van het aannemelijk dat er ter plaatse van de woningen sprake is van een acceptabel woon- en leefklimaat. Daarnaast worden de omliggende bedrijven niet belemmerd in hun bedrijfsvoering.

Het aspect geluid zal geen belemmering zijn voor de planvorming, akoestisch onderzoek is niet noodzakelijk.

#### <span id="page-29-0"></span>**5.1.6 Externe veiligheid**

Vanuit een goede ruimtelijke ordening is het van belang te kijken naar gevaarleverende functies in of in de nabijheid van het plangebied. Daartoe moeten de risico's voor de bevolking, die verbonden zijn aan gevaar veroorzakende activiteiten in beeld worden gebracht.

### **Toetsingskader**

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico:

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van eenongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

#### Verantwoordingsplicht groepsrisico

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                               | Wanneer groepsrisicoverantwoording?                                                              |
|------------------------------------|--------------------------------------------------------------------------------------------------|
| Inrichtingen (Bevi)                | Altijd wanneer binnen invloedsgebied ruimtelijk besluit<br>wordt genomen.                        |
| Buisleidingen (Bevb)               | Altijd wanneer binnen invloedsgebied een ruimtelijk besluit<br>wordt genomen4.                   |
| Spoor- rijks- en waterwegen (Bevt) | Wanneer sprake is van toename van het groepsrisico of<br>overschrijding van de oriëntatiewaarde. |

#### Wanneer verantwoorden?

Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat benodigde veiligheidsverhogende maatregelen genomen zijn.

#### Beleidsvisie externe veiligheid gemeenten Land van Cuijk

De gemeente Sint Anthonis heeft samen met de gemeenten in het Land van Cuijk een regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de gemeenten Boxmeer, Cuijk, Grave, Mill en Sint Hubert en Sint Anthonis. De gemeenten hebben gekozen voor een gezamenlijke aanpak bij het opstellen van deze beleidsvisie omdat externe veiligheid veelal grensoverschrijdend is. Wanneer geen goede ruimtelijke scheiding van risico's en risico-ontvangers wordt bereikt kunnen nieuwe knelpunten ontstaan. De gemeenten zetten daarom in op het maken van keuzes ten aanzien van ruimtelijke kwaliteit en streven naar een logische en verantwoorde scheiding tussen de risicovolle activiteiten en kwetsbare groepen.

Bij de verantwoording van het groepsrisico wordt een brede afweging van belangen van diverse beleidsvelden verwacht. Het integrale karakter van deze groepsrisicoverantwoording maakt dat nadrukkelijk afstemming moet plaatsvinden tussen de beleidsvelden ruimtelijke ordening, milieubeheer en de rampenbestrijding. In de visie van de gemeenten in het Land van Cuijk moeten groepsrisicovraagstukken daarom integraal, dat wil zeggen in onderlinge afstemming tussen alle betrokken beleidsvelden, worden beoordeeld.

Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen.

#### Overige wet- en regelgeving

Tot slot moet in het kader van een 'goede ruimtelijke ordening' (art. 3.1 Wro) ook getoetst worden aan eventueel van toepassing zijnde veiligheidsafstanden uit bijvoorbeeld het Activiteitenbesluit, effectafstanden uit de 'Circulaire effectafstanden LPGtankstations', enz..

#### **Inventarisatie**

Met behulp van de nationale risicokaart 2 is gekeken, welke risicobronnen in de nabijheid van het plangebied zijn gelegen. Een uitsnede van de risicokaart met het plangebied vindt u hieronder. Het plangebied is zwart omcirkeld.

*Figuur 10 Uitsnede risicokaart met plangebied (zwart omcirkeld).*

Uit de risicokaart blijkt, dat in de omgeving van het plangebied geen vaarwegen, spoorlijnen, buisleidingen of inrichtingen zijn gelegen, waarvan een risicocontour over het plangebied is gelegen. Toetsing aan wet- en regelgeving op het gebied van de externe veilig is derhalve hiervoor niet noodzakelijk. Het plangebied is niet gelegen binnen het invloedsgebied van de provinciale weg N272 (Boxmeerseweg). Deze heeft een plaatsgebonden risico op het midden van de weg. De effectgrens van de gevaarlijke stoffen die over de N272 worden vervoerd is 335 meter. De inventarisatie zone is 200 meter. Het plangebied ligt op een grotere afstand van deze weg, te weten meer dan 600 meter.

In de omgeving van het plangenbied zijn geen inrichtingen gelegen waarvan de risicocontour over het plangebied valt.

Uit het voorgaande blijkt dat er geen belemmeringen zijn vanuit het aspect externe veiligheid voor de realisatie van de twee woningen op het perceel.

#### <span id="page-31-0"></span>**5.1.7 Sociale veiligheid**

Onderhavig plan heeft een positieve invloed op de sociale veiligheid binnen de omgeving. Een onoverzichtelijk stuk groen wordt hertonwikkeld tot twee woningen.

#### <span id="page-31-1"></span>**5.1.8 Water**

De gemeente Sint Anthonis en haar waterpartners (waterschap Aa en Maas, provincie Noord-Brabant en waterleidingmaatschappij Brabant Water) hebben (gelijktijdig met de gemeenten Cuijk, Grave, Mill & Sint Hubert en Boxmeer) een integraal waterplan opgesteld. De aanleiding hiervoor was de omslag in het denken en beleid rond water gedurende de afgelopen jaren: "In plaats van voort te borduren op het vertrouwde denken in waterbeheersing door technische ingrepen, is de nadruk komen te liggen op het aansluiten op de natuurlijke potenties van het landschap en het watersysteem (duurzaamheidprincipe)."

Het waterplan heeft daarom de status van kaderstellend beleidsplan. Het plan is hierdoor een "parapluplan" voor andere gemeentelijke plannen waarin water een rol speelt. Het plan kent echter geen directe planologische doorwerking. De waterdoelen en streefbeelden dienen wel door te werken in ruimtelijke afwegingen.

De locatie is gelegen in het streefbeeld landelijk. Het streefbeeld voor dit gebied is als volgt geformuleerd:

"Peilbeheer en inrichting van het watersysteem is afgestemd op agrarisch gebruik met een aanvaardbare wateroverlast. De waterhuishoudkundige functie is agrarisch peilbeheer (GGORlandbouw). Het water is aantrekkelijk, helder en schoon. Langs een aantal waterlopen zijn extensieve vormen van recreatie mogelijk.

Daarnaast is de (landelijke) waterberging opgave gerealiseerd en voldoen de gronden oppervlaktewaterkwaliteit aan de normen en doelstellingen uit de Europese Kaderrichtlijn Water."

Met de ontwikkeling wordt aansluiting gezocht bij het waterplan van de regio. Daarnaast zal rekening gehouden worden met het beleid van het waterschap Aa en Maas. Bij nieuwe plannen dient onderzocht te worden hoe omgegaan wordt met het schone regenwater. Hierbij worden de afwegingsstappen 'hergebruik - infiltratie - buffering afvoer' (afgeleid van de trits 'vasthouden - bergen - afvoeren') doorlopen. Hergebruik van regenwater wordt vooral overwogen bij grootschalige voorzieningen als scholen en kantoorgebouwen. Voor particuliere woningen wordt dit, ook gezien de landelijke ervaringen met grijswatersystemen, niet gestimuleerd. Binnen grondwaterbeschermingsgebieden kunnen door de grondwaterbeheerder aanvullende kwalitatieve eisen gesteld worden in de Provinciale Milieu Verordening. Het plangebied is niet gelegen binnen een grondwaterbeschermingsgebied.

De waterbeheerder voor de planlocatie is het waterschap Aa en Maas. Het beleid van dit waterschap is erop gericht dat nieuwe ruimtelijke en/of stedelijke ontwikkelingen geen negatieve invloed hebben op de bestaande watersystemen. Hemelwater afkomstig van nieuwe erfverharding en te bouwen bouwwerken dient te worden afgekoppeld op een infiltratievoorziening.

Met dit plan is er een beperkte toename in verharding. Per perceel zal maximaal 350 m2 nieuwe verharding worden opgericht, in totaal voor de 2 woningen 700 m2 . Hiermee is niet gezegd dat de totale oppervlakte ook opgericht wordt. Er wordt een voorziening ter opvang van het hemelwater gerealiseerd. Dit in de vorm van een een voorziening met een inhoud van 42 m3 (700 m2 * 0,06) voor de twee woningen. Hiervoor wordt gebruik gemaakt van infiltratiekratten.

Bij de bouw mogen geen uitlogende materialen worden toegepast. Dit maakt dat er geen vervuiling van het grondwater plaats zal vinden, en alleen schoon hemelwater zal worden geïnfiltreerd.

In het plangebied ligt een A-watergang. Rondom een dergelijke watergang geldt een beschermingszone van 5m aan weerszijde gemeten vanaf de insteek. Deze beschermingszone dient vrijgehouden te worden van obstakels om beheer en onderhoud mogelijk te maken. In de regels is vastgelegd dat binnen dat binnen de beschermingszone geen ontwikkeling plaats mogen vinden.

Waterhuishoudkundig leidt het plan niet tot negatieve effecten.

#### <span id="page-33-0"></span>**5.1.9 Natuur**

In Nederland zijn flora en fauna beschermd via gebiedsbescherming en via soortenbescherming. De eerste is in het bijzonder verankerd in de Natuurbeschermingswet (via de Vogel- en Habitatrichtlijn) en beschermde (staats)natuurmonumenten. Soortenbescherming komt vooral tot uitdrukking in de Wet natuurbescherming.

Het Natuurnetwerk Nederland (NNN) (voorheen: ecologische hoofdstructuur (EHS)) is een samenhangend netwerk van natuurgebieden en landbouwgebieden met natuurwaarden van (inter) nationaal belang.

De Wet natuurbescherming regelt de bescherming en instandhouding van plantenen diersoorten die in het wild voorkomen. Daarnaast dienen alle in het wild levende planten en dieren in principe met rust te worden gelaten. Eventuele schade aan in het wild levende planten en dieren dient beperkt te worden middels het nemen van mitigerende maatregelen. Als mitigatie niet voldoende is om schade te voorkomen is het verplicht de resterende schade te compenseren.

#### *Planlocatie*

In navolgende figuur is een uitsnede weergegeven van de themakaart natuur en landschap uit de Verordening ruimte van de provincie Noord-Brabant. Het plangebied ligt niet in de directe nabijheid van het NNN. De ontwikkeling heeft daarvoor dan ook geen gevolgen.

De aanwezigheid van beschermde planten en dieren is sterk gerelateerd aan de aanwezigheid van bepaalde kleine landschapselementen (bosjes, wielen/poelen, heggen/hagen e.d.). Gezien het intensieve gebruik is het niet aannemelijk dat beschermde soorten zich permanent op de locatie hebben gevestigd. Wel in het groen rondom de locatie dat behouden zal blijven. Er vindt verder geen sloop van bebouwing plaats.

*Figuur 11 uitsnede kaart natuur en stiltegebieden Interim omgevingsverordening*

Gesteld kan worden dat de beoogde herbestemming van de locatie geen onevenredige nadelige gevolgen zal hebben voor natuurwaarden.

#### *Gebiedsbescherming*

In Nederland is gebiedsbescherming geregeld middels de Wet natuurbescherming, waarin alle gebiedsbeschermde internationale afspraken en richtlijnen zijn geïmplementeerd. Met betrekking tot gebiedsbescherming is de situering ten opzichte van Natura 2000-gebieden van belang.

Bij negatieve effecten kan onder andere gedacht worden aan: optische verstoring door het toevoegen van bebouwing, verlies van oppervlakte, verdroging of vernatting, vermesting en verzuring, verstoring door licht, geluid, trilling, ed.

Met dit plan worden twee nieuwe woningen gebouwd. De rijksoverheid heeft de 'Handreiking woning en AERIUS' opgesteld. Deze handreiking is bedoeld voor initiatiefnemers, gemeenten en provincies en initiatiefnemers met indicaties en aandachtspunten voor AERIUS-berekeningen om de mogelijke stikstofdepositie van woningbouw in kaart te brengen. In deze handreiking zijn voor de woningbouw de volgende uitgangspunten gehanteerd:

- Gasloos (conform het bouwbesluit) en haardloos wonen.
- Ammoniakemissies als gevolg van menselijk gebruik, huisdieren e.d. worden niet aan woningbouw toegerekend en blijven conform het document "Instructie gegevensinvoer voor AERIUS Calculator 2019" buiten beschouwing.

Onder deze aannames is de mogelijke stikstofdepositie ten gevolge van de aanlegfase in vrijwel alle omstandigheden dominant. Uit de handreiking blijkt dat bij maximaal 50 laagbouwwoningen, gebouwd op zandgrond op minimaal 7 km afstand van een Natura 2000-gebied, de stikstofdepositie onder gemiddelde omstandigheden 0,00 mol/ha/jaar is.

Het project vindt plaats op zandgrond, ligt op meer dan 7 km van een Natura-2000 gebied en het gaat om minder dan 50 woningen (2 woningen) en er wordt gasloos en haardloos gebouwd. Voor dit project kan met relatieve zekerheid worden gezegd dat geen stikstofdepositie van meer dan 0,00 mol/ha/jaar zal plaatsvinden op een Natura-2000 gebied. Een stikstofonderzoek is niet noodzakelijk.

#### <span id="page-34-0"></span>**5.1.10 Cultuurhistorie**

Per 1 januari 2012 is in het kader van de modernisering van de monumentenzorg (MOMO) in het Besluit ruimtelijke ordening van het rijk opgenomen dat gemeenten bij het maken van ruimtelijke plannen rekening moeten houden met cultuurhistorische waarden. Cultuurhistorisch erfgoed moet worden beschermd. Het gaat dan om erfgoed in brede zin; in cultuurlandschappelijke, stedenbouwkundige en bouwhistorische betekenis. Voorgaande is sinds 1 juli 2016 vastgelegd in de Erfgoedwet.

Binnen het plangebied zijn op dit moment geen cultuurhistorische waarden aanwezig. De historische lijn, de Deurneseweg, wordt met dit plan niet aangetast. De excate molenbiotoop is in het bestemmingsplan verankerd en ligt daarin niet over het plangebied.

### *Figuur 12 uitsnede kaart cultuurhistorische waardenkaart*

Het voorgenomen initiatief heeft verder geen effect op het cultuurhistorisch landschap. Tot slot kan vermeld worden dat het perceel niet behoord tot een beschermd stads- of dorpsgezicht zoals opgenomen in de Erfgoedwet. Tevens kan vermeld worden dat geen van de tot de inrichting behorende gebouwen valt onder de wettelijke monumentale bescherming.

### <span id="page-35-0"></span>**5.1.11 Archeologie**

Bij de opstelling en uitvoering van ruimtelijke plannen dient rekening te worden gehouden met bekende archeologische waarden en de te verwachten archeologische waarden. Uitgangspunt hierbij is dat het archeologisch erfgoed moet worden beschermd op de plaats waar het wordt aangetroffen.

Het plangebied ligt deel binnen een dubbelbestemming 'Waarde – Archeologie 1' en deel binnen de 'Waarde - Archeologie 2'. Binnen de voor 'Waarde - Archeologie 1'aangewezen gronden vinden geen ontwikkeling plaats. Deze gronden houden de bestemming 'Groen'.

De gronden binnen de bestemming 'Waarde – Archeologie 2' zijn, behalve voor de andere daar voorkomende bestemmingen, mede bestemd voor het behoud en de bescherming van de vastgestelde en verwachte hoge archeologische waarden. Een bodemingreep mag niet meer bedragen dan 250 m2 en dieper gaan dan 50 cm.

De ontwikkeling gaat de oppervlakte van 250 m2 met een diepte van 50 cm te boven. Om deze reden is er door ADC Archeoprojecten een archeologisch onderzoek uitgevoerd (rapportnummer 5420, d.d. 39 maart 2021, zie ook bijlage 5). De conlusie van dit onderzoek is als volgt:

*ADC ArcheoProjecten adviseert om het plangebied vrij te geven voor de voorgenomen ontwikkeling. Het is altijd mogelijk dat tijdens grondwerkzaamheden onverwacht archeologische vondsten aan het licht komen. Het verdient daarom aanbeveling om de uitvoerder van de grondwerkzaamheden te wijzen op de plicht zogenoemde toevalsvondsten te melden bij de bevoegde overheid, zoals aangegeven in artikel 5.10 en 5.11 van de Erfgoedwet. Deze melding dient behalve bij de Rijksdienst voor het Cultureel Erfgoed (RCE) tevens plaats te vinden bij de gemeente Sint Anthonis.* 

*Wij wijzen erop dat de bevoegde overheid op basis van dit rapport een selectiebesluit neemt. De mogelijkheid bestaat dat dit selectiebesluit afwijkt van het door ons opgestelde advies.*

Er zijn geen belemmering voor de voortgang van het plan.

#### <span id="page-36-0"></span>**5.1.12 Mobiliteit**

De gemeente Sint Antonis hanteert voor vrijstaande woningen in de kern een parkeernomt van 2 per woning. Deze parkeersplaatsen moeten op eigen terrein gerealiseerd worden. In de regels behorende bij dit plan is geborgd dat er per woning twee parkeerplaatsen worden aangelegd. Hiermee wordt aan het parkeerbeleid voldaan.

De twee extra woningen zorgt voor een verkeersaantrekkende werking van maximaal 8,6 verkeersbewegingen per woning. In de toekomstige sitautie is sprake van maximaal 17,2 extra verkeersbewegingen ten opzichte van de huidige sitautie. De wegen hebben voldoende capaciteit om deze extra verkeersbewegingen te verwerken.

Concluderend kan gesteld worden dat er voor het aspect mobiliteit geen problemen te verwachten zijn.

#### <span id="page-36-1"></span>**5.1.13 Feitelijke belemmeringen**

Voorafgaand aan het grondverzet voor de oprichting van bebouwing zal een zogenaamde Klic-melding plaatsvinden om duidelijkheid te verkrijgen over de eventueel aanwezige kabels en leidingen.

#### <span id="page-36-2"></span>**5.1.14 Landschappelijke inpassing**

Ten behoeve van het plan is een landshappelijk inpassingsplan opgesteld (zie bijlage 2). Uitganspunt is om aan de noordoostzijde een groene zone te creëren. Deze is momenteel ingericht als schapenweide met opgaande bomenEr bevinden zich in totaal zeventien beeldbepalende bomen. De meest bomen zijn lindes. Ook zijn er twee notenbomen (Juglans) aanwezig nabij de slootkant. De bomen hebben zich ondergronds gemakkelijk en breed kunnen ontwikkelen omdat er vrijwel geen verdichting van de grond is opgetreden door veelvuldig of zwaar verkeer. De bomen staan er dan ook allemaal gezond bij en hebben nog een lange levensverwachting in het verschiet. De locatie van de te bouwen woningen in het projectgebied zijn in overeenstemming met de overige woningen gelegen aan de Blauwstraat. Alle woningen liggen op geruime afstand tot het fietspad. Door meer woningen aan de Blauwstraat wordt het dorpse karakter van de Blauwstraat sterker. Door de toevoeging van de nieuw te bouwen woningen op de gekozen locatie is het noodzakelijk dat enkele bomen op het perceel zonder twijfel moeten wijken. Dit zijn de bomen in het rood aangeven in onderstaande afbeelding.

*Figuur 13 te kappen bomen om bouw woningen mogelijk te maken*

Het doel van het plan is om het perceel een groene uitstraling te laten behouden. Daarbij zijn er ook nog diverse kansen om het groen en de groene uitstraling een meerwaarde te geven.

Een tussenlaag (kruid- en struiklaag) zou de meerwaarde van deze zone op meerdere vlakken doen toenemen.

- Het bevordert de biodiversiteit, Flora en fauna
- Een stukje natuur in de bebouwde kom, passende in de uitstraling van Oploo als een groene kern.
- Visuele natuurlijke afscherming, waardoor schuttingen oid niet nodig zijn om privacy tewaarborgen; tussen de nieuwe woning Noordzijde en Blauwstraat 11, vanaf de openbare weg op de bebouwing.

Mogelijke invulling van deze kwaliteitsimpuls kan als volgt worden uitgevoerd:

- Aanplant van diverse struiken, nabij de slootzijde en op grens van de groenzone en bouwblok zodat een natuurlijke visuele barrière wordt gecreëerd. Hierbij wordt rekening gehouden met de beschermingszone van 5 m gemeten vanaf de insteek van de sloot.
- Bij de keuze van de struiken wordt rekening gehouden met waard- en drachtplanten. De struiken worden vermengd groepsgewijs geplant, zie voor plantsoorten en afstanden bijlage 2 van de landschappelijke inpassing.
- Omvorming van de weide naar een kruidlaag. Dit zal voornamelijk aan de zichtzijde vanuit de openbare weg worden aangelegd zodat doorkijk tussen en onder de bomen gewaarborgd blijft.
- Het plaatsen van een bijenhotel bevordert de overlevingskansen van de bedreigde bijen welke noodzakelijk zijn voor onze natuur.

De groenzone kan beheert worden door extensief onderhoud. Als voorbeeld wordt het Avonturenpark in Oploo benoemd.

Deze uitgangspunten hebben geleid te de inpassing van het perceel zoals weergegeven op onderstaand figuur.

*Figuur 13 Landschappelijk inpassingsplan*

#### <span id="page-38-0"></span>**5.1.15 Wet natuurbescherming**

Zoals eerder aangegeven heeft de rijksoverheid de 'Handreiking woning en AERIUS' opgesteld. Zie ook paragraaf 5.1.9.

Het project vindt plaats op zandgrond, ligt op meer dan 7 km van een Natura-2000 gebied en het gaat om minder dan 50 woningen (2 woningen) en er wordt gasloos en haardloos gebouwd. Voor dit project kan met relatieve zekerheid worden gezegd dat geen stikstofdepositie van meer dan 0,00 mol/ha/jaar zal plaatsvinden op een Natura-2000 gebied. Een stikstofonderzoek is niet noodzakelijk.

### <span id="page-38-1"></span>**5.1.16 Plan-MER**

Het Besluit ruimtelijke ordening stelt in artikel 3.1.1, onder f dat inzicht dient te worden gegeven in de uitvoerbaarheid van het plan. Bovendien dient het bestuursorgaan bij de voorbereiding van het plan de nodige kennis te vergaren omtrent de relevante feiten en de af te wegen belangen (artikel 3.2 Algemene Wet Bestuursrecht).

In dit hoofdstuk wordt verslag gedaan van het onderzoek dat is verricht ten behoeve van de in dit plan mogelijk gemaakte ontwikkelingen, zodat voldaan wordt aan de onderzoeksverplichtingen van het Besluit ruimtelijke ordening. Voorheen kon worden volstaan met de conclusie dat de omvang van de activiteit onder de drempelwaarde lag en dus geen m.e.r.(-beoordeling) noodzakelijk was, onder de nu geldende regeling moet een motivering worden gegeven.

De consequentie van de nieuwe regeling is dat in elk besluit of plan dat betrekking heeft op activiteiten die voorkomen op de D-lijst aandacht moet worden besteed aan m.e.r. Het komt er op neer dat voor elk besluit of plan dat betrekking heeft op activiteit(en) die beneden de drempelwaarden vallen uit de D-lijst, een toets moet worden uitgevoerd of belangrijke nadelige milieugevolgen kunnen worden uitgesloten. Voor deze toets, die dus een nieuw element is in de m.e.r.-regelgeving, wordt de term vormvrije m.e.r.-beoordeling gehanteerd. Deze vormvrije m.e.r.-beoordeling kan tot twee conclusies leiden:

- belangrijke nadelige milieugevolgen zijn uitgesloten: er is geen m.e.r.(-beoordeling) noodzakelijk;
- belangrijke nadelige gevolgen voor het milieu zijn niet uitgesloten: er moet een m.e.r.-beoordeling plaatsvinden of er kan direct worden gekozen voor m.e.r.

De in dit hoofdstuk beschreven onderzoeksresultaten voldoen niet alleen aan de onderzoeksverplichting van het Besluit ruimtelijke ordening, maar kunnen ook worden opgevat als de vorm-vrije m.e.r.-beoordeling. Het in dit hoofdstuk beschreven onderzoek naar milieuaspecten laat zien dat, als gevolg van de in dit bestemmingsplan mogelijk gemaakte ontwikkelingen, belangrijke nadelige milieugevolgen zijn uitgesloten. Dit zowel voor de afzonderlijke aspecten als bij een integrale benadering van alle onderzochte aspecten. Geconcludeerd kan worden dat er geen m.e.r.(-beoordeling) noodzakelijk is.

#### <span id="page-39-0"></span>**5.1.17 Volksgezondheid**

De Handreiking veehouderij en volksgezondheid is door het ondersteuningsteam geactualiseerd (versie 30 april 2018). Het ondersteuningsteam is een samenwerkingsverband van partners vanuit de drie omgevingsdiensten in Noord-Brabant, de GGD, de provincie Noord-Brabant en enkele gemeenten:

- Provincie Noord-Brabant;
- Omgevingsdienst Brabant Noord;
- Omgevingsdienst Midden- en West-Brabant;
- Omgevingsdienst Zuidoost Brabant;
- Team Gezondheid, Milieu en Veiligheid, GGD'en Brabant;
- Gemeente Bernheze;
- Gemeente Someren;
- ABG-gemeenten (Alphen-Chaam, Baarle-Nassau en Gilze en Rijen).

In deze update van de handreiking is het stappenplan, waarmee besloten kan worden of een beoordeling of advisering door de GGD gewenst is, aangepast ten opzichte van de eerdere versie. De volgende aspecten worden in het opgenomen stroomschema (zie 'Stappenplan 2.0') meegenomen in de afweging of voor een specifieke situatie er een dusdanig verhoogd risico voor de volksgezondheid bestaat dat advisering vanuit de GGD wenselijk is:

- 1. voor varkens en pluimveebedrijven: endotoxine richtafstand (= afstand waarbinnen naar alle waarschijnlijkheid de gezondheidskundige advieswaarde voor endotoxine wordt overschreden);
- 2. toename in emissies van geur en/of fijnstof en/of ammoniak;
- 3. de wijze waarop met geurbelasting wordt omgegaan voor een aanvaardbaar woon-/leefklimaat;
- 4. bij meerdere bedrijfsmatig gehouden diersoorten, de aanwezige diersoort(en) binnen een veehouderij;
- 5. geitenhouderij binnen een straal van 2 kilometer van een gevoelige bestemming; of pluimveebedrijven binnen een straal van 1 kilometer van een gevoelige bestemming; of overige veehouderijen binnen een straal van 250 meter liggen woon- of verblijfsruimten van derden;
- 6. de aanwezigheid van mestbe- en verwerking;
- 7. ongerustheid bij omwonenden.

Na doorlopen van het stappenschema blijkt dat alle aspecten met **nee** beantwoord kunnen worden. Advisering door de GGD wordt niet geadviseerd.

# <span id="page-41-0"></span>**6 UITVOERBAARHEID**

# <span id="page-41-1"></span>**6.1 Economische uitvoerbaarheid**

Per 1 juli 2008 is de Wet ruimtelijke ordening in werking getreden. Met de inwerkingtreding van de Wro rust op de gemeente de verplichting tot het verhalen van kosten bij grondexploitatie via een exploitatieplan, tenzij het kostenverhaal anderszins is verzekerd.

De toepassing voor het afdwingbare kostenverhaal richt zich op bouwplannen. De definitie van wat onder een bouwplan wordt verstaan, is opgenomen in artikel 6.2.1 van het Besluit ruimtelijke ordening (Bro).

De kosten voor de realisering van het project, alsook de kosten voor de bijbehorende planologische procedures zijn volledig voor rekening van de initiatiefnemer. De gemeente Sint Anthonis hoeft geen gelden te reserveren.

Tussen de initiatiefnemer en de gemeente wordt een anterieure overeenkomst (tevens voor planschade) gesloten. Daarmee is verzekerd dat alle plangebonden kosten worden verhaald op de initiatiefnemer.

Op grond van artikel 6.12, lid 2 van de Wet ruimtelijke ordening behoeft voor deze ontwikkeling geen exploitatieplan te worden vastgesteld. De gemeentelijke kosten zijn anderszins verzekerd, middels een anterieure overeenkomst tussen gemeente en initiatiefnemer.

<span id="page-41-2"></span>De economische uitvoerbaarheid is hiermee voldoende aangetoond.

### **6.2 Maatschappelijke uitvoerbaarheid**

In het kader van deze procedure wordt eenieder tijdens de terinzagetermijn in de gelegenheid gesteld zienswijzen op het plan in te dienen. Wanneer het plan ter inzage ligt wordt gepubliceerd in de gemeentelijke bladen, op de gemeentelijke website en in de digitale Staatscourant. Tevens wordt het plan voor eenieder digitaal raadpleegbaar gesteld.

Het ontwerp bestemmingsplan heeft overeenkomstig het bepaalde in artikel 3.8 Wro met ingang van 15-06-2021 gedurende een termijn van zes weken voor een ieder ter inzage gelegen. Tijdens deze termijn zijn er geen zienswijzen ingediend.

# <span id="page-42-0"></span>**7 JURIDISCHE PLANTOELICHTING**

# <span id="page-42-1"></span>**7.1 Opbouw**

Voorliggend plan bestaat uit een toelichting, verbeelding en planregels. De verbeelding en de regels vormen de juridische basis van het plan. De verbeelding heeft een ondersteunende rol voor toepassing van de regels alsook de functie van visualisering van de bestemmingen. Op de verbeelding worden de bestemmingen weergegeven, met de daarbij horende randvoorwaarden. De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing, regelingen betreffende het gebruik van aanwezige en/of op te richten bouwwerken. De toelichting heeft geen juridische status, maar heeft wel een belangrijke functie bij de weergave en onderbouwing van het plan alsmede bij de uitleg van bepaalde bestemmingen en regels.

# <span id="page-42-2"></span>**7.2 Herziening**

De herziening heeft betrekking op de omzetting van de bestemmingen 'Groen' en 'Bedrijf naar de bestemmingen 'Wonen' en 'Agrarisch'. Hiermee wordt de bouw van twee woningen mogelijk.

De bestemmingsplanwijziging is noodzakelijk om de cultuurhistorische boerderij op de locatie te behouden. De gemeente kan medewerking verlenen aan de wijziging middels een herziening van het bestemmingsplan.

Aan de hand van onderhavig onderbouwing kan geconcludeerd worden dat het voorgenomen initiatief niet leidt tot negatieve effecten in de omgeving. Het initiatief voldoet aan de thans vigerende Wet- en regelgeving.

# <span id="page-43-0"></span>**8 BIJLAGEN**

- <span id="page-43-1"></span>**Bijlage 1** Landschappelijke inpassing
- <span id="page-43-2"></span>**Bijlage 2** Berekening investeringsverplichting
- <span id="page-43-3"></span>**Bijlage 3** Bodemonderzoek
- <span id="page-43-4"></span>**Bijlage 4** Berekening wegverkeerslawaai
- <span id="page-43-5"></span>**Bijlage 5** Archeologisch onderzoek
- **Bijlage 6** Omgevingsdialoog