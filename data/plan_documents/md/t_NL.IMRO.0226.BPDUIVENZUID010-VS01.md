## **Bestemmingsplan | Toelichting**

# **Duiven, Walcherenstraat 5**

**Gemeente Duiven**

Datum: 8 november 2022 Projectnummer: 190270 ID: NL.IMRO.0226.BPDUIVENZUID010-VS01

## **INHOUD**

#### **TOELICHTING**

| 1<br>1.1 | Inleiding<br>Aanleiding          | 3<br>3 |
|----------|----------------------------------|--------|
| 1.2      | Plangebied                       | 3      |
| 1.3      | Vigerend bestemmingsplan         | 4      |
| 1.4      | Leeswijzer                       | 5      |
| 2        | Het plan                         | 6      |
| 2.1      | Huidige situatie                 | 6      |
| 2.2      | Toekomstige situatie             | 8      |
| 3        | Beleidskader                     | 10     |
| 3.1      | Rijksbeleid                      | 10     |
| 3.2      | Provinciaal beleid               | 12     |
| 3.3      | Gemeentelijk beleid              | 13     |
| 4        | Milieu-<br>en omgevingsaspecten  | 15     |
| 4.1      | Milieueffectrapportage           | 15     |
| 4.2      | Bodem                            | 16     |
| 4.3      | Geluid                           | 16     |
| 4.4      | Luchtkwaliteit                   | 17     |
| 4.5      | Bedrijven en milieuzonering      | 18     |
| 4.6      | Externe veiligheid               | 20     |
| 4.7      | Water                            | 22     |
| 4.8      | Natuur                           | 26     |
| 4.9      | Archeologie                      | 28     |
| 4.10     | Cultuurhistorie                  | 28     |
| 4.11     | Verkeer en parkeren              | 29     |
| 5        | Wijze van bestemmen              | 31     |
| 5.1      | Algemeen                         | 31     |
| 5.2      | Dit bestemmingsplan              | 32     |
| 6        | Uitvoerbaarheid                  | 34     |
| 6.1      | Economische uitvoerbaarheid      | 34     |
| 6.2      | Maatschappelijke uitvoerbaarheid | 34     |

## **Bijlagen**

- Bijlage 1: Toets ladder voor duurzame verstedelijking
- Bijlage 2: Vormvrije m.e.r.-beoordeling
- Bijlage 3: Verkennend bodemonderzoek
- Bijlage 4: Akoestisch onderzoek wegverkeerslawaai
- Bijlage 5: Akoestisch onderzoek industrielawaai
- Bijlage 6: Quick scan natuur
- Bijlage 7: Quick scan stikstofdepositie
- Bijlage 8: Nader onderzoek natuur

## **1 Inleiding**

## **1.1 Aanleiding**

De gronden aan de Walcherenstraat 5 in Duiven-Zuid zijn in het verleden gebruikt als basisschool. Inmiddels staat dit schoolgebouw leeg, waardoor met de sloop van dit gebouw een herontwikkelingslocatie kan ontstaan binnen de bebouwde kom van Duiven. Passend bij de ruimtelijke en functionele kenmerken van de omgeving bestaat nu het voornemen om de gronden ter plaatse te herontwikkelen ten behoeve van maximaal 16 grondgebonden woningen.

Deze ontwikkeling is niet mogelijk binnen de kaders van het geldende bestemmingsplan 'Duiven-Zuid', aangezien de bestemming 'Maatschappelijk' geen woningbouw mogelijk maakt. Om de beoogde ontwikkeling alsnog mogelijk te maken moet er een nieuw bestemmingsplan worden opgesteld. Voorliggend document voorziet hierin.

## **1.2 Plangebied**

Het plangebied ligt te midden van de woonwijk 'Duiven - Zuidoost'. Aan de westzijde loopt de Walcherenstraat en aan de noord- en oostzijde loopt een fietspad. Aan de zuidzijde grenst het plangebied aan Integraal Kind Centrum (IKC) het Klokhuis. Op de navolgende afbeeldingen zijn de globale ligging en begrenzing van het plangebied weergegeven. De exacte begrenzing van het plangebied is op de verbeelding van dit bestemmingsplan weergegeven.

*Globale ligging plangebied (rode arcering) (bron: pdokviewer.pdok.nl).*

*Globale begrenzing plangebied (rode arcering) (bron: pdokviewer.pdok.nl).*

## **1.3 Vigerend bestemmingsplan**

Op dit moment geldt voor het plangebied het bestemmingsplan 'Duiven-Zuid', zoals vastgesteld op 31 mei 2010 door de gemeenteraad van Duiven. Op grond van dit bestemmingsplan hebben de gronden de enkelbestemming 'Maatschappelijk. Door toedoen van het 'Bestemmingsplan Archeologie' geldt tevens de dubbelbestemming 'Waarde - Archeologie', inclusief gebiedsaanduiding 'specifieke vorm van waarde - lage archeologische verwachting 5'.

*Uitsnede uit verbeelding van vigerend bestemmingsplan 'Duiven-Zuid' met daarop het plangebied bij benadering rood omlijnd (bron: ruimtelijkeplannen.nl).*

#### *Maatschappelijk*

De voor 'Maatschappelijk' aangewezen gronden zijn bestemd voor maatschappelijke voorzieningen met bijbehorende gebouwen, bouwwerken, geen gebouwen zijnde, wegen en paden, parkeervoorzieningen, speelvoorzieningen, water en voorzieningen voor de waterhuishouding, tuinen en erven. Dienstwoningen zij niet toegestaan. Gebouwen dienen te worden gebouwd binnen het bouwvlak en dienen te voldoen aan de aangegeven maximum goot- en bouwhoogte (hier respectievelijk 3 en 6 meter), alsmede het maximum bebouwingspercentage (hier: 100%). De bouwhoogte van bouwwerken, geen gebouwen zijnde, bedraagt maximaal 2 meter, waarbij geldt dat speeltoestellen en fietsenstallingen maximaal 3 meter hoog mogen zijn.

#### *Waarde - Archeologie*

De voor 'Waarde - Archeologie' aangewezen gronden zijn, behalve voor de andere daar voorkomende bestemmingen, mede bestemd voor de bescherming van de verwachtte en reeds vastgestelde archeologische waarden. Door de geldende gebiedsaanduiding 'specifieke vorm van waarde - lage archeologische verwachting 5' is met deze dubbelbestemming onder andere geregeld dat archeologisch onderzoek noodzakelijk is bij bodemingrepen met een oppervlakte die meer bedraagt dat 10.000 m2 , die dieper reiken dan 0,5 meter onder het maaiveld.

De beoogde woningbouwontwikkeling op het perceel aan de Walcherenstraat 5 past niet binnen de gebruiks- en bouwregels van het geldende bestemmingsplan. Daarmee is het opstellen van een nieuw bestemmingsplan noodzakelijk. Voorliggend document voorziet hierin.

#### **1.4 Leeswijzer**

Dit bestemmingsplan is opgebouwd uit zes hoofdstukken. Na het inleidende hoofdstuk wordt in hoofdstuk 2 ingegaan op de bestaande situatie en de toekomstige situatie. In hoofdstuk 3 wordt het beleidskader geschetst. Hoofdstuk 4 omvat de toetsing aan de planologische haalbaarheidsaspecten en milieuaspecten. De toelichting besluit met hoofdstukken over de juridische opbouw van het plan (hoofdstuk 5) en de economische en maatschappelijke uitvoerbaarheid (hoofdstuk 6).

## **2 Het plan**

## **2.1 Huidige situatie**

#### *Historie van de kern Duiven*

Duiven is ontstaan op een rivierduin (donk) op enige afstand van de toenmalige Rijnloop. De eerste bebouwingssporen dateren uit de IJzertijd, maar tot 1800 groeide de nederzetting niet noemenswaardig, en ook tot aan 1950 blijft de groei achter bij het Nederlands gemiddelde.

*Historische kaart Duiven ca. eind 19e eeuw met aanduiding plangebied (groen kader) bron: topotijdreis.nl).*

Vanaf de jaren '70 zijn grotere wijken als Centrum-Zuid, Vergert, De Geer en Halfwegen ontstaan, allen min of meer rondom de oude kern van Duiven. In 1981 wordt Duiven, samen met Westervoort, aangewezen als groeikernen voor de regio Arnhem. Duiven-West is de eerste grote uitbreidingswijk en in 1989 wordt de sprong over het spoor Arnhem - Zevenaar gemaakt. Aan de overzijde van het spoor ontstaan aan weerszijden van de Eltensestraat respectievelijk Duiven-Zuidoost, waarvan onderhavig plangebied deel uitmaakt, en Duiven-Zuidwest. Na 1994 vervalt de status als groeikern, waardoor de groei van Duiven weer aanzienlijk afneemt.

#### *Duiven nu*

Anno 2022 heeft de gemeente Duiven meer dan 25.000 inwoners, waarvan het overgrote deel in de kern Duiven woonachtig is. Naast een groot aantal woonwijken is in het oorspronkelijke gedeelte van Duiven sprake van een centrumgebied. Het centrumgebied is in de loop der tijd geëvolueerd van dorpscentrum naar een modern winkelcentrum passend bij een kern als Duiven. Daarnaast is in de spoorzone een concentratie van cultuur, sportvoorzieningen, scholen en woon-werkfuncties. De spoorzone is aangewezen als ontwikkelingsgebied en kent een aantal versnipperde gebieden met weinig bebouwing.

#### *Duiven-Zuidoost*

Voorliggend plangebied maakt deel uit van de planmatige uitbreidingswijk Duiven-Zuidoost. Deze woonwijk is eind jaren '80 en begin jaren '90 gerealiseerd. De structuur van de wijk is organisch en wordt vooral bepaald door de lus-vormige waterstructuur en de ringvormige hoofdweg (Zilverschoon/Bellefleur). De Walcherenstraat, waaraan het plangebied is gesitueerd, vormt het uiteinde van de lus-vormige waterstructuur. De wijk Duiven-Zuidoost maakt een groene indruk door de uitgebreide waterstructuur met bijbehorende groenstructuren en plantsoenen.

Wat betreft bebouwing wordt de omgeving van het plangebied voornamelijk gekenmerkt door woningen bestaande uit twee lagen met een kap, verkaveld in open en halfgesloten blokken. De vormgeving van de woningen is divers en veelal per blok/enkele blokken verschillend. Er is veel variatie in kaprichting en kleurgebruik. De parkeersituatie omvat parkeerstroken, haakse parkeervakken aan de straat en parkeerruimte op het eigen terrein.

#### *Het plangebied*

In het verleden was basisschool De Timp gevestigd ter plaatse van het plangebied. Deze school is echter gesloten en sindsdien heeft het gebouw haar functie verloren. De gemeente Duiven ziet met de sloop van dit gebouw kansen voor de ontwikkeling van woningen. Navolgende afbeelding toont een impressie van de huidige situatie van het plangebied.

*Impressie huidige situatie plangebied (bron: Google Maps).*

## <span id="page-9-0"></span>**2.2 Toekomstige situatie**

Binnen het plangebied is het schoolgebouw van basisschool De Timp in onbruik geraakt. Daarom is gezocht naar een passende invulling voor het plangebied. Passend bij de ruimtelijke en functionele kenmerken van de omgeving bestaat het voornemen om ter plaatse woningen te realiseren. Het gaat om maximaal 16 grondgebonden woningen, bestaande uit één laag met een symmetrisch zadeldak, zoals dat veelvuldig in de omgeving voorkomt. Het uitgangspunt daarbij is dat het om betaalbare woningen gaat in de sociale huur- dan wel betaalbare en middeldure koopsector. De woningen worden aardgasloos gebouwd. Daarnaast bestaat het voornemen dat een aantal woningen een levensloopbestendig karakter krijgen. Dit betekent dat de woningen in ieder geval beschikken over een slaap-, bad- en woonkamer op de begane grond.

In het voorgenomen bouwplan zijn de woningen beoogd als rijwoningen, voorzien van één laag met kap, met een gebruiksoppervlakte tussen de circa 77 en 110 m2 . De rijen bestaan uit twee keer vijf woningen en één keer zes woningen. De woningen zijn met hun voorgevels naar buiten toe georiënteerd en krijgen geen voortuin. In plaats daarvan worden de woningen 'ingepakt' in een openbare groenzone. Het groen rondom en de reeds aanwezige bomen vormen een prettige overgang van openbaar naar privé. De woningen zijn voorzien van een achtertuin, waarbij voor iedere woning geldt dat er in de achtertuin een berging met een groendak is beoogd. De achtertuinen van de woningen zijn te bereiken via het binnenterrein, welke de entree heeft aan de westzijde van het plangebied. Bij de bouw van de woningen zal zoveel mogelijk duurzaam materiaal gebruikt worden. Verder zullen op de zonnige zijdes van de daken zonnepanelen geplaatst worden. Ook natuurinclusiviteit speelt een belangrijke rol binnen het plangebied. Door het behoud van het aanwezige groen, het plaatsen van mussen- en vleermuiskasten en het realiseren van wadi's wordt bijgedragen aan klimaatadaptatie en biodiversiteit in het gebied. De navolgende afbeeldingen geven een impressie van de beoogde inrichting van het plangebied.

*Impressie beoogde inrichting plangebied (bron: Orbis).*

*Impressie beoogde woningen (bron: LeClerc en Nikkels).* 

Het parkeren voor voorliggend plan vindt volledig binnen het plangebied plaats. Tussen de woningen is ruimte voor parkeren en ook aan de zuid- en westzijde van het plangebied wordt geparkeerd. Het gaat om negen parkeerplaatsen tussen de woningen en 21 parkeerplaatsen aan de zuidzijde. Aan de zuidzijde, grenzend aan IKC Het Klokhuis, zal door middel van een hoge haag het parkeren uit het zicht worden onttrokken.

Met de voorgenomen ontwikkeling wordt de vrijgekomen inbreidingslocatie ingevuld met woningbouw, die qua aard en schaal aansluit bij de omgeving. Gelet op het voorgaande kan gesteld worden dat de beoogde ontwikkeling ruimtelijk en functioneel gezien past binnen de kenmerken en karakteristieken zoals die in het plangebied en haar omgeving voorkomen.

## **3 Beleidskader**

## **3.1 Rijksbeleid**

#### *3.1.1 De Nationale Omgevingsvisie*

De Nationale Omgevingsvisie (NOVI) biedt een duurzaam perspectief voor de leefomgeving met ambities. In deze NOVI worden de nationale belangen in de fysieke leefomgeving en de daaruit voortkomende opgaven beschreven. Er worden vier prioriteiten voor Nederland geformuleerd:

- ruimte voor klimaatadaptatie en energietransitie;
- duurzaam economisch groeipotentieel;
- sterke en gezonde steden en regio's;
- toekomstbestendige ontwikkeling van het landelijk gebied.

Om beleidskeuzes op een heldere en voorspelbare manier te maken, hanteert de NOVI drie afwegingsprincipes, die helpen bij het prioriteren en afwegen van de verschillende belangen en opgaven;

- 1. Combinaties van functies gaan voor enkelvoudige functies: in het verleden is scheiding van functies vaak te rigide gehanteerd. Er wordt weer gezocht naar maximale combinatiemogelijkheden tussen functies, gericht op een efficiënt en zorgvuldig gebruik van ruimte.
- 2. Kenmerken en identiteit van een gebied staan centraal: er moet altijd gekeken worden naar de context van het gebied. Keuzes in verschillende gebieden kunnen daarom verschillen.
- 3. Afwentelen wordt voorkomen: het is van belang dat onze leefomgeving zoveel mogelijk voorziet in mogelijkheden en behoeften van de huidige generatie van inwoners zonder dat dit ten koste gaat van toekomstige generaties.

#### *Toetsing*

Gelet op het feit dat er met voorliggend plan wordt voorzien in een duurzame en toekomstbestendige inrichting, waarbij de bestaande kwaliteiten en identiteit van de omgeving van het plangebied centraal staan, is dit plan in lijn met het gedachtegoed van de NOVI. Een gunstige locatie in Duiven, met bebouwing welke haar functie heeft verloren, wordt herontwikkeld naar een aantrekkelijk woongebied met 16 grondgebonden woningen. Daarbij is aansluiting gezocht met de kenmerken en karakteristieken van de omgeving, zoals beschreven in paragraaf [2.2.](#page-9-0)

#### *3.1.2 Besluit algemene regels ruimtelijke ordening (Barro)*

Het Besluit algemene regels ruimtelijke ordening (Barro) bevestigt in juridische zin kaderstellende uitspraken. Het gaat onder meer om nationale belangen als Rijksvaarwegen, Defensie, Natuurnetwerk Nederland (NNN), Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen en Primaire waterkeringen.

Slechts daar waar een directe doorwerking niet mogelijk is, bij het NNN en bij de Erfgoederen van uitzonderlijke universele waarde, is gekozen voor indirecte doorwerking via provinciaal medebewind. Ten aanzien van de begrenzing van het NNN is bepaald dat niet het rijk, maar de provincies die grenzen (nader) bepalen.

Door de nationale belangen vooraf in juridisch-planologische procedures te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte.

#### *Toetsing*

Het plan raakt geen van de nationale belangen en is niet in strijd met het bepaalde in het Barro.

#### *3.1.3 Ladder voor duurzame verstedelijking (Bro 3.1.6 tweede lid)*

Vanuit het rijk wordt een zorgvuldig gebruik van de schaarse ruimte bevorderd. Hiervoor is de ladder voor duurzame verstedelijking geïntroduceerd en als procesvereiste opgenomen in artikel 3.1.6 lid 2 van het Besluit ruimtelijke ordening (Bro). Het doel dat hiermee wordt beoogd is het stimuleren van zuinig en zorgvuldig ruimtegebruik en het bewerkstelligen van een goede ruimtelijke ordening, onder meer door een optimale benutting van de ruimte in stedelijke gebieden, het bevorderen van vraaggerichte programmering en het voorkomen van overprogrammering. Met de ladder wordt een zorgvuldige afweging en transparante besluitvorming bij alle ruimtelijke besluiten nagestreefd. Een nieuwe stedelijke ontwikkeling moet daarom altijd worden afgewogen en gemotiveerd. Daarbij moet een beschrijving worden gegeven van de behoefte aan de betreffende ontwikkeling. Indien de ontwikkeling buiten bestaand stedelijk gebied mogelijk wordt gemaakt, dient te worden gemotiveerd waarom de ontwikkeling niet binnen bestaand stedelijk gebied wordt voorzien.

#### *Toetsing*

Wat onder stedelijke ontwikkeling wordt verstaan is in het Bro opgenomen. Een stedelijke ontwikkeling is volgens het besluit 'een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. SAB heeft een toets aan de Ladder voor duurzame verstedelijking1 opgesteld. Uit deze toets wordt geconcludeerd dat sprake is van een nieuwe stedelijke ontwikkeling als bedoeld in het Bro. Tevens is aangetoond dat deze ontwikkeling voorziet in een kwantitatieve en kwalitatieve behoefte voor het verzorgingsgebied. Deze behoefte kan worden gerealiseerd binnen bestaand stedelijk gebied. Daarmee wordt geconcludeerd dat het plan de toetsing aan de Ladder positief heeft doorlopen.

#### *Conclusie*

Voorliggend plan is niet in strijd met het rijksbeleid.

<sup>1</sup> SAB (2022). Toets Ladder voor duurzame verstedelijking. Duiven, Walcherenstraat 5. Projectnummer: 190270. 15 februari 2022.

## **3.2 Provinciaal beleid**

#### *3.2.1 Omgevingsvisie en -verordening Gelderland*

Op 19 december 2018 hebben Provinciale Staten de Omgevingsvisie Gaaf Gelderland vastgesteld. Sinds 1 maart 2019 is deze Omgevingsvisie van kracht. De provincie heeft in de Omgevingsvisie een gezond, veilig, schoon en welvarend Gelderland centraal gesteld.

- *Gezond en veilig.* Dat = een gezonde leefomgeving, schone en frisse lucht, een schoon milieu, een niet vervuilde bodem, voldoende schoon en veilig (drink)water, bescherming van onze flora en fauna. Dat = voorbereid zijn op klimaatverandering, zoals hitte, droogte, bosbranden en overstromingen. En, dat = aandacht hebben voor verkeersveiligheid en veilige bedrijvigheid.
- *Schoon en welvarend.* Dat = een dynamisch, duurzaam en aantrekkelijk woon-, werk- en ondernemersklimaat, goed bereikbaar en met een goed functionerende arbeidsmarkt en dito kennis- en onderwijsinstellingen. Maar dat = ook: het tegengaan van schadelijke uitstoot, afval en uitputting van grondstoffen. En: het investeren in nieuwe, alternatieve vormen van energie.

Onderdeel van de Omgevingsvisie zijn diverse thematische visieschetsen met de volgende thema's:

- Energietransitie: van fossiel naar duurzaam.
- Klimaatadaptie: omgaan met veranderend weer.
- Circulaire economie: sluiten van kringlopen.
- Biodiversiteit: werken met de natuur.
- Bereikbaarheid: duurzaam verbonden.
- Vestigingsklimaat: een krachtige, duurzame topregio.
- Woon- en leefomgeving: dynamisch, divers, duurzaam.

De Omgevingsvisie bevat de strategische ambities voor de lange termijn. De Omgevingsverordening wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch gewaarborgd is. De verordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de verordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of om uitvoering te geven aan wettelijke verplichtingen.

De Omgevingsverordening richt zich net zo breed als de Omgevingsvisie op de fysieke leefomgeving in de Provincie Gelderland. Dit betekent dat vrijwel alle regels die betrekking hebben op de fysieke leefomgeving opgenomen zijn in de Omgevingsverordening. Het gaat hierbij om regels op het gebied van ruimtelijke ordening, milieu, water, mobiliteit en bodem. De verwachting is dat de Omgevingsverordening op termijn alle regels zal gaan bevatten die betrekking hebben op de fysieke leefomgeving.

#### *Toetsing*

Raadpleging van de digitale kaarten van de Omgevingsvisie en -verordening Gelderland heeft uitgewezen dat het plangebied geen provinciale belangen raakt. In meer algemene zin geldt wel dat voorliggend plan een bijdrage levert aan het realiseren van de provinciale ambities ten aanzien van de woon- en leefomgeving. Met de voorgenomen woningbouwontwikkeling wordt immers zowel kwantitatief als kwalitatief gezien voorzien in een behoefte én wordt aardgasloos ontwikkeld. Deze ambities sluiten aan bij hetgeen gesteld in de Omgevingsvisie.

In artikel 2.65b van de provinciale omgevingsverordening is vastgesteld dat in de toelichting bij het bestemmingsplan een beschrijving dient te worden gegeven van de maatregelen die worden genomen om de risico's van klimaatverandering te voorkomen of te beperken. In paragraaf [2.2](#page-9-0) zijn reeds een aantal duurzaamheidsmaatregelen opgesomd. Zo worden de woningen aardgasloos ontwikkeld en wordt zoveel mogelijk duurzaam materiaal gebruikt. De bergingen in de achtertuinen zullen een groendak krijgen. De daken zullen aan de zonkant worden voorzien van zonnepanelen. Het groen in de omgeving zal zoveel mogelijk behouden blijven en waar mogelijk uitgebreid worden, om een groenzone rondom de woningen te creëren. Hierin is ruimte gereserveerd voor de aanleg van wadi's om zo de waterberging te bevorderen. Door het nemen van voorgenoemde maatregelen wordt aangenomen dat voldoende rekening wordt gehouden met de aspecten duurzaamheid en klimaatadaptie. Daarmee vormen de Omgevingsvisie en -verordening geen belemmering voor de uitvoerbaarheid van onderhavig plan.

#### *Conclusie*

Het voorgenomen plan is niet in strijd met het provinciale beleid.

## **3.3 Gemeentelijk beleid**

#### *3.3.1 Omgevingsvisie Duiven*

De gemeente Duiven streeft naar het behouden en versterken van een gezonde, veilige, vitale, duurzame, leefbare en aantrekkelijke leefomgeving. Om dit te bereiken heeft de gemeente Duiven de Omgevingsvisie Duiven opgesteld. De inhoudelijke ambities en doelen voor de leefomgeving bestaan uit de volgende vijf thema's:

- 1. Een duurzaam thuis;
- 2. Gezonde, sociale en veilige leefomgeving;
- 3. Vitale economie;
- 4. Bereikbaarheid;
- 5. Klaar voor de toekomst.

Verder wordt in de omgevingsvisie de aanvullende woonbehoefte benadrukt. De komende jaren zullen passende en betaalbare woningen moeten worden gerealiseerd.

#### *Toetsing*

Onderhavig plan past binnen de kaders van voorgenoemde visie. De locatie is ook in de omgevingsvisie aangewezen als woningbouwlocatie. Een vrijgekomen inbreidingslocatie wordt voorzien van een functie die qua aard en schaal past bij de omgeving. De woningen worden opgericht in het sociale huur, dan wel het betaalbare en

middeldure koop segment. De ontwikkeling past hiermee binnen de gemeentelijke ambitie om voldoende te voorzien in betaalbare woningbouw. Ten slotte wordt voorzien in aardgasloze woningen, waarmee op dit punt wordt beantwoord aan de wettelijke eisen ten aanzien van duurzaamheid. Dit alles tezamen maakt dat de ontwikkeling in lijn is met het gestelde in de omgevingsvisie Duiven.

#### *3.3.2 Woonvisie Duiven 2021-2030*

In 2021 is de Woonvisie Duiven 2021-2030 vastgesteld. Hierin staan drie thema's centraal. Het gaat op de eerste plaats om het verbeteren van de kwaliteit van bestaande woningen en de leefbaarheid van wijken en dorpen. Verder wordt gezorgd voor passende woonruimte voor diverse doelgroepen zoals starters, ouderen, zorgbehoevenden en overige groepen. En uiteraard gaat de visie ook over het toevoegen van woningen. In de gemeentelijke woonvisie van Duiven staat dat de juiste woningen gerealiseerd moeten worden rekening houdend met de geconstateerde woningbehoefte en met doorstroming uit de bestaande voorraad. De gemeente ziet ruimte om in de periode 2025 circa 300 woningen toe te voegen aan de werkvoorraad. De grootste opgave ligt in de kern Duiven.

#### *Toetsing*

Voorliggend plan voorziet in de realisatie van maximaal 16 woningen op een inbreidingslocatie binnen de kern Duiven en maakt onderdeel uit van de gemeentelijke woningbouwprogrammering. Rondom de inbreidingslocatie is de woonfunctie heersend, waardoor het plan aansluit bij de omgeving. De woningen sluiten aan bij zowel de kwantitatieve als de kwalitatieve woningbehoefte binnen de gemeente. Het gaat namelijk om sociale huurwoningen en enkele betaalbare of middeldure koopwoningen die geschikt zijn voor meerdere doelgroepen. Geconcludeerd kan worden dat het plan niet in strijd is met de ambities uit de Woonvisie Duiven 2021-2030.

#### *Conclusie*

De voorgenomen ontwikkeling is in lijn met het gestelde in het gemeentelijk beleid.

## **4 Milieu- en omgevingsaspecten**

### **4.1 Milieueffectrapportage**

#### *Algemeen*

Voor plannen en activiteiten, die mogelijk belangrijke nadelige gevolgen hebben voor het milieu, kan het noodzakelijk zijn dat een milieueffectrapport wordt opgesteld. In hoofdstuk 7 van de Wet milieubeheer en in het Besluit milieueffectrapportage is dit geregeld. Er is een m.e.r.-plicht voor plannen (planMER) en een m.e.r.-plicht voor besluiten. Een plan is plan-m.e.r.-plichtig als het plan kaders stelt voor m.e.r.-plichtige activiteiten.

#### *Toetsing*

Het plan voorziet in de ontwikkeling van maximaal 16 nieuwe woningen binnen de bebouwde kom van Duiven. Het plan kan worden gekwalificeerd als de wijziging van een stedelijk ontwikkelingsproject met inbegrip van de bouw van winkelcentra of parkeerterreinen als genoemd in onderdeel D.11.2 van de bijlage van het Besluit m.e.r.. Bij de uitleg van de Europese m.e.r.-richtlijn wordt immers aangegeven dat 'stedelijke ontwikkelingsprojecten' breed moet worden geïnterpreteerd en een herontwikkeling wordt als wijziging in de zin van het Besluit m.e.r. beschouwd.

Bij de activiteit zijn drie relevante indicatieve drempelwaarden opgenomen, namelijk:

- een oppervlakte van 100 hectare of meer;
- een aaneengesloten gebied en 2.000 of meer woningen;
- een bedrijfsvloeroppervlakte van 200.000 m² of meer.

Het totale plangebied is circa 4.200 m2 groot. Hiermee blijft het project ver onder de indicatieve drempelwaarden kan in eerste instantie met een vormvrije m.e.r. beoordeling worden volstaan. In de vormvrije m.e.r.-beoordeling wordt beoordeeld of de activiteit belangrijke nadelige milieugevolgen kan hebben. Hierbij moet in het bijzonder worden nagegaan of er sprake is van de omstandigheden als bedoeld in bijlage III van de Europese Richtlijn betreffende de milieueffectbeoordeling. Daarbij dient te worden ingegaan op de volgende onderdelen:

- de kenmerken van het project;
- de plaats waar de activiteit plaatsvindt;
- de kenmerken van het potentiële effect.

#### *Conclusie*

Er is een vormvrije m.e.r.-beoordeling2 uitgevoerd. Hieruit volgt dat er geen sprake is van bijzondere omstandigheden ten aanzien van de kenmerken en locatie van het plan, die zouden kunnen leiden tot belangrijke nadelige gevolgen voor het milieu. Voor de beoordeelde milieuaspecten geldt dat er geen negatief effect kan optreden. De conclusie is dan ook dat belangrijke nadelige milieugevolgen zijn uitgesloten. Het volgen van een m.e.r.-(beoordelings-) procedure is daarom niet nodig.

<sup>2</sup> SAB (2022). Vormvrije m.e.r.-beoordeling. Duiven, Walcherenstraat 5. Projectnummer: 190270. 3 juni 2022.

### **4.2 Bodem**

#### *Algemeen*

In het kader van het bestemmingsplan moet zijn aangetoond dat de bodem en het grondwater geschikt zijn voor het beoogde gebruik. Hiertoe is het uitvoeren van een verkennend milieukundig bodem- en grondwateronderzoek noodzakelijk.

#### *Toetsing*

Ter plaatse van het plangebied is door De Klinker Milieu een verkennend bodemonderzoek3 uitgevoerd. Uit dit onderzoek volgt dat de bodem plaatselijk bestaat uit klei en sporen veen en roest. In zowel de boven- als ondergrond zijn geen verhoogde gehaltes aangetroffen. Het grondwater is ten slotte licht verontreinigd met barium. De lichte verontreiniging vormt geen reden tot het doen van nader onderzoek. Het terrein is daarmee op basis van de milieuhygiënische kwaliteit geschikt voor het voorgenomen gebruik. Er hoeft geen nadere beschouwing plaats te vinden.

#### *Conclusie*

Het aspect bodem vormt geen belemmering voor de uitvoerbaarheid van onderhavige ontwikkeling.

## **4.3 Geluid**

De mate waarin het geluid onder andere het woonmilieu mag belasten is geregeld in de Wet geluidhinder (Wgh). In het plan moet volgens de Wgh worden aangetoond dat gevoelige functies, zoals een woning, een aanvaardbare geluidsbelasting hebben als gevolg van omliggende (spoor)wegen en industrieterreinen. Indien nieuwe geluidsgevoelige functies worden toegestaan, stelt de Wgh de verplichting akoestisch onderzoek te verrichten naar de geluidsbelasting ten gevolge van omliggende (spoor)wegen en industrieterrein.

#### *Toetsing*

Voorliggend plan voorziet in de realisatie van nieuwe geluidgevoelige functies in de vorm van woningen. Daarom is door SAB een akoestisch onderzoek wegverkeerslawaai4 uitgevoerd. Uit het onderzoek kan worden geconcludeerd dat de geluidbelasting vanwege de Walcherenstraat, Bevelandstraat, Korenbloem, Golden Delicious, Paardenbloem en Heggewikke maximaal 48 dB is. Van elke individueel te onderscheiden weg is geen sprake van een overschrijding van de voorkeursgrenswaarde. Op basis van de resultaten wordt daarmee voldaan aan een goede ruimtelijke ordening.

#### *Conclusie*

Het aspect geluid vormt geen belemmering voor de uitvoerbaarheid van dit plan.

<sup>3</sup> De Klinker Milieu (2019). Verkennend bodemonderzoek. Walcherenstraat 5 Duiven. Rapportnummer: K192921B. 2 oktober 2019.

<sup>4</sup> SAB (2022). Akoestisch onderzoek wegverkeerslawaai. Duiven, De Timp. Projectnummer: 190270. 3 mei 2022.

## **4.4 Luchtkwaliteit**

De Wet luchtkwaliteit (verankerd in de Wet milieubeheer hoofdstuk 5, titel 5.2) is een implementatie van diverse Europese richtlijnen omtrent luchtkwaliteit waarin onder andere grenswaarden voor vervuilende stoffen in de buitenlucht zijn vastgesteld ter bescherming van mens en milieu. In Nederland zijn stikstofdioxide (NO2) en zwevende deeltjes als PM10 (fijn stof) de maatgevende stoffen waar de concentratieniveaus het dichtst bij de grenswaarden liggen. Overschrijdingen van de grenswaarden komen, uitzonderlijke situaties daargelaten, bij andere stoffen niet voor. Vanaf 1 januari 2015 dient het bevoegd gezag de luchtkwaliteit ook te toetsen aan de grenswaarde voor PM2,5. Op basis van onderzoek door het Planbureau voor de Leefomgeving kan worden gesteld dat als aan de grenswaarden voor PM10 wordt voldaan, ook aan de grenswaarde voor PM2,5 wordt voldaan.

Hoewel de luchtkwaliteit de afgelopen jaren flink is verbeterd kan Nederland niet voldoen aan de luchtkwaliteitseisen die in 2010 van kracht zijn geworden. De EU heeft Nederland derogatie (uitstel) verleend op grond van het Nationaal Samenwerkingsprogramma Luchtkwaliteit (NSL). Dit betreft een gemeenschappelijke aanpak van het Rijk en diverse regio's om samen te werken aan een schonere lucht waarbij ruimte wordt geboden aan noodzakelijke ruimtelijke ontwikkelingen. Plannen die in betekenende mate bijdragen aan luchtverontreiniging worden opgenomen in een gebiedsgericht programma van het NSL. Het maatregelenpakket in het NSL is hiermee in evenwicht en zodanig dat op termijn de luchtkwaliteit in heel Nederland onder de grenswaarden ligt. Plannen die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden aangezien deze niet leiden tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof: Voor NO2 en PM10 betekent dit dat aannemelijk moeten worden gemaakt dat het plan tot maximaal 1,2 µg/m³ verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Uit het oogpunt van een goede ruimtelijke ordening wordt afgewogen of het aanvaardbaar is het plan op deze plaats te realiseren. Hierbij kan de blootstelling aan luchtverontreiniging een rol spelen, ook als het plan 'niet in betekenende mate' bijdraagt aan de luchtverontreiniging. Er is sprake van een significante blootstellingsduur als de verblijfsduur die gemiddeld bij de functie te verwachten is een aanzienlijk deel van de dag betreft. Volgens de toelichting op de Regeling Beoordeling luchtkwaliteit is dit onder andere het geval bij een woning, school of sportterrein.

Gevoelige bestemmingen als scholen, kinderdagverblijven, bejaarden- en zorgtehuizen genieten op grond van de gelijknamige AMvB extra bescherming. Substantiële uitbreiding of nieuwvestiging binnen 50 meter van een provinciale weg of 300 meter van een Rijksweg is alleen toegestaan als de concentraties luchtvervuilende stoffen zich onder de grenswaarden bevinden waardoor geen onacceptabele gezondheidsrisico's optreden.

#### *Toetsing*

Voorliggend plan voorziet in de realisatie van maximaal 16 woningen. Het plan draagt daarom 'niet in betekenende mate' (NIBM) bij aan de verslechtering van de luchtkwaliteit. Raadpleging van de NSL-monitoringstool en Atlas Leefomgeving hebben aangetoond dat er geen sprake is van (dreigende) grenswaarde-overschrijdingen. De blootstelling aan luchtverontreiniging is hierdoor beperkt en leidt niet tot onaanvaardbare gezondheidsrisico's. Vanuit zowel de Wet milieubeheer als vanuit een goede ruimtelijke ordening vormt het plan op het gebied van luchtkwaliteit daarom geen belemmering.

*Uitsneden luchtkwaliteit 2020 in en rondom Duiven waarbij het plangebied globaal met een ster is aangeduid. Hieruit volgt dat ter hoogte van het plangebied geen sprake is van een dreigende overschrijding van de grenswaarden van 40,0 μg/m3 bij NO2 en PM10 en 25,0 μg/m3 bij PM2,5. (bron: Atlas Leefomgeving)*

#### *Conclusie*

Het aspect luchtkwaliteit vormt geen belemmering voor de uitvoerbaarheid van onderhavig plan.

## **4.5 Bedrijven en milieuzonering**

#### *Algemeen*

Indien door middel van een ruimtelijke ontwikkeling nieuwe, gevoelige functies mogelijk worden gemaakt, moet worden aangetoond dat een goed leefmilieu mogelijk kan worden gemaakt. Hierbij moet rekening worden gehouden met omliggende functies met een milieuzone. Anderzijds mogen omliggende bedrijven niet in hun ontwikkelingsmogelijkheden worden aangetast door de realisatie van een nieuwe gevoelige functie.

Wat betreft de aanbevolen richtafstanden tussen bedrijvigheid en gevoelige functies is de VNG publicatie 'Bedrijven en Milieuzonering' (2009)5 als leidraad voor milieuzonering gebruikt. In de VNG-publicatie zijn richtafstanden voor diverse omgevings- en gebiedstypen opgenomen. Het gaat onder andere om de volgende omgevings- en gebiedstypen: 'rustige woonwijk', 'rustig buitengebied' en 'gemengd gebied'. In een rustige woonwijk en een rustig buitengebied komen vrijwel geen andere functies dan de woonfunctie voor. Gemengde gebieden betreffen gebieden die langs hoofdinfrastructuur liggen en/of gebieden met matige tot sterke functiemenging. In een dergelijk gebied komen direct naast woningen andere functies voor, zoals winkels, maatschappelijke voorzieningenhoreca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Voor gemengde gebieden kunnen de richtafstanden worden verminderd. De afstand wordt gemeten vanaf het op de verbeelding aangeduide deel voor de bedrijfsmatige activiteit tot aan de gevel van nieuwe of bestaande gevoelige functies gelegen buiten betreffend perceel.

#### *Toetsing*

Onderhavig plangebied kan worden aangemerkt als een rustige woonwijk. Het plangebied ligt in de woonwijk 'Duiven-Zuidoost'. In deze wijk komen vrijwel geen andere functies voor dan de woonfunctie. Tevens ligt het plangebied niet direct aan hoofdinfrastructuur.

#### *Externe werking*

De externe werking betreft de vraag of de nieuwe functie in onderhavig plan leidt tot hinder voor de bestaande of toekomstige hindergevoelige functies. In het plangebied worden geen nieuwe hinderveroorzakende functies mogelijk gemaakt. Er hoeft daarom niet onderzocht te worden of de functie in het plangebied hinder veroorzaakt voor omliggende functies.

#### *Interne werking*

Naast de externe werking moet ook de interne werking worden beoordeeld. Met andere woorden: laat de omgeving de nieuwe functie toe? In de directe omgeving is één hinderveroorzakende functie aanwezig, namelijk IKC het Klokhuis. De richtafstand van 30 meter (geluid) wordt niet behaald, daarom is een akoestisch onderzoek industrielawaai6 uitgevoerd. Uit dit onderzoek volgt dat:

- In totaliteit geen overschrijding van de grenswaarden vanuit het Activiteitenbesluit waarneembaar zijn voor wat betreft het langtijdgemiddelde geluidsniveau. Op basis van de resultaten wordt voldaan aan een goed woon- en leefklimaat.
- Vanuit het perspectief vanuit een goede ruimtelijke ordening volgt dat de richtwaarde van stap-2 uit de VNG-publicatie voor het langtijdgemiddelde geluidsniveau direct grenzend aan IKC Het Klokhuis wordt overschreden. De richtwaarden uit stap-3 worden niet overschreden.
- In voorliggende situatie bevat het Activiteitenbesluit geen grenswaarden voor de maximale geluidsbelastingen die horen bij de situatie van IKC Het Klokhuis.

<sup>5</sup> VNG publicatie 'Bedrijven en Milieuzonering', 2009.

<sup>6</sup> SAB (2022). Akoestisch onderzoek industrielawaai De Timp, Duiven. Projectnummer: 190270. 19 mei 2022.

- Vanuit het perspectief vanuit een goede ruimtelijke ordening volgt dat de richtwaarde van stap-2 en stap-3 uit de VNG-publicatie voor het maximale geluidsniveau op enkele plekken wordt overschreden.
- Op basis van de onderzoeksresultaten vanuit het perspectief van een goede ruimtelijke ordening is beoordeeld in hoeverre maatregelen soelaas kunnen bieden om te kunnen voldoen aan de richtwaarden uit de VNG-publicatie. Daaruit volgt dat:
	- Een overdrachtsmaatregel in de vorm van een scherm tussen IKC Het Klokhuis en de beoogde woningen soelaas kan bieden, mits het scherm minimaal 2,4 meter hoog is en een lengte heeft van circa 67 meter.
	- Een andere mogelijkheid is het treffen van bouwkundige maatregelen bij de woningen om de binnenwaarde te beperken tot een aanvaardbaar niveau. De karakteristieke geluidwering van de gevel dient daarmee minimaal 77 – 55 = 22 dB te bedragen.
	- Tot slot is het mogelijk om de overschrijdingen van de richtwaarden op te lossen door de gevels direct grenzend aan IKC Het Klokhuis als doof uit te voeren. Doof betekend in dit geval een gevel, veelal met ramen, zonder onderdelen die geopend kunnen worden met uitzondering van tijdelijke aard. Vanuit het gemeentelijk beleid volgt dat dove gevels alleen worden toepast aan de zijden waar geen buitenruimten zijn beoogd.
- In totaliteit wordt geen grenswaarde van de indirecte hinder overschreden.

Gekozen is om de maatregel van het realiseren van dove gevels aan de zijde van IKC Het Klokhuis. In lijn met het gemeentelijk geluidbeleid worden de dove gevels alleen aan deze zijden gerealiseerd en worden de kortstondige piekgeluiden op enkele andere geveldelen in de dagperiode als acceptabel geacht. Door middel van bouwkundige maatregelen kan de binnenwaarde worden beperkt tot een aanvaardbaar niveau om zo een goed woon- en leefklimaat te waarborgen.

#### *Conclusie*

Met inachtneming van het voorgaande vormt het aspect bedrijven en milieuzonering geen belemmering voor de uitvoerbaarheid van dit plan.

## **4.6 Externe veiligheid**

#### *Algemeen*

Het aspect externe veiligheid betreft het risico op een ongeval waarbij een gevaarlijke stof aanwezig is. Deze gevaarlijke stoffen kennen twee verschillende bronnen. Dit zijn de stationaire bronnen (chemische fabriek, lpg-vulpunt) en de mobiele bronnen (route gevaarlijke stoffen). Er wordt onderscheid gemaakt tussen de kans op een ramp en het aantal mogelijke slachtoffers. Er wordt bij externe veiligheid onderscheid gemaakt in plaatsgebonden risico en groepsrisico.

Het plaatsgebonden risico mag in principe nergens groter zijn dan 1 op 1 miljoen (ofwel 10-6 ). Dit is de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een ongeval. Deze kans mag niet groter zijn dan eens in de miljoen jaar. Elke ruimtelijke ontwikkeling wordt getoetst aan het plaatsgebonden risico van 10-6 als grenswaarde.

Het groepsrisico geeft de kans aan dat in één keer een groep mensen die zich in de omgeving van een risicosituatie bevindt, dodelijk door een ongeval wordt getroffen. Groepsrisico legt een relatie tussen de kans op een ramp en het aantal mogelijke slachtoffers. Bij groepsrisico is het dan ook niet een contour die bepalend is, maar het aantal mensen dat zich gedurende een bepaalde periode binnen de effectafstand van een risicovolle activiteit ophoudt. Welke kans nog acceptabel geacht wordt, is afhankelijk van de omvang van de ramp.

#### *Toetsing*

Raadpleging van de digitale risicokaart wijst uit dat er in een straal van één kilometer geen stationaire en/of mobiele risicobronnen aanwezig zijn. Wel bevinden zich op grotere afstand de risicobronnen A12 en de Betuweroute waarover gevaarlijke stoffen worden getransporteerd. Dit geldt ook voor de toekomstige A15. Het plangebied ligt niet binnen de PR-contour (10-6 ), de meest relevante zones van het groepsrisico (de 200 meter zone), plasbrandaandachtsgebied en veiligheidszone van deze risicobronnen. Het plangebied ligt echter wel binnen het invloedsgebied van de risicobronnen. Conform artikel 7 van het Besluit externe veiligheid transportroutes moet daarom ingegaan worden op de bestrijdbaarheid en zelfredzaamheid. Ook moet de veiligheidsregio in de gelegenheid gesteld worden om een advies hierover uit brengen.

#### Verantwoording groepsriscio en advies Veiligheidsregio

Het plan ligt in het invloedsgebied groepsrisico van drie risicobronnen. Conform vigerende wetgeving moet de gemeente hierdoor het groepsrisico verantwoorden. Meer specifiek gaat het om de wettelijke verplichting op grond van het Besluit externe veiligheid transportroutes (Bevt) artikel 7 en 9 vanwege het vervoer van gevaarlijke stoffen over de snelweg A12, de Betuweroute en de toekomstige snelweg A15. De gemeente heeft bij het invullen van de verantwoordingsplicht een grote mate van beoordelingsvrijheid. Ten aanzien van de aspecten bestrijdbaarheid en zelfredzaamheid heeft de veiligheidsregio adviesrecht. Bij het invullen van de verantwoordingsplicht is gebruik gemaakt van het advies van de Veiligheids- en Gezondheidsregio Gelderland-Midden (VGGM) van 1 april 2022 (kenmerk: 2022-001504).

#### *Bestrijdbaarheid*

Bij een calamiteit zal de brandweer zich inzetten om de effecten ten gevolge van het incident te beperken. Deze inzet zal voornamelijk plaatsvinden dichtbij de bron. De mate van bestrijdbaarheid wordt vooral bepaald door de aanwezige voorzieningen. De VGGM is hiervoor voor advies gevraagd. Uit het advies is naar voren gekomen dat de VGGM geen aanleiding ziet om aanvullend te adviseren ten aanzien van de bestrijdbaarheid. De mogelijkheden voor de bestrijdbaarheid worden daarom niet verder in beschouwing genomen.

#### *Zelfredzaamheid*

Met de term "zelfredzaamheid" wordt bedoeld: Het vermogen om jezelf en/of anderen in veiligheid te brengen bij (een dreiging van) een gevaarlijke situatie. Bij het bepalen van de mate van zelfredzaamheid spelen onder andere de fysieke gesteldheid en zelfstandigheid van de aanwezigen, de alarmeringsmogelijkheden en vluchtmogelijkheden een rol.

Het advies van de Veiligheids- en Gezondheidsregio Gelderland Midden geeft het volgende aan:

- Het plan ligt in het effect scenario toxische wolk. De kans daarop is klein. Wel wijzigt het aantal personen beperkt met dit plan. Het ligt in de verwachting dat de aanwezige personen, mits tijdig gewaarschuwd, zichzelf in veiligheid kunnen brengen;
- Wel adviseert de VGGM, ter verbetering van de zelfredzaamheid, de (toekomstige) bewoners te informeren over de risico's in hun omgeving en mogelijke handelingsperspectieven (risicocommunicatie).

Ten aanzien van risicocommunicatie is er NL-Alert. Hiermee zijn mensen binnen een bepaald gebied gericht te informeren door het sturen van een bericht naar mobiele telefoons. Verder is het plan te ontvluchten via de 'Walcherenstraat'. Gezien dit en de afstand tot de risicobron en het handelingsperspectief in het toxisch scenario binnenshuis schuilen is acht de gemeente het niet noodzakelijk om verdere maatregelen te treffen om de zelfredzaamheid te verbeteren. Daarnaast zijn de geadviseerde maatregelen van de VGGM niet ruimtelijk relevant en enkel ter verbetering.

#### *Conclusie*

Ten aanzien van het groepsrisico ligt het plan in het invloedsgebied van de snelweg A12, de Betuweroute en toekomstige snelweg A15. Op basis van de verantwoording groepsrisico (zie hierboven) kan worden geconcludeerd dat het ruimtelijke initiatief geen significant effect heeft op het groepsrisico, dan wel op de mogelijkheden voor de bestrijdbaarheid en zelfredzaamheid. Daarmee is het aspect externe veiligheid geen belemmering voor de realisatie van het initiatief.

#### **4.7 Water**

#### *Rijksbeleid - Het Nationaal Waterplan 2016-2021*

Het Nationaal Waterplan 2016-2021 is op 10 december 2015 vastgesteld. Het Nationaal Waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen.

In het Nationaal Waterplan 2016-2021 staan de volgende ambities centraal:

- Nederland blijft de veiligste delta in de wereld.
- Nederlandse wateren zijn schoon en gezond en er is genoeg zoetwater.
- Nederland is klimaatbestendig en waterrobuust ingericht.
- Nederland is en blijft een gidsland voor watermanagement.
- Nederlanders leven waterbewust.

Het kabinet zet de veranderingen in het waterveiligheidsbeleid voort en zal hiertoe een wetsvoorstel met nieuwe normen voor de primaire keringen voorbereiden.

Nieuwe normen zijn nodig, omdat de huidige eisen aan primaire keringen grotendeels uit de jaren zestig van de vorige eeuw dateren. Sindsdien zijn het aantal mensen en de economische waarde achter de dijken toegenomen. Ook is nieuwe kennis beschikbaar gekomen over de werking van de keringen en de gevolgen van overstromingen.

De doelen op het gebied van waterveiligheid zijn omgerekend naar normspecificaties voor de keringen. Deze zijn niet meer gebaseerd op dijkringen, maar op dijktrajecten. Elk dijktraject krijgt een norm-specificatie die past bij de gevolgen in dat specifieke gebied. De normspecificaties zijn ingedeeld in zes klassen, waarbij de overstromingskans varieert van 1/300 per jaar tot 1/100.000 per jaar.

Het Rijk onderkent het belang van verbinden van ruimte en water. Bij het aanpakken van wateropgaven en de uitvoering van watermaatregelen vindt daarom afstemming plaats met andere relevante ruimtelijke opgaven en maatregelen in het gebied, zodat scope, programmering en financiering zo veel mogelijk op elkaar aansluiten of, beter nog, elkaar versterken. Het kabinet streeft daarbij ook naar integrale combinaties, waarbij ruimtelijke inrichting een belangrijke rol speelt bij het oplossen van wateropgaven. Omgekeerd is het van belang om bij ruimtelijke opgaven vroegtijdig rekening te houden met wateropgaven en de veerkracht van watersystemen. De gewenste betere verbinding tussen water en ruimte geldt voor alle opgaven op het gebied van waterveiligheid, zoetwater en waterkwaliteit.

#### *Provinciaal beleid - Omgevingsvisie Gaaf Gelderland*

Op 19 december 2018 hebben Provinciale Staten de Omgevingsvisie Gaaf Gelderland vastgesteld. De hoofdzaken van het provinciaal beleid voor water zijn gericht op een veerkrachtig en duurzaam water- en bodemsysteem. Dit systeem bestaat uit bodem en ondergrond, grondwater en oppervlaktewater en is duurzaam als het ook in de toekomst kan blijven functioneren en in stand kan worden gehouden tegen maatschappelijk aanvaardbare kosten.

De provincie onderschrijft de ambitie van de Europese Kaderrichtlijn Water dat uiterlijk in 2027 het grond- en oppervlaktewater in Europa schoon en ecologisch gezond moet zijn en dat er voldoende water is voor duurzaam gebruik en voert deze uit. De beschermde gebieden voor grondwater, waterberging, de Kaderrichtlijn Water en Natura 2000 zijn leidend bij de uitwerking van dit beleid in programma's of in kaders in de verordening. Er worden condities gesteld voor effectief en zuinig gebruik van drinkwater, speciale waterecologie (Hoogst Ecologisch Niveau wateren en Specifiek Ecologische Doelstelling wateren), (grond)waterafhankelijke landnatuur plus de beschermingszones natte landnatuur en grondwateronttrekkingen voor drinkwater en industrie, groter dan 150.000 m3 /jaar.

De provincie stelt via uitvoerend beleid de doelen voor de regionale wateren voor de Kaderrichtlijn Water vast en geeft daarbij ook invulling aan de voorzieningenniveaus. Met de Gelderse waterschappen en de landbouw geeft de provincie invulling aan het vasthouden van water in de bodem, het grondwater en de haarvaten van het watersysteem. Bescherming tegen overstromingen vindt primair plaats op basis van preventie, waar nodig aangevuld met maatregelen in de ruimtelijke ordening en evacuatie. Deze bescherming gebeurt bij voorkeur in combinatie met het ontwikkelen en versterken van karakteristieke riviernatuur in Natura 2000-gebieden.

#### *Waterschapbeleid - Waterbeheerplan 2022-2027 Waterschap Rijn en IJssel*

In het waterbeheerplan beschrijft het waterschap Rijn en IJssel op welke wijze de volgende thema's in de periode 2021-2027 uitgevoerd worden: creëren en onderhouden

van een klimaatrobuust en veilig gebied, bijdragen aan een circulaire economie en de energietransitie en het creëren van een gezondere leefomgeving. Het waterbeheerplan zoekt verbinding met het werk van andere overheden: de provincies, gemeenten, Rijkswaterstaat en het Rijk. Het waterbeheer schept vaak randvoorwaarden voor gebruikers van het water, maar biedt ook mogelijkheden en meerwaarde voor maatschappelijke gebruikers, zoals burgers, agrariërs en terreinbeheerders, ondernemers en (drinkwater)bedrijven, recreanten en de naburige Duitse waterbeheerders.

Vanuit de omgevingsverkenning is het beleid voor de planperiode 2021-2027 beschreven voor de kerntaken van het waterschap:

- het peilbeheer van grond- en oppervlaktewater;
- het onderhouden en beheren van de waterkeringen en watergangen;
- het transporteren en zuiveren van afvalwater;
- het verbeteren van de waterkwaliteit;
- de vergunningverlening, toezicht en handhaving.

Daarnaast is het veerkrachtiger maken van het gebied tegen klimaatverandering een belangrijk speerpunt.

#### *Watervisie 2030 waterschap Rijn en IJssel*

De Watervisie geeft aan hoe het waterschap aankijkt tegen de gewenste ruimtelijke inrichting van het beheersgebied, om de wateropgaven waarvoor ze staan duurzaam op te lossen. Er moet daartoe een betere afstemming worden gevonden tussen de waterwensen van de verschillende grondgebruiksvormen en het watersysteem zelf. Omdat ruimtelijke oplossingen op langere termijn duurzamer zijn, krijgen deze de voorkeur boven technische oplossingen. Bij het zoeken naar ruimtelijke oplossingen geldt het natuurlijk watersysteem als ideaalbeeld. Een dergelijk watersysteem heeft onder meer de mogelijkheid om (in geval van veel neerslag) voldoende water op te vangen en water (in geval van te zware belasting) voldoende te reinigen. Water moet richtinggevend zijn bij toekomstige stedelijke uitbreiding. Bij overschot wordt regenwater in de bodem geïnfiltreerd of naar het oppervlaktewater geleid. Het waterschap streeft ernaar regenwater niet meer via de riolering af te voeren. Het rioleringsstelsel wordt aldus minder zwaar belast, waardoor de kans op overstorten van rioolwater op oppervlaktewater kleiner wordt.

#### *Toetsing*

Om de waterhuishoudkundige gevolgen van onderhavig plan in beeld te brengen is gebruik gemaakt van de watertoets. Voor de watertoets is de Standaard Waterparagraaf van het Waterschap Rijn en IJssel aangewend. Deze waterparagraaf is onderdeel van, en hangt samen met, een set van standaarden zoals die door het waterschap gehanteerd wordt. In deze waterparagraaf worden de effecten van de ruimtelijke ontwikkeling per waterthema afgewogen. Als op één of meer vragen per waterthema 'ja' wordt geantwoord dan is het waterthema relevant. Die waterthema's worden toegelicht.

| Thema                | Toetsvraag                                                                               | Relevant |
|----------------------|------------------------------------------------------------------------------------------|----------|
| HOOFDTHEMA'S         |                                                                                          |          |
| Veiligheid           | 1. Ligt in of nabij het plangebied een primaire of                                       | Nee      |
|                      | regionale waterkering?                                                                   |          |
|                      | 2. Ligt in of nabij het plangebied een kade?                                             | Nee      |
| Riolering en Afvalwa | 1. Is er toename van het afvalwater (DWA)?                                               | Ja       |
| terketen             | 2. Ligt in het plangebied een persleiding van                                            |          |
|                      | WRIJ?                                                                                    | Nee      |
|                      | 3. Ligt in of nabij het plangebied een RWZI van                                          |          |
|                      | het waterschap?                                                                          | Nee      |
| Wateroverlast (op    | 1. Is er sprake van toename van het verhard                                              |          |
| pervlaktewater)      | oppervlak?                                                                               | Nee      |
|                      | 2. Zijn er kansen voor het afkoppelen van be                                             |          |
|                      | staand verhard oppervlak?                                                                | Ja       |
|                      | 3. In of nabij het plangebied bevinden zich natte                                        |          |
|                      | en laag gelegen gebieden, beekdalen, over                                                |          |
|                      | stromingsvlaktes?                                                                        | Nee      |
| Grondwater           | 1. Is in het plangebied sprake van slecht doorla                                         |          |
| overlast             | tende lagen in de ondergrond?                                                            | Nee      |
|                      | 2. Bevindt het plangebied zich in de invloedzo                                           |          |
|                      | ne van de Rijn of IJssel?                                                                | Nee      |
|                      | 3. Is in het plangebied sprake van kwel?<br>4. Beoogt het plan dempen van slootjes of an | Nee      |
|                      | dere wateren?                                                                            | Nee      |
| Oppervlakte          | 1. Wordt vanuit het plangebied water op opper                                            |          |
| waterkwaliteit       | vlaktewater geloosd?                                                                     | Nee      |
|                      | 2. Ligt in of nabij het plangebied een HEN of                                            |          |
|                      | SED water?                                                                               | Nee      |
|                      | 3. Ligt het plangebied geheel of gedeeltelijk in                                         |          |
|                      | een Strategisch actiegebied?                                                             | Nee      |
| Grondwaterkwaliteit  | 1. Ligt het plangebied in de beschermingszone                                            |          |
|                      | van een drinkwateronttrekking?                                                           | Nee      |
| Volksgezondheid      | 1. In of nabij het plangebied bevinden zich                                              |          |
|                      | overstorten uit het gemengde of verbeterde                                               |          |
|                      | gescheiden stelsel?                                                                      | Nee      |
|                      | 2. Bevinden zich, of komen er functies, in of na                                         |          |
|                      | bij het plangebied die milieuhygiënische of                                              |          |
|                      | verdrinkingsrisico's met zich meebrengen                                                 |          |
|                      | (zwemmen, spelen, tuinen aan water)?                                                     | Nee      |
| Verdroging           | 1. Bevindt het plangebied zich in of nabij be                                            |          |
|                      | schermingszones voor natte natuur?                                                       | Nee      |
| Natte natuur         | 1. Bevindt het plangebied zich in of nabij een                                           |          |
|                      | natte EVZ?                                                                               | Nee      |
|                      | 2. Bevindt het plangebied zich in of nabij be                                            |          |
|                      | schermingszones voor natte natuur?                                                       | Nee      |

| Inrichting en beheer | 1. Bevinden zich in of nabij het plangebied wa<br>teren die in eigendom of beheer zijn bij het<br>waterschap?<br>2. Heeft het planherinrichting van watergangen | Nee |  |  |
|----------------------|-----------------------------------------------------------------------------------------------------------------------------------------------------------------|-----|--|--|
|                      | tot doel?                                                                                                                                                       | Nee |  |  |
| AANDACHTSTHEMA'S     |                                                                                                                                                                 |     |  |  |
| Recreatie            | 1. Bevinden zich in het plangebied watergangen<br>en/of gronden in beheer van het waterschap<br>waar actief recreatief medegebruik mogelijk<br>wordt?           | Nee |  |  |
| Cultuurhistorie      | 1. Zijn er cultuurhistorische waterobjecten in het<br>plangebied aanwezig?                                                                                      | Nee |  |  |

* als op één of meer vragen per waterthema Ja wordt geantwoord dan is het thema relevant en zal de toelichting bij het kopje 3 ingevuld en toegevoegd moeten worden in de ruimtelijke onderbouwing.

Uit voorgaande toetsing van de watertoetstabel blijkt dat er met voorliggend plan sprake kan zijn van een toename aan afvalwater en wateroverlast (oppervlaktewater) in het plangebied. Voor het afvalwater kan aangesloten worden op het bestaande rioolstelsel. Van het hemelwater dat op de toekomstige kavels valt wordt 40 mm hemelwater per m2 verhard oppervlak vastgehouden. Hiervoor is een systeem van kolken, hemelwaterriool en wadi's ontworpen. Mocht deze berging van 40 mm bereikt zijn, dan stort het overtollige hemelwater middels een overstort via de parkeerplaats naar de singel. Het water van de bergingen wordt opgevangen in infiltratiekratten en tussen de afvoer wordt een regenton geplaatst. Bij de verdere uitwerking van een bouwplan voor het plangebied zal het watersysteem verder uitgewerkt worden.

#### *Conclusie*

Het aspect water vormt geen belemmering voor de uitvoerbaarheid van onderhavig plan.

#### **4.8 Natuur**

#### *Algemeen*

Bij ruimtelijke ontwikkelingen moet rekening gehouden worden met de aanwezige natuurwaarden in en om het plangebied. Vanaf 1 januari 2017 geldt hiervoor de Wet natuurbescherming. Deze wet beschermt bepaalde plant- en diersoorten, natuurgebieden en bossen. Voordat ontwikkelingen mogen plaatsvinden, moet worden aangetoond dat in het kader van de huidige natuurwet- en regelgeving van een negatief effect geen sprake is, dan wel dat daarvoor respectievelijk een vergunning of ontheffing kan worden verkregen.

#### *Toetsing*

SAB heeft met een quick scan natuur7 onderzocht of er beschermde natuurwaarden, volgens de nu geldende natuurwet- en regelgeving, aan- of afwezig zijn in het plangebied. Naast beschermde natuurwaarden in het plangebied is ook nagegaan of de

<sup>7</sup> SAB (2020). Quick scan natuur. Duiven, Walcherenstraat 5. Projectnummer: 190270. 15 mei 2020.

ruimtelijke ontwikkeling die mogelijk wordt gemaakt, mogelijk negatieve effecten kan hebben op beschermde natuur buiten het plangebied. Navolgend worden kort de conclusies van de quick scan uiteengezet.

#### *Gebiedsbescherming*

Natura 2000-gebied Rijntakken ligt in de buurt van het plangebied. Een negatief effect op de instandhoudingsdoelstellingen van Rijntakken is vanwege een mogelijke toename in stikstofdepositie door de ruimtelijke ontwikkeling in het plangebied niet uit te sluiten. Daarom is een onderzoek stikstofdepositie8 uitgevoerd. Uit het onderzoek blijkt dat er geen rekenresultaten hoger zijn dan 0,00 mol stikstof/ha/j op de stikstofgevoelige habitattypen in de omliggende Natura 2000-gebieden. Er zijn daardoor geen nadelige milieueffecten te verwachten op de omliggende Natura 2000-gebieden. Verder blijkt uit de quick scan dat in de omgeving van het plangebied geen Natuurnetwerk Nederland of andere provinciaal beschermde natuur aanwezig is. De provinciale bescherming van deze gebieden staat de uitvoering van het plan dan ook niet in de weg en nader onderzoek hiernaar is niet noodzakelijk.

#### *Soortenbescherming*

In en rondom het plangebied kunnen in het wild levende planten en dieren aanwezig zijn. Iedereen dient voldoende zorg in acht te nemen voor deze soorten en hun directe leefomgeving.

In en nabij het plangebied kunnen ook soorten voorkomen die zijn beschermd onder de Wet natuurbescherming, maar waarvoor een provinciale vrijstelling van de verboden geldt, voor werkzaamheden die men uitvoert in het kader van ruimtelijke ontwikkeling en inrichting. Door de provinciale vrijstelling staat de aanwezigheid van deze soorten de geplande ontwikkeling niet in de weg. Daarnaast zijn mogelijk nog enkele essentiële elementen aanwezig, voor soorten waarvoor geen provinciale vrijstelling geldt. Zo blijkt uit de quick scan dat direct rondom het plangebied vogels kunnen broeden. Om overtreding van de wet te voorkomen wordt geadviseerd om de geplande ruimtelijke ontwikkeling buiten de broedperiode te starten. Op deze manier worden geen in gebruik zijnde nesten beschadigd of vernield.

Verder zijn mogelijk verblijfplaatsen van vleermuizen aanwezig. Daarom is hier nader onderzoek9 naar uitgevoerd. Hieruit blijkt dat er geen essentiële elementen voor vleermuizen aanwezig zijn in het plangebied. Met essentiële elementen wordt onder andere verblijfplaatsen, vliegroutes en foerageergebied bedoeld. Het aanvragen van een ontheffing Wet natuurbescherming is hierdoor niet benodigd.

Andere essentiële elementen, zoals essentieel leefgebied of verblijfplaatsen, van andere beschermde soorten waarvoor geen provinciale vrijstelling geldt, zijn niet aanwezig. De bescherming van deze categorie soorten staat de ontwikkeling niet in de weg.

<sup>8</sup> SAB (2022). Onderzoek stikstofdepositie. Duiven, Walcherenstraat 5. Projectnummer: 190270. 8 november 2022.

<sup>9</sup> SAB (2020). Nader onderzoek Wet natuurbescherming. Duiven, Walcherenstraat 5. Projectnummer: 190270.01. 11 november 2020.

#### *Bescherming houtopstanden*

Bij deze ruimtelijke ontwikkeling wordt geen houtopstand geveld waarop de regels van de Wet natuurbescherming van toepassing zijn. De bescherming van houtopstanden vormt dan ook geen beperking voor de beoogde ruimtelijke ontwikkeling.

#### *Conclusie*

Het aspect natuur vormt geen belemmering voor de uitvoerbaarheid van onderhavig plan.

## **4.9 Archeologie**

#### *Algemeen*

Door ondertekening van het verdrag van Valletta (1992) heeft Nederland zich verplicht om bij ruimtelijke planvorming nadrukkelijk rekening te houden met het niet-zichtbare deel van cultuurhistorisch erfgoed, te weten de archeologische waarden. In de Erfgoedwet is geregeld hoe met in de grond aanwezige dan wel te verwachten archeologische waarden moet worden omgegaan. Het streven is om deze belangen tijdig bij het plan te betrekken. Bij ingrepen waarbij de ondergrond wordt geroerd, dient te worden aangetoond dat de eventueel aanwezige archeologische waarden niet worden aangetast.

#### *Toetsing*

De gemeente Duiven heeft specifiek archeologiebeleid in de vorm van het 'Bestemmingsplan Archeologie', zoals vastgesteld door de gemeente Duiven op 31 mei 2009. Op basis van dat plan heeft het plangebied de dubbelbestemming 'Waarde - Archeologie', inclusief gebiedsaanduiding 'specifieke vorm van waarde - lage archeologische verwachting 5'. Dit betekent dat archeologisch onderzoek noodzakelijk is bij bodemingrepen groter dan 10.000 m2 en die dieper reiken dan 0,5 meter. De bodemingrepen voor voorliggend plan zijn kleinschaliger, waarmee archeologisch onderzoek niet noodzakelijk is. De aanwezigheid van archeologische vondsten kan echter nooit geheel worden uitgesloten. Wanneer tijdens de uitvoering van werkzaamheden een archeologische vondst wordt gedaan moet dit op grond van de Erfgoedwet (artikel 5.10 en 5.11) verplicht worden gemeld aan de Minister van OCW en de gemeente Duiven.

#### *Conclusie*

Het aspect archeologie vormt geen belemmering voor de uitvoerbaarheid van onderhavig plan.

## **4.10 Cultuurhistorie**

#### *Algemeen*

Op grond van artikel 3.1.6, vijfde lid, onderdeel a van het Besluit ruimtelijke ordening (Bro) moeten naast de in de grond aanwezige of te verwachten monumenten ook cultuurhistorische waarden worden meegewogen bij het vaststellen van bestemmingsplannen.

#### *Toetsing*

In of rondom het plangebied zijn geen rijks- of gemeentelijke monumenten aanwezig. Het plangebied bevindt zich te midden van een planmatig aangelegde woonwijk. Ge-

zien de kleinschalige aard en schaal van het initiatief blijven de ruimtelijke structuren in en rondom het plangebied ongewijzigd. Dit maakt dat eventuele aanwezige cultuurhistorische waarden niet worden aangetast.

#### *Conclusie*

Het aspect cultuurhistorie vormt geen belemmering voor de uitvoerbaarheid van onderhavig plan.

### **4.11 Verkeer en parkeren**

#### *Verkeer*

Voor het maken van een inschatting van de hoeveelheid autoverkeer die wordt gegenereerd bij een bepaalde ontwikkeling, hanteert het CROW10 kencijfers voor wat betreft verkeersgeneratie. Onder verkeersgeneratie wordt hierbij verstaan de totale hoeveelheid gemotoriseerd verkeer (excl. openbaar vervoer) die gedurende een gekozen tijdsperiode naar de desbetreffende voorziening toe rijdt en hiervan wegrijdt. Onderhavige ontwikkeling richt zich op het bouwen van maximaal 16 rijwoningen in het sociale huur-, dan wel betaalbare en middeldure koopsegment. Gelet op het feit dat het plangebied in een planmatige uitbreidingswijk van Duiven ligt wordt gesteld dat de kencijfers voor 'rest bebouwde kom' aangehouden kunnen worden. De gemeente Duiven wordt conform CBS-gegevens ten aanzien van de mate van stedelijkheid gezien als een 'matig stedelijk' gebied. Voor de ontwikkeling van 16 koopwoningen volgt uit de kencijfers dat er maximaal 120 extra verkeersbewegingen per etmaal ontstaan. De capaciteit van de omliggende wegen is voldoende om deze extra verkeersbewegingen af te wikkelen.

#### *Parkeren*

De gemeente Duiven heeft speciaal parkeerbeleid in de vorm van de Parkeernormennota Duiven 2018 (d.d. 3 februari 2018). Het voorliggende bouwplan is getoetst aan de normen uit de gemeentelijke nota. Op basis van dit document dienen de categorieen 'Woning midden (tussen 90 en 135 m2 gbo)' en 'Woning klein (kleiner dan 90 m2 gbo)' worden aangehouden, alsmede 'Duiven rest kom'. Daaruit volgt een maximale parkeerbehoefte van 31,4 parkeerplaatsen (5x2,1 + 11x1,9).

In de huidige situatie heeft de school geen parkeerplaatsen op eigen terrein en wordt gebruik gemaakt van de openbare ruimte. Deze parkeerplaatsen blijven behouden, maar worden wel opnieuw en optimaler ingedeeld. Daarnaast worden in het plangebied 32 parkeerplaatsen gerealiseerd. Daarmee wordt volledig voorzien in parkeren op eigen terrein.

<sup>10</sup> CROW, publicatie 381, Toekomstbestendig parkeren. Van parkeerkencijfers naar parkeernormen.

*Toekomstige situatie van het plangebied (bron: Orbis).*

In de regels van dit bestemmingsplan wordt het gemeentelijk parkeerbeleid juridischplanologisch vastgelegd. Dit betekent dat bij de omgevingsvergunning voor het bouwen getoetst zal worden of het plan voorziet in voldoende parkeergelegenheid. Daarmee wordt gesteld dat het aspect 'parkeren' voldoende in dit plan is gewaarborgd.

#### *Conclusie*

Het aspect verkeer en parkeren vormt geen belemmering voor de uitvoerbaarheid van onderhavig plan.

## **5 Wijze van bestemmen**

### **5.1 Algemeen**

#### *5.1.1 Wat is een bestemmingsplan*

Het gemeentelijke bestemmingsplan is een middel waarmee functies aan gronden worden toegekend. Het gaat dus om het toekennen van gebruiksmogelijkheden. Vanuit de Wet ruimtelijke ordening volgt een belangrijk principe: het gaat om toelatingsplanologie. Het wordt de grondgebruiker (eigenaar, huurder etc.) toegestaan om de functie die het bestemmingsplan geeft uit te oefenen. Dit houdt in dat:

- 1 de grondgebruiker niet kan worden verplicht om een in het bestemmingsplan aangewezen bestemming ook daadwerkelijk te realiseren, en
- 2 de grondgebruiker geen andere functie mag uitoefenen in strijd met de gegeven bestemming (het overgangsrecht is hierbij mede van belang).

Een afgeleide van de gebruiksregels in het bestemmingsplan zijn regels voor bebouwing (bouwvergunning) en regels voor het verrichten van 'werken' (aanlegvergunning).

Een bestemmingsplan regelt derhalve:

- het toegestane gebruik van gronden (en de bouwwerken en gebouwen); en een bestemmingsplan kan daarbij regels geven voor:
- het bebouwen van de gronden;
- het verrichten van werken (aanleggen).

Het bestemmingsplan is een belangrijk instrument voor het voeren van ruimtelijk beleid, maar het is zeker niet het enige instrument. Andere ruimtelijke wetten en regels zoals bijvoorbeeld de Woningwet, de Erfgoedwet, de Algemene Plaatselijke Verordening, de Wet Milieubeheer en de bouwverordening zijn ook erg belangrijk voor het uitoefenen van het ruimtelijke beleid.

#### *5.1.2 Over bestemmen, dubbelbestemmen en aanduiden*

Op de verbeelding wordt aangegeven welke bestemming gronden hebben. Dit gebeurt via een bestemmingsvlak. Voor het op de verbeelding aangegeven bestemmingsvlak gelden de gebruiksmogelijkheden zoals die in het bijhorende regel worden gegeven. Die toegekende gebruiksmogelijkheden kunnen op twee manieren nader worden ingevuld:

- 1 Via een dubbelbestemming. Een dubbelbestemming is, zoals de naam al zegt, een bestemming die óók aan de gronden wordt toegekend. Voor gronden kunnen dus meerdere bestemmingen gelden. Er geldt altijd één 'enkel' bestemming (dat is dé bestemming) en soms geldt er een dubbelbestemming (soms zelfs meerdere). In de regel van de dubbelbestemming wordt omschreven wat er voor de onderliggende gronden geldt aan extra bepalingen in aanvulling, of ter beperking, van de mogelijkheden van de onderliggende bestemmingen.
- 2 Via een aanduiding. Een aanduiding is een teken op de verbeelding dat betrekking heeft op een vlak op die kaart. Via een aanduiding wordt in de regels 'iets' geregeld. Dat 'iets' kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook een eigen regel hebben.

#### *5.1.3 Hoofdstukindeling van de regels*

De regels zijn verdeeld over 4 hoofdstukken:

- 1 Inleidende regels. In dit hoofdstuk worden begrippen verklaard die in de regels worden gebruikt (artikel 1). Dit gebeurt om een eenduidige uitleg en toepassing van de regels te waarborgen. Ook is bepaald de wijze waarop gemeten moet worden bij het toepassen van de regels (artikel 2).
- 2 Bestemmingsregels. In dit tweede hoofdstuk zijn de regels van de bestemmingen opgenomen. Dit gebeurt in alfabetische volgorde. Per bestemming is het toegestane gebruik geregeld en zijn bouwregels en, eventueel, ook bepalingen met betrekking tot het uitvoeren van werken, geen bouwwerken zijnde, en werkzaamheden opgenomen. Als er dubbelbestemmingen zijn worden die ook in dit hoofdstuk opgenomen. Die komen, ook in alfabetische volgorde, achter de bestemmingsregels. Ieder artikel kent een vaste opzet. Eerst wordt het toegestane gebruik geformuleerd in de bestemmingsomschrijving. Vervolgens zijn bouwregels opgenomen. Aansluitend volgen afwijkingsregels met betrekking tot bouw- en/of gebruiksregels. Ten slotte zijn eventueel bepalingen met betrekking tot het uitvoeren van werken, geen bouwwerken zijnde, en werkzaamheden en/of wijzigingsbevoegdheden opgenomen. Belangrijk om te vermelden is dat naast de bestemmingsregels ook in andere artikelen relevante informatie staat die mede gelezen en geïnterpreteerd moet worden. Alleen zo ontstaat een volledig beeld van hetgeen is geregeld.
- 3 Algemene regels. In dit hoofdstuk zijn bepalingen opgenomen met een algemeen karakter. Ze gelden dus voor het hele plan. In dit plan is een anti-dubbeltelregel opgenomen.
- 4 Overgangs- en slotregels. In het laatste hoofdstuk zijn respectievelijk het overgangsrecht en een slotregel opgenomen. Hoewel het hier in wezen ook algemene regels betreft, zijn deze vanwege hun meer bijzondere karakter in een apart hoofdstuk opgenomen.

## **5.2 Dit bestemmingsplan**

#### *5.2.1 Algemeen*

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het bestemmingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld. De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de beweegredenen, de onderzoeksresultaten en de beleidsuitgangspunten die aan het bestemmingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het bestemmingsplan.

#### *5.2.2 Bijzonderheden in dit bestemmingsplan*

De regels in dit bestemmingsplan zijn opgezet aan de hand van hetgeen hiervoor is beschreven.

#### *Groen*

De gronden rondom de woningen zijn voorzien van de bestemming 'Groen'. Deze bestemming voorziet voornamelijk in groenvoorzieningen, paden, watervoorzieningen en speelvoorzieningen. Gebouwen mogen niet in deze bestemming worden opgericht. Voor bouwwerken, geen gebouwen zijnde zijn maximum bouwhoogtes opgenomen.

#### *Verkeer - Verblijfsgebied*

De beoogde ontsluitingsroute met bijbehorende parkeervoorzieningen heeft de bestemming 'Verkeer - Verblijfsgebied' toegekend gekregen. Binnen deze bestemming is het niet toegestaan om gebouwen op te richten en zijn voor verschillende bouwwerken, geen gebouwen zijnde maatvoeringseisen opgenomen.

#### *Wonen*

De voor 'Wonen' aangewezen gronden zijn bestemd voor woningen, waarbij het maximaal aantal toegestane wooneenheden per bouwvlak op de verbeelding is aangegeven. Als gevolg van de aanduiding 'aaneengebouwd' zijn uitsluitend aaneengebouwde woningen toegestaan. Tevens is vastgelegd dat ter plaatse van de aanduiding 'specifieke vorm van wonen - sociale huur' uitsluitend sociale huurwoningen zijn toegestaan. Daarnaast zijn aan huis verbonden beroepen, bijbehorende gebouwen, bouwwerken, geen gebouwen zijnde, tuinen en erven toegestaan. Er gelden afzonderlijke bouwregels voor hoofdgebouwen, aan- en uitbouwen, bijgebouwen en overkappingen en bouwwerken, geen gebouwen zijnde. Zo dienen woningen te voldoen aan de op de verbeelding aangegeven maximum goot- en bouwhoogte (hier: 4 en 10 meter), waarbij voor dakkapellen een uitzonderingsmogelijkheid is opgenomen voor de maximum goothoogte. Er kan onder voorwaarden worden afgeweken van de bouwregels. Ook kan onder voorwaarden worden afgeweken van de gebruiksregels inzake aan huis verbonden bedrijven. Via een voorwaardelijke verplichting is vastgelegd dat de woningen uitsluitend in gebruik genomen mogen worden als ter plaatse van de opgenomen 'gevellijn' sprake is van een dove gevel en in stand wordt gehouden.

#### *5.2.3 Algemene regels*

Naast de bestemmingen bevat het plan een aantal algemene regels over bijvoorbeeld begrippen, de wijze van meten en overgangsrecht. Deze min of meer standaardregels in bestemmingsplannen worden hier verder niet toegelicht.

#### *Parkeren*

In de overige regels is een parkeerregeling opgenomen. Deze regeling houdt in dat een omgevingsvergunning voor bouwen of een omgevingsvergunning voor het afwijking van het bestemmingsplan slechts wordt verleend indien voldoende parkeergelegenheid is gerealiseerd, conform de parkeernormennota van de gemeente Duiven. Hier kan onder voorwaarden van worden afgeweken.

## **6 Uitvoerbaarheid**

### **6.1 Economische uitvoerbaarheid**

Op basis van artikel 3.1.6, lid 1, sub f van het Besluit ruimtelijke ordening dient bij de voorbereiding van een bestemmingsplan onderzoek plaats te vinden naar de (economische) uitvoerbaarheid van het plan. De ontwikkelingen die concreet mogelijk worden gemaakt door het bestemmingsplan moeten (economisch) uitvoerbaar zijn, omdat er anders sprake is van een oneigenlijke bestemming.

Het voorliggende plan wordt gerealiseerd op particulier initiatief. De gemeente en de initiatiefnemer hebben een overeenkomst gesloten waarin de rechten en plichten van zowel de ontwikkelaar als de gemeente zijn aangegeven, alsmede de definitieve regeling van kostenverhaal. Met deze overeenkomst is het plan verzekerd van kostendekking, het opstellen van een exploitatieplan is daarom overeenkomstig artikel 6.12, lid 2 onder a. van de Wet ruimtelijke ordening niet nodig. Gesteld kan worden dat er geen verplichting is om tegelijkertijd met de ruimtelijke procedure een exploitatieplan op te stellen.

De economische uitvoerbaarheid van dit bestemmingsplan is hiermee aangetoond.

## **6.2 Maatschappelijke uitvoerbaarheid**

#### *6.2.1 Vooraankondiging*

Overeenkomstig het gestelde in artikel 1.3.1 Bro is op 18 mei 2022 een vooraankondiging van dit bestemmingsplan gedaan in het digitale gemeenteblad Duiven. Tevens is deze vooraankondiging gepubliceerd in de Duiven Post.

#### *6.2.2 Wettelijk vooroverleg*

Op grond van artikel 3.1.1 van het Besluit ruimtelijke ordening voert het college van burgemeester en wethouders, dat belast is met de voorbereiding van een bestemmingsplan, overleg met andere bestuursorganen van bijvoorbeeld buurgemeenten, het waterschap en de provincie.

Het overleg tussen de bestuurlijke instanties dient in een redelijke verhouding te staan tot de aard en omvang van het bestemmingsplan. Het overleg dient dan ook beperkt te blijven tot die overheidsinstanties waarmee overleg werkelijk noodzakelijk is om te voorkomen dat de taak of verantwoordelijkheid van het andere overheidsorgaan ontoelaatbaar wordt beperkt, of dat het door dat orgaan te behartigen belang aantoonbaar wordt benadeeld.

Het bestemmingsplan is voorgelegd aan de provincie, het waterschap en de veiligheidsregio. De daaruit voortgekomen reacties zijn in de desbetreffende paragrafen verwerkt.

#### *6.2.3 Zienswijzen*

Het ontwerpbestemmingsplan Duiven, Walcherenstraat 5 heeft van 23 juni 2022 tot en met 3 augustus 2022 ter inzage gelegen. Gedurende deze termijn is een ieder in de gelegenheid gesteld zienswijzen kenbaar te maken aan de gemeenteraad. Er zijn geen zienswijzen naar voren gebracht.