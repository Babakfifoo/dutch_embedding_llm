# Bestemmingsplan 'Dirksbergerweg 1 woning'

**Gemeente Roermond** 

**Vastgesteld**

# Bestemmingsplan 'Dirksbergerweg 1 woning' **Gemeente Roermond Vastgesteld**

| Identificatienummer:          | NL.IMRO.0957.BP00000272-VG01                             |
|-------------------------------|----------------------------------------------------------|
| Rapportnummer:                | 211x07638                                                |
| Datum:                        | 9 juni 2016                                              |
| Contactpersoon opdrachtgever: | Dhr. H. de Boer                                          |
| Projectteam BRO:              | Dhr. drs. M.S. Zonnenberg                                |
| Concept:                      | 10 april 2015                                            |
| Ontwerp:                      | 27 juli 2015                                             |
| Vaststelling:                 | 9 juni 2016                                              |
| Trefwoorden:                  | Bestemmingsplan, woningbouw, Dirksbergerweg,<br>Roermond |
| Bron foto kaft:               | Hollandse Hoogte 4                                       |

BRO Vestiging Tegelen Industriestraat 94 5931 PK Tegelen T +31 (0)77 373 06 01 F +31 (0)77 373 76 94 E tegelen@bro.nl

#### **Inhoudsopgave** pagina

| pagina |  |
|--------|--|
|        |  |

| 1. INLEIDING                                              | 3  |  |
|-----------------------------------------------------------|----|--|
| 1.1 Aanleiding                                            | 3  |  |
| 1.2 Ligging, begrenzing en juridische status van het plan | 3  |  |
| 1.3 Leeswijzer                                            | 4  |  |
| 2. BELEIDSKADER                                           | 5  |  |
| 2.1 Inleiding                                             | 5  |  |
| 2.2 Rijksbeleid                                           | 5  |  |
| 2.3 Provinciaal beleid                                    | 6  |  |
| 2.4 Regionaal beleid                                      | 8  |  |
| 2.5 Gemeentelijk beleid                                   | 10 |  |
| 3. RANDVOORWAARDEN                                        | 17 |  |
| 3.1 Milieu                                                | 17 |  |
| 3.1.1 Bodem                                               | 17 |  |
| 3.1.2 Geluid                                              | 17 |  |
| 3.1.3 Luchtkwaliteit                                      | 18 |  |
| 3.1.4 Milieuzonering/ bedrijvigheid                       | 18 |  |
| 3.1.5 Kabels en leidingen                                 | 19 |  |
| 3.2 Externe veiligheid                                    | 19 |  |
| 3.3 Waterhuishouding                                      | 21 |  |
| 3.4 Archeologie                                           | 24 |  |
| 3.5 Cultuurhistorie                                       | 25 |  |
| 3.6 Flora en fauna                                        | 25 |  |
| 3.7 Natuur- en landschapswaarden                          | 27 |  |
| 3.8 Verkeer en infrastructuur                             | 27 |  |
| 4. PLANBESCHRIJVING                                       | 29 |  |
|                                                           |    |  |

| 5. PLANOPZET             | 31 |
|--------------------------|----|
| 5.1 Feitelijke planopzet | 31 |
| 5.2 Juridische planopzet | 31 |
| 5.2.1 Verbeelding        | 31 |
| 5.2.2 Planregels         | 31 |
|                          |    |

| 6. UITVOERBAARHEID                               | 33 |
|--------------------------------------------------|----|
| 6.1 Economische uitvoerbaarheid en kostenverhaal | 33 |
| 6.2 Maatschappelijke uitvoerbaarheid             | 33 |
| 6.2.1 Overleg ex artikel 3.1.1. Bro              | 34 |
| 6.2.2 Zienswijzenprocedure                       | 34 |
|                                                  |    |

### **7. PROCEDURE 35**

#### **BIJLAGEN**

- 1. Standaardverantwoording groepsrisico
- 2. Berekening wegverkeerslawaai

### **ONDERZOEKSRAPPORTEN**

- BRO, Quickscan flora en fauna Dirksbergerweg te Roermond, 27 juli 2015.
- Econsultancy, Vooronderzoek Dirksbergerweg te Roermond, gemeente Roermond, rapportnummer 15021170, 8 april 2015.

# **1. INLEIDING**

# **1.1 Aanleiding**

Het voornemen bestaat om op de locatie aan de Dirksbergerweg in Roermond één vrijstaande woning te realiseren. Op basis van het momenteel vigerende bestemmingplan 'Buitengebied Roerdal' is de ontwikkeling niet direct mogelijk.

Topografische kaart met aanduiding ligging plangebied (rode pijl).

### **1.2 Ligging, begrenzing en juridische status van het plan**

Het plangebied is gelegen aan de Dirksbergerweg in Roermond, op de percelen kadastraal bekend als sectie M, nummers 227 en 228. Aan de westzijde van het plangebied zijn aan de zuidkant van de Dirksbergerweg enkele vrijstaande woningen gelegen, evenals op de percelen direct ten zuiden van het plangebied. Aan de noordzijde van de Dirksbergerweg ligt een begraafplaats. Ten oosten ligt voornamelijk landbouwgrond.

De locatie is gelegen in het bestemmingsplan 'Buitengebied Roerdal', zoals dat is vastgesteld door gemeenteraad van Roermond op 3 juni 2009. Binnen de ter plaatse geldende bestemming 'Agrarisch met waarden - agrarische functie met landschapswaarden' is de bouw en het gebruik van een vrijstaande grondgebonden woning niet toegestaan.

Luchtfoto met kadastrale ondergrond (paarse lijnen en nummers) en begrenzing plangebied (rode lijn).

In het voorliggende bestemmingsplan wordt de gewenste ontwikkeling voor het plangebied middels toekenning van een woonbestemming en bijbehorende gebruiks- en bebouwingsregels, juridisch-planologisch vastgelegd.

### **1.3 Leeswijzer**

In hoofdstuk 2 wordt het relevante rijks-, provinciaal, regionaal en gemeentelijk beleidskader beschreven. In hoofdstuk 3 worden de resultaten van de onderzoeken, die ten behoeve van de planrealisatie verricht zijn, belicht. In hoofdstuk 4 vindt de planbeschrijving plaats. Tenslotte komen in de hoofdstukken 5, 6 en 7 de planopzet, de uitvoerbaarheid en de procedure aan de orde.

# **2. BELEIDSKADER**

# **2.1 Inleiding**

In dit hoofdstuk wordt aandacht besteed aan het rijksbeleid (paragraaf 2.2), provinciaal beleid (paragraaf 2.3), regionaal beleid (paragraaf 2.4) en gemeentelijke beleid (paragraaf 2.5).

# **2.2 Rijksbeleid**

### **Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie Infrastructuur en Ruimte (SVIR) staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creeren. Het Rijk richt zich met name op het versterken van de internationale positie van Nederland en het behartigen van de nationale belangen.

Bij de realisatie van het voorliggende initiatief is sprake van een dermate kleinschalige ontwikkeling dat geen nationale belangen in het spel zijn. De beoogde ontwikkeling is dan ook niet in strijd met de nationale belangen zoals verwoord in de Structuurvisie Infrastructuur en Ruimte.

#### Ladder voor duurzame verstedelijking

In de Structuurvisie Infrastructuur en Ruimte (SVIR) is de 'ladder voor duurzame verstedelijking' geïntroduceerd. Het doel is een goede ruimtelijke ordening te bereiken door een optimale benutting van de ruimte in stedelijke gebieden en daarnaast ondersteunt het gemeente en provincie in de vraaggerichte programmering van hun grondgebied. Dat betekent dat overheden nieuwe stedelijke ontwikkelingen moeten motiveren met oog voor de onderliggende vraag in de regio, de beschikbare ruimte binnen het bestaande stedelijke gebied en een multimodale ontsluiting.

In het voorliggende geval is sprake van een dermate kleinschalige ontwikkeling dat in lijn met de uitspraak1 van de Afdeling bestuursrechtspraak van de Raad van State van 18 december 2013, geen sprake is van een stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Toetsing aan de lader voor duurzame verstedelijking is dan ook niet noodzakelijk.

 1 Afdeling bestuursrechtspraak van de Raad van State, 18-12-2013,Zaaknummer 201302867/1/R.

#### **AMvB Ruimte**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Met uitzondering van enkele onderdelen is het Barro eind december 2011 in werking getreden. Per 1 oktober 2012 is de gewijzigde Regeling algemene regels ruimtelijke ordening (Rarro) en de eerste aanvulling van het Barro inwerking getreden. In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in gemeentelijke bestemmingsplannen.

Uitsnede kaart 'radarstations en radarverstoringsgebieden' van de Regeling algemene regels ruimtelijke ordening.

Het plangebied ligt in het radarverstoringsgebied van het militaire radarstation op Vliegbasis Volkel dat op basis van de Rarro over de gemeente Roermond ligt. Voor deze gebieden zijn de artikelen 2.6.9 van het Barro en de artikelen 2.4 tot en met 2.6 van de Rarro van toepassing. Omdat in het plangebied geen gebouwen en overige bouwwerken zijn toegestaan hoger dan 114 meter, voldoet het bestemmingsplan aan het bepaalde in het Barro en Rarro.

### **2.3 Provinciaal beleid**

#### **Provinciaal Omgevingsplan Limburg 2014**

Op 12 december 2014 hebben Provinciale Staten van Limburg (PS) het Provinciaal Omgevingsplan 2014 (POL2014) 'Voor de kwaliteit van Limburg' vastgesteld. In het POL2014 is onderscheid gemaakt in zeven soorten gebieden, elk met eigen herkenbare kernkwaliteiten. Voor de verschillende zones liggen er heel verschillende opgaven en ontwikkelingsmogelijkheden.

Volgens de kaart 'Zonering Limburg' ligt het plangebied in de zone 'Buitengebied', direct grenzend aan de zone 'Overig bebouwd gebied'. Het buitengebied omvat 'alle andere gronden in het landelijk gebied' en biedt de meeste ruimte voor land- en tuinbouw en vrijetijdseconomie.

In het POL 2014 geeft de provincie aan dat de grens tussen het bestaand bebouwd gebied en het landelijk gebied een belangrijke grens is, onlosmakelijk onderdeel van de ladder van duurzame verstedelijking, één van de Limburgse principes. Vanwege het belang dat wordt gehecht aan een optimaal gebruik van het (bestaand) bebouwd gebied, is in het POL een (indicatief) kaartbeeld daarvan opgenomen, onderverdeeld in stedelijk centrum, bedrijventerrein en overig bebouwd gebied (kaart 1). Het gaat om de weergave van de feitelijke situatie: geplande en beoogde uitbreidingen in uitleglocaties maken er geen deel van uit, meestal vallen die onder het buitengebied. Het is zeker geen visiekaart, die wordt door en met de drie regio's gemaakt in de trajecten van regionale visievorming, resulterend in bestuursovereenkomsten.

De precieze begrenzing van het (bestaand) bebouwd gebied gebeurt op gemeentelijk niveau. De regionale visies en afspraken bieden daarbij een belangrijk kader om uitspraken te doen over de zonering en daaraan gekoppelde principes. Die regionale visies krijgen vertaling in gemeentelijke structuurvisies en bestemmingsplannen. Uiteraard kunnen gemeenten ervoor kiezen om gebruik te maken van in het verleden gehanteerde begrenzingen zoals rode contouren.

Uitsnede kaart 'Zonering Limburg', met aanduiding ligging plangebied (zwarte pijl).

Voor de gronden binnen het buitengebied geldt dat deze op basis van het POL2014 niet direct zijn aangewezen voor woningbouw. Op basis van de regionale uitwerking van het woningbouwbeleid in de vorm van de 'Structuurvisie wonen, zorg en woonomgeving Midden-Limburg' (zie paragraaf 2.4), die in samenwerking en overleg met de provincie Limburg is opgesteld, geldt dat het plangebied gelegen is binnen de zone bebouwd gebied. Ook op basis hiervan kan worden geconcludeerd dat de voorziene woning past binnen de beleidskaders.

#### **Omgevingsverordening Limburg 2014**

Op 12 december is ook de Omgevingsverordening Limburg 2014 vastgesteld. Hierin zijn regels opgenomen die nodig zijn om het omgevingsbeleid van POL2014 juridische binding te geven. Uit de kaarten behorende bij de Omgevingsverordening Limburg 2014 blijkt dat in het plangebied alleen sprake is van het beschermen milieubeschermingsgebied Roerdalslenk zone III (boringsvrije zone). Het is in het gebied Roerdalslenk verboden:

- a. een boorput of een bodemenergiesysteem te maken of hebben of de grond te roeren, dieper dan de bovenkant van de Bovenste Brunssumklei;
- b. werken op of in de bodem uit te voeren of te doen uitvoeren waarbij ingrepen worden verricht of stoffen worden gebruikt die de beschermende werking van de Bovenste Brunssumklei kunnen aantasten.

Het voornemen tot het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 80 meter in zone III tot aan de Bovenste Brunssumklei dient vier weken van tevoren schriftelijk gemeld te worden aan Gedeputeerde Staten. Van een dergelijk voornemen is echter binnen het plangebied geen sprake.

# **2.4 Regionaal beleid**

#### **Structuurvisie wonen, zorg en woonomgeving Midden-Limburg**

De samenwerkende gemeenten in Midden-Limburg (Echt-Susteren, Leudal, Maasgouw, Nederweert, Roerdalen, Roermond en Weert) en de provincie Limburg hebben samen het initiatief genomen tot het opstellen van een 'Structuurvisie Wonen Zorg en Woonomgeving Midden-Limburg'. Op 18 september 2014 hebben burgemeester en wethouders van Roermond deze structuurvisie vastgesteld.

In de structuurvisie is de gewenste ruimtelijke ontwikkelingsrichting ten aanzien van het beleidsveld 'Wonen' voor de korte termijn (2014 tot en met 2017) en met een doorkijk naar de lange termijn (2018 tot en met 2023) vastgelegd. In de structuurvisie wordt aangegeven dat om de regio Midden-Limburg aantrekkelijk te houden, duurzaam moet worden geïnvesteerd in de toekomst. Deels betekent dit het behouden van het goede, deels betekent dit inzetten op verandering en verbetering. De opgave richt zich niet meer volledig op kwantitatieve groei maar meer en meer op kwalitatieve groei.

Uitsnede kaart 'Ruimtelijk Beleid' uit de Structuurvisie Wonen Zorg en Woonomgeving Midden-Limburg.

Als gevolg van de actuele en te verwachten demografische en economische ontwikkelingen, is er regionaal sprake van een veranderende kwalitatieve woningbehoefte als gevolg van de veranderende bevolkingssamenstelling. Die demografische transitie vraagt om transformatie van de bestaande woningvoorraad en woonomgeving en nog slechts om beperkte uitbreiding van de woningvoorraad. Uit de structuurvisie blijkt dat in Roermond nog behoefte bestaat aan vrijstaande koopwoningen in het duurdere segment, overeenkomstig hetgeen middels dit bestemmingsplan mogelijk wordt gemaakt.

Op de kaart behorende bij de structuurvisie, is het plangebied gelegen binnen 'bebouwd gebied' waarbinnen een woning bij uitstek gesitueerd dient te worden. Ook op basis hiervan past de voorziene woning binnen de kaders van de structuurvisie.

# **2.5 Gemeentelijk beleid**

#### **Structuurvisie Roermond**

In de Structuurvisie Roermond (vastgesteld door de gemeenteraad 29 maart 2001) is het ruimtelijk toekomstbeeld van Roermond voor de eerste 10 jaar gegeven, met een doorkijk naar de langere termijn. Enkele belangrijke uitgangspunten ten aanzien van onderhavig project luiden als volgt:

- Om sociaal-economische scheefgroei tegen te gaan, wordt ingezet op gedifferentieerd bouwen, met de nadruk op duurdere segmenten in zowel de inbreidingslocaties als uitbreidingslocaties;
- Ingezet wordt op realisering van hoofdzakelijk grondgebonden woningen.

Gezien het feit dat in het plangebied een grondgebonden woning in het duurdere segment wordt gerealiseerd, sluit het initiatief aan bij de uitgangspunten van de structuurvisie.

#### **Structuurvisie kwaliteitsbijdrage gemeente Roermond**

De Structuurvisie kwaliteitsbijdrage gemeente Roermond (vastgesteld door de raad d.d. 16 februari 2012) bevat de uitgangspunten waarbinnen de gemeente aan initiatiefnemers voor ruimtelijke ontwikkelingen in het buitengebied van de gemeente Roermond (en aanvullend een aantal gebieden binnen het stedelijk gebied) een kwaliteitsbijdrage vraagt ter uitwerking van het Limburgs Kwaliteitsmenu (LKM).

Op basis van de 'Structuurvisie Wonen Zorg en Woonomgeving Midden-Limburg' geldt dat het plangebied ligt binnen de zone 'bebouwd gebied'. Op deze gebieden is de Structuurvisie kwaliteitsbijdrage gemeente Roermond niet van toepassing.

#### **Verbreed Gemeentelijk Rioleringsplan 2009-2013**

In december 2008 heeft de raad van de gemeente Roermond het nieuwe Verbreed Gemeentelijk Rioleringsplan (GRP) 2009-2013 vastgesteld. Omdat dit plan in 2013 afliep, heeft de gemeente dit plan verlengd. De beleidsdoelen in het GRP zijn:

- zorgen voor inzameling en transport van stedelijk afvalwater;
- zorgen voor inzameling (voor zover niet door particulieren gebeurt) en verwerking van hemelwater;
- (voor zover mogelijk) zorgen dat het grondwater de bestemming van een gebied niet structureel belemmert.

Voor nieuwbouwprojecten betekent dit onder meer dat hemelwater geheel wordt afgekoppeld en in de bodem wordt geïnfiltreerd of een andere duurzame omgang met hemelwater, bijvoorbeeld hergebruik, plaatsvindt. Voor infiltratievoorzieningen zijn normen gesteld die in bestemmingsplannen, dan wel bij de uitvoering daarvan, moeten worden meegenomen. Het beleid in het GRP sluit aan bij het beleid dat Waterschap Roer en Overmaas voert voor hemelwater. In het plangebied zal moeten worden voldaan aan de normen voor infiltratie.

In paragraaf 3.3 wordt nader ingegaan op de waterhuishoudkundige situatie in het plangebied en de mogelijkheden inzake afkoppeling en infiltratie.

#### **Nota Parkeernormen 2014**

De Nota Parkeernormen 2014 is op 4 november 2014 door het college van burgemeester en wethouders van Roermond vastgesteld. Doel van deze nota is om voldoende parkeerplaatsen op de juiste locaties in de stad te realiseren.

Het parkeerbeleid van de gemeente Roermond vormt zowel een volgend als een sturend beleid. Met een sturend beleid wil de gemeente het selectief gebruik van de auto bevorderen. Dit wordt toegepast op de functies werken, winkelen en recreëren. Bij de functie wonen wordt een volgend beleid toegepast dat inspeelt op de vraag naar parkeerplaatsen. Een sturend beleid weerhoudt burgers in die situatie niet om een tweede auto te kopen waardoor parkeerproblemen ontstaan. Bij het opstellen van bestemmingsplannen en de bouwverordening worden parkeernormen gehanteerd als norm voor het minimum aantal te realiseren parkeerplaatsen voor een gebouw of functie binnen een plangebied. Daarbij gaat het om nieuw te realiseren bestemmingen; bij bestaand gebruik blijft de parkeernorm gehandhaafd die bij het vaststellen van het oorspronkelijke bestemmingsplan is vastgesteld.

Het aantal parkeerplaatsen is afhankelijk van de functie en omvang van het gebouw of de functies binnen het plangebied. De normen uit de parkeernota zijn gebaseerd op de parkeerkencijfers van het CROW en het ASVV 2012. Binnen Roermond geldt een omgevingsadressendichtheid van 1.200 adressen/km². Daarmee wordt Roermond als matig stedelijk aangemerkt. In Roermond worden drie zones onderscheiden:

- centrum;
- schil/overloopgebied;
- rest van de bebouwde kom en buitengebied.

Het gebied binnen de Singelring en tussen het spoor en de Singelring kan als centrumgebied worden aangemerkt. Het gebied daaromheen, dat grofweg de Voorstad St. Jacob, Roerzicht, Roermondse Veld en 't Veld omvat, wordt aangemerkt als de schil c.q. het overloopgebied. De overige woonwijken, kernen (onder andere Maasniel, Herten, Swalmen en Asenray) en het buitengebied binnen de gemeentegrenzen van Roermond vallen in de zone 'rest van de bebouwde kom en buitengebied'. Het plangebied is gelegen binnen de zone 'rest bibeko & bubeko' (rest binnen bebouwde kom en buiten bebouwde kom).

#### Gemeentelijke parkeernormen

Met de Nota Parkeernormen 2014 wordt een toepassingskader gegeven voor het gebruik van de normen bij concrete plannen. Uitgangspunt blijft dat de normen worden opgenomen in de bestemmingsplannen en dat op eigen terrein de parkeerbehoefte opgelost moet worden. Bij het verlenen van een omgevingsvergunning wordt hieraan getoetst. Indien dit niet mogelijk is, heeft het bevoegd gezag de mogelijkheid om in de omgevingsvergunning af te wijken van de verplichting. Deze nota geeft hiervoor het toepassingskader.

In de tabel zijn de relevante parkeernormen voor onderhavige functies opgenomen (minimumnormen). In paragraaf 3.8 wordt nader ingegaan op de parkeerbalans in het plangebied.

| WONEN (inclusief bezoekers) |                   |            |         |       |                            |  |  |
|-----------------------------|-------------------|------------|---------|-------|----------------------------|--|--|
|                             | Гуре              | Eenheid    | Centrum | Schil | Rest<br>bibeko &<br>bubeko |  |  |
| Grondgebonden               | vrijstaand        | per woning | 1,8     | 1,9   | 2,2                        |  |  |
|                             | 2 onder 1 kap     | per woning | 1.7     | 1,8   | 2,1                        |  |  |
|                             | tussen/hoekwoning | per woning | 1.5     | 1,7   | 1,9                        |  |  |

Tabel parkeernormen Roermond.

#### **Visie externe veiligheid Roermond**

Op 10 juni 2010 heeft de raad van de gemeente Roermond de Visie Externe Veiligheid Roermond (VEVR) vastgesteld. In de Visie zijn de ambities en de visie van de gemeente Roermond geformuleerd die gebruikt worden bij de uitvoering van het externe veiligheidsbeleid binnen de gemeente. Bovendien zijn in de Visie planologische kaders opgesteld voor nieuwe ruimtelijke ontwikkelingen. Deze kaders zijn meegenomen in dit bestemmingsplan en getoetst in het uitgevoerde onderzoek externe veiligheid. In paragraaf 3.2 wordt hier nader op ingegaan.

#### **Monumenten- en Archeologieverordening**

In de Monumenten- en Archeologieverordening 2011 (vastgesteld door de raad van de gemeente Roermond op 7 juli 2011) wordt het beleid van de gemeente op de beleidsterreinen monumentenzorg en archeologie geregeld. De belangrijkste zaken die in de verordening geregeld worden zijn:

- hoe de aanwijzing tot gemeentelijk monument in zijn werk gaat;
- gemeentelijke subsidiemogelijkheden op het vlak van monumentenzorg en archeologie;
- voor welke ingrepen aan een monument een omgevingsvergunning vereist is;
- archeologisch beleid;
- mogelijkheden voor vrijstelling van archeologisch onderzoek.

#### **Nota Archeologie**

In de nota Archeologie (vastgesteld op 7 juli 2011) is de gemeentelijke archeologievisie en het beleid voor de komende jaren geformuleerd. Leidraad daarbij is dat archeologie een integraal onderdeel vormt bij afwegingen betreffende de ruimtelijke ordening. In 2008 is de Archeologieatlas vastgesteld door de gemeenteraad. Deze Atlas vormt de basis voor het archeologiebeleid dat transparant is voor burgers en investeerders en verantwoord omgaat met het ondergrondse erfgoed. Op basis van de Atlas is de Beleidskaart Archeologie opgesteld. Op deze kaart wordt een onderscheid gemaakt in drie gebieden. Voor het plangebied geldt de aanduiding 'overige gebieden'. Per gebied geldt een bepaald onderzoeksregime dat vertaald is in uniforme bestemmingsplanregels. Voor de gronden aangeduid als 'overige gebieden' geldt geen specifieke archeologische verwachting en is het opnemen van een dubbelbestemming 'Waarde – Archeologie' niet noodzakelijk.

#### **Beleidsregel 'Aan huis gebonden beroepen en kleine economie'**

Het college van burgemeester en wethouders heeft op 27 juni 2006 de beleidsregel 'Aan huis gebonden beroepen en kleine economie' vastgesteld. Hierin wordt aangegeven welke bedrijfsmatige activiteiten als een aan huis gebonden beroep en welke als zogenaamde 'kleine economie' beschouwd kunnen worden.

#### Aan huis gebonden beroepen

De zogenaamde aan huis gebonden beroepen vallen binnen de woonbestemming als de woonfunctie in overwegende mate behouden blijft. Voor de toepassing van de beleidsregel wordt als definitie aangehouden: "de uitoefening van een beroep of het beroepsmatig verlenen van diensten op administratief, juridisch, (para-)medisch, therapeutisch, kunstzinnig, ontwerptechnisch of hiermee gelijk te stellen gebied dat door zijn beperkte omvang in een woning en daarbij behorende bijgebouwen, met behoud van de woonfunctie, kan worden uitgeoefend. Hieronder dient niet te worden begrepen de uitoefening van detailhandel."

De zogenaamde vrije beroepen, die onderdeel uitmaken van de aan huis gebonden beroepen, worden geacht binnen de woonbestemming te passen als de woonfunctie in overwegende mate behouden blijft. Onder vrije beroepen worden onder meer begrepen de beroepen van arts, advocaat, notaris en makelaar.

#### Kleine economie

Overige bedrijvigheid die niet valt onder de aan huis gebonden beroepen, maar in bepaalde gevallen wel daarmee gelijk te stellen is, wordt aangemerkt als kleine economie. De definitie van kleine economie is: "bedrijfsactiviteiten die wat betreft invloed op de woonomgeving gelijk te stellen zijn aan een aan huis gebonden beroep, waarvan de omvang en de activiteiten zodanig zijn dat de activiteiten in een woning en de daarbij behorende gebouwen met behoud van de woonfunctie kunnen worden uitgeoefend."

De activiteiten die tot de kleine economie behoren zijn niet rechtstreeks toegestaan binnen de woonbestemming. Wel is het mogelijk een omgevingsvergunning te verlenen. Voorwaarde daarbij is dat de ruimtelijke uitwerking overeenkomt met die van de aan huis gebonden beroepen. De uitoefening van deze beroepen mag immers niet ten koste gaan van een goed woon- en leefmilieu in de omgeving. Ter invulling hiervan worden bij de afweging om al dan niet een omgevingsvergunning te verlenen, de volgende voorwaarden aangehouden:

- er mag geen onevenredige hinder worden toegebracht aan de kwaliteit van het woonmilieu;
- door de uitoefening van de activiteit mag het uiterlijk aanzien van de woning niet zodanig veranderen, dat de woning het karakter van een woning geheel of gedeeltelijk verliest; dit houdt onder meer in dat er geen grote reclame-uitingen aan of bij de woning geplaatst mogen worden;
- de oppervlakte van de woning welke voor de bedrijfsvoering wordt gebruikt, mag niet meer dan 50% van de begane grond en maximaal 30% van het totale vloeroppervlak van de woning en de bijgebouwen bedragen; de totale oppervlakte van de activiteit mag niet meer bedragen dan 25 m². Het te gebruiken oppervlak dient op een tekening te worden aangegeven die bij het besluit wordt gevoegd;
- er mag geen sprake zijn van een verkeersaantrekkende activiteit die de woonomgeving onevenredig belast en ten gevolge waarvan extra verkeersmaatregelen waaronder extra parkeerplaatsen, noodzakelijk worden, tenzij op eigen terrein gezorgd kan worden voor voldoende parkeervoorzieningen of er in de omgeving voldoende beschikbare plaatsen zijn;
- de uitvoerder van de activiteit dient ter plaatse te wonen;
- detailhandel is alleen als ondergeschikte activiteit toegestaan en uitsluitend van goederen die verband houden met de activiteit waarvoor een omgevingsvergunning wordt verleend;
- activiteiten die op grond van het bepaalde in de Wet milieubeheer meldingsplichtig of op grond van de Wet algemene bepalingen omgevingsrecht vergunningsplichtig zijn, worden in beginsel niet toegestaan, tenzij kan worden aangetoond dat er geen overlast voor de omgeving op zal treden, waarbij maximaal bedrijven uit categorie 2 van de Staat van bedrijfsactiviteiten of daarmee vergelijkbare bedrijven worden toegestaan.

De hiervoor beschreven regeling is in de planregels van dit bestemmingsplan verwerkt. In de planregels is een afwijkingsmogelijkheid van de gebruiksregels opgenomen om nieuwe bedrijvigheid, die valt onder de categorie 'kleine economie', toe te staan.

#### **Bestemmingsplan 'Buitengebied Roerdal'**

Ter plaatse van het plangebied geldt het bestemmingsplan 'Buitengebied Roerdal', zoals dat is vastgesteld door de gemeenteraad van Roermond op 3 juni 2009. Het plangebied is bestemd als 'Agrarisch met waarden - agrarische functie met landschapswaarden'.

De gronden aangewezen voor de bestemming 'Agrarisch met waarden - agrarische functie met landschapswaarden' zijn bestemd voor:

- a. Agrarische bedrijfsuitoefening in de vorm van grondgebonden agrarische bedrijven;
- b. Het behoud, het herstel en de ontwikkeling van de landschappelijke en cultuurhistorische waarden.
Met daaraan ondergeschikt:

- c. Verkeersvoorzieningen;
- d. Openbare nutsvoorzieningen;
- e. Water en waterhuishoudkundige voorzieningen waaronder mede begrepen kades en andere waterkerende voorzieningen;
- f. Extensief recreatief medegebruik.

Binnen deze bestemming is de bouw van een woning niet toegestaan. In het bestemmingsplan zijn verder ook geen afwijkings- of wijzigingsregels opgenomen waarmee de voorziene woning wel gerealiseerd zou kunnen worden.

Uitsnede verbeelding bestemmingsplan 'Buitengebied Roerdal'.

Naast de bestemming 'Agrarisch met waarden - agrarische functie met landschapswaarden', geldt voor de oostzijde van het plangebied tevens de aanduiding 'geluidzone - industrie'. De gronden ter plaatse van de aanduiding 'geluidzone - industrie' zijn, behalve voor de daar voorkomende bestemmingen, mede bestemd voor de bescherming en instandhouding van de geluidsruimte in verband met de nabijheid van een inrichting als bedoeld in artikel 41 van de Wet geluidhinder. In afwijking van het bepaalde bij de andere bestemmingen mogen hier geen nieuwe woningen en andere geluidsgevoelige gebouwen worden gebouwd. Burgemeester en wethouders kunnen hiervan ontheffing verlenen mits de geluidsbelasting vanwege het industrieterrein van de gevels van deze woningen en andere geluidsgevoelige gebouwen niet hoger zal zijn dan de daarvoor geldende voorkeursgrenswaarde of een verkregen hogere grenswaarde.

Uitsnede verbeelding bestemmingsplan 'Buitengebied Roerdal', met in het rood de gronden aangeduid als geluidzone – industrie.

Deze geluidzone met bijbehorende regels wordt overgenomen in dit bestemmingsplan. In het kader van de toekomstige omgevingsvergunningaanvraag voor het bouwen zal hieraan getoetst moeten worden. Indien de woning binnen het als zodanig aangeduide gebied gerealiseerd wordt, zal hiertoe een hogere grenswaarde dienen te worden verleend. In paragraaf 3.1.2 wordt hier nader op ingegaan.

# **3. RANDVOORWAARDEN**

### **3.1 Milieu**

#### **3.1.1 Bodem**

In het kader van de voorgenomen bestemmingswijziging is door Econsultancy een historisch bodemonderzoek2 uitgevoerd. Onderstaand wordt kort ingegaan op de onderzoeksresultaten. Voor meer informatie wordt verwezen naar het volledige onderzoeksrapport.

Uit het onderzoek blijkt dat er geen aanwijzingen zijn gevonden, die aanleiding geven een bodemverontreiniging op de onderzoekslocatie te verwachten. Op basis van het vooronderzoek en de terreininspectie kan gesteld worden dat er milieuhygiënisch géén belemmeringen bestaan voor de voorgenomen (bouw)plannen op de onderzoekslocatie. De onderzoeksresultaten geven géén aanleiding voor verder bodemonderzoek dan wel een bodemonderzoek op analytische grondslag.

#### **3.1.2 Geluid**

#### **Wegverkeerslawaai**

De Dirksbergerweg is een onverharde weg met een zeer lage verkeersintensiteit. Als gevolg van wegverkeerslawaai van de Dirksbergerweg zal kortom geen sprake zijn van een overschrijding van de voorkeursgrenswaarde van 48 dB. De Heinsbergerweg is gelegen op circa 175 meter van het plangebied. Hoewel het plangebied is gelegen binnen de onderzoekszone van deze weg, zal als gevolg van de tussenliggende bebouwing en begroeiing, ook als gevolg van wegverkeerslawaai van de Heinsbergerweg geen sprake zal zijn van een overschrijding van de voorkeursgrenswaarde van 48 dB. Op basis van de als bijlage in deze toelichting opgenomen berekening, blijkt dat de geluidbelasting in 2030 maximaal 48,4 dB bedraagt, zonder aftrek ex artikel 110g van de Wet geluidhinder. Met aftrek bedraagt de geluidbelasting 43,3 dB, waarmee deze ruimschoots onder de voorkeursgrenswaarde van 48 dB ligt en er kortom vanuit wegverkeerslawaai geen belemmeringen bestaan voor de realisatie van de woning.

#### **Industrielawaai**

De oostzijde van het plangebied ligt binnen de 50 dB(A) geluidcontour van het bedrijventerrein Heide-Roerstreek en buiten de 55 dB(A) contour. Dit betekent dat de maximale ontheffingswaarde van 55 dB(A) niet wordt overschreden.

Indien de woning deels wordt gerealiseerd binnen 50 dB(A) geluidcontour, dan kan bij de gemeente Roermond een verzoek tot vaststelling van een hogere toelaatbare waarde

 2 Econsultancy, Vooronderzoek Dirksbergerweg te Roermond, gemeente Roermond, rapportnummer 15021170, 8 april 2015

worden ingediend. In de voorliggende situatie kan als ontheffingscriterium worden aangedragen dat de woning een open plaats opvult tussen reeds aanwezige bebouwing. Het één en ander dient nader te worden uitgewerkt in het kader van de omgevingsvergunningaanvraag voor het bouwen. In dit bestemmingsplan wordt de geluidscontour van het industrieterrein Heide-Roerstreek op de verbeelding en in de regels vertaald middels de gebiedsaanduiding 'geluidzone – industrie'.

#### **3.1.3 Luchtkwaliteit**

Sinds 15 november 2007 is de Wet luchtkwaliteit in werking getreden en staan de hoofdlijnen voor regelgeving rondom luchtkwaliteitseisen beschreven in de Wet milieubeheer (hoofdstuk 5 Wm). Hiermee is het Besluit luchtkwaliteit 2005 vervallen. Artikel 5.16 Wm (lid 1) geeft weer, onder welke voorwaarden bestuursorganen bepaalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. er is geen sprake van een feitelijke of dreigende overschrijding van een grenswaarde;
- b. een project leidt al dan niet per saldo niet tot een verslechtering van de luchtkwaliteit;
- c. een project draagt 'niet in betekenende mate' (NIBM) bij aan de luchtverontreiniging;
- d. een project past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

In het Besluit NIBM is vastgelegd dat ontwikkelingen tot 1.500 woningen, niet in betekende mate bijdragen aan de luchtverontreiniging. Aangezien in het voorliggende geval sprake is van de toevoeging van slechts 1 woning, kan worden geconcludeerd dat op basis van artikel 5.16 Wm lid 1, sub c, luchtkwaliteitseisen geen belemmering vormen. De voorgenomen ontwikkeling is kortom niet bezwaarlijk in het kader van de luchtkwaliteitseisen uit de Wet milieubeheer.

#### **3.1.4 Milieuzonering/ bedrijvigheid**

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) kan dit gerealiseerd worden. Het is aan de ene kant zaak om te voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG- publicatie 'Bedrijven en milieuzonering' uit 2009.

De beoogde woning vormt geen functie die volgens de (indicatieve) brochure 'Bedrijven en Milieuzonering' gezoneerd dient te worden ten opzichte van milieugevoelige functies in de omgeving. Medewerking aan dit project is echter pas mogelijk indien blijkt dat een goed woon- en leefklimaat in de woning gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden gefrustreerd.

In de directe omgeving van het besluitgebied zijn geen bedrijven of instellingen gelegen die door de realisatie van de woning in hun activiteiten belemmerd worden. Aan de Kitskensdal 60, ten noorden van het plangebied, is crematorium 'Tussen de Bergen' gelegen. Een crematorium is op basis van de VNG-brochure een categorie 3.2 inrichting, waarvoor een richtafstand tot milieugevoelige functies dient te worden aangehouden van minimaal 100 meter. Het crematorium ligt op meer dan 100 meter afstand, waardoor de ligging ten opzichte van het crematorium op basis van de richtafstanden zoals deze op basis van de VNG-brochure gehanteerd worden, geen belemmering vormt. De ontsluiting van het crematorium vindt daarnaast plaats via de weg Kitskensdal, op geruime afstand van het plangebied. Nadelige gevolgen hiervan op het woon- en leefklimaat zijn dan ook niet te verwachten.

Voor wat betreft het aspect geur geldt dat crematoria tegenwoordig aan zeer strenge eisen dienen te voldoen, waardoor er niet of nauwelijks sprake meer is van overlast als gevolg van de uitstoot van een crematorium. Wanneer dit gekoppeld wordt aan de ruime afstand tussen de woning en het crematorium, dan kan worden geconcludeerd dat er geen sprake zal zijn van (geur)overlast. Vanuit het aspect milieuzonering bestaan er kortom geen belemmeringen voor de voorgenomen ontwikkeling en er kan worden aangenomen dat bij de te realiseren woning sprake zal zijn van een goed woon- en leefklimaat.

#### **3.1.5 Kabels en leidingen**

Op basis van het vigerende bestemmingsplan is geconcludeerd dat er geen kabels en leidingen in het plangebied aanwezig zijn die een planologische bescherming behoeven of ten behoeve waarvan een beschermingszone in acht genomen dient te worden.

# **3.2 Externe veiligheid**

### **Achtergrond**

In het Besluit externe veiligheid inrichtingen (Bevi) uit 2004 zijn veiligheidsnormen vastgelegd waarmee de gemeente bij het nemen van besluiten over nieuwe ruimtelijke ontwikkelingen van of in de nabijheid van risicovolle inrichtingen, zoals chemische fabrieken en LPG-tankstations, rekening dient te houden. Voornoemde bedrijven verrichten soms risicovolle activiteiten in de nabijheid van huizen, ziekenhuizen, scholen (zogenaamde kwetsbare objecten) of in de buurt van winkels, horeca-gelegenheden en sporthallen (beperkt kwetsbare objecten).

#### Basisnet voor het vervoer van gevaarlijke stoffen

Vervoer van gevaarlijke stoffen vindt sinds jaar en dag plaats via het spoor, over de weg en het water. Knelpunt hierbij is dat er geen plafond bestaat voor de omvang en samenstelling van dit vervoer. Theoretisch kan het vervoer ongelimiteerd toenemen, met dan eveneens ongelimiteerde gevolgen voor de ruimtelijke ordening. De overheid heeft daarom het Basisnet vastgesteld dat per 1 april 2015 in werking is getreden, met routes die worden aangewezen voor het vervoer van gevaarlijke stoffen. Het beleid achter het landelijke Basisnet is dat een plafond vastgesteld wordt voor dit vervoer van gevaarlijke stoffen. Ook worden randvoorwaarden aan de ruimtelijke ordening gesteld. Dit is verwoord in het Besluit externe veiligheid transportroutes (Bevt) dat eveneens op 1 april 2015 in werking is getreden.

In het Basisnet is aangegeven dat ontwikkelingen op meer dan 200 meter van een transportroute voor gevaarlijke stoffen, slecht beperkte invloed uitoefenen op het groepsrisico.

#### AMvB Buisleidingen

Het externe veiligheidsbeleid met betrekking tot transportleidingen is weergegeven in het Besluit externe veiligheid buisleidingen (Bevb) dat in werking is getreden op 1 januari 2011. De eerdere circulaires met betrekking tot externe veiligheidsaspecten bij buisleidingen zijn per die datum komen te vervallen. In het handboek 'Buisleiding in bestemmingsplannen' is aangegeven hoe om dient te worden gegaan met buisleidingen in bestemmingsplannen.

#### Plaatsgebonden risico en groepsrisico

Door activiteiten met gevaarlijke stoffen ontstaan risico's voor mensen die in de buurt ervan wonen of werken. Het Bevi, het Bevt en het Bevb willen die risico's beperken. Daartoe zijn in het Bevi, het Bevt en het Bevb het plaatsgebonden risico en de verantwoordingsplicht voor het groepsrisico vastgelegd. Een onderdeel van de verantwoordingsplicht heeft betrekking op de hoogte van het groepsrisico. Daarbij speelt de oriëntatiewaarde voor het groepsrisico een rol.

Het plaatsgebonden risico (PR) geeft de kans aan dat iemand die zich een jaar lang continu op een plek bevindt, overlijdt door een ongeval met gevaarlijke stoffen.

Het groepsrisico (GR) is kans dat een groep personen door een ongeval bij een risicovolle activiteit overlijdt. De oriëntatiewaarde voor het groepsrisico geeft een indicatie aan van een acceptabel groepsrisico. De waarde geeft aan wanneer de kans dat bij een ongeval 10, 100 of 1000 doden vallen voldoende klein is. Op grond van beide risico's dient de gemeente de veiligheidsafstanden rond risicobedrijven, buisleidingen en transportroutes te bepalen.

Om te bepalen of bij de ontwikkeling van het plangebied aan de externe veiligheidsnormen kan worden voldaan is een inventarisatie/ bureaustudie uitgevoerd. Bij de inventarisatie is gebruik gemaakt van de provinciale risicokaart.

#### **Risicovolle bedrijven**

Op basis van de risicokaart blijkt dat er in de directe omgeving van het plangebied geen risicovolle inrichtingen gelegen zijn.

#### **Transport gevaarlijke stoffen over de weg**

Binnen een zone van 500 meter rondom het plangebied zijn geen wegen gelegen waarover substantieel vervoer van gevaarlijke stoffen plaatsvindt. Vanuit de ligging ten opzichten van wegen waarover transport van gevaarlijke stoffen plaatsvindt, bestaan er kortom geen belemmeringen.

#### **Transport gevaarlijke stoffen over het spoor**

De spoorlijn Roermond – Maastricht ligt op een afstand van meer dan 1.500 meter ten westen van het plangebied. Gezien deze afstand (> 200 meter) vormt de ligging ten opzichte van het spoor geen belemmering.

#### **Transport gevaarlijke stoffen over het water**

Het plangebied is gelegen op een afstand van meer dan 5 kilometer van de Maas. In de omgeving zijn geen andere vaarwegen gelegen waarover transport van gevaarlijke stoffen plaatsvindt. Geconcludeerd kan worden dat het plangebied niet binnen het invloedsgebied van transportroutes van gevaarlijke stoffen over het water is gelegen.

#### **Transport gevaarlijke stoffen via buisleidingen**

In de directe nabijheid van het plangebied liggen geen ondergrondse buisleidingen waardoor vervoer van gevaarlijke stoffen plaatsvindt. Gezien de afstand tot de dichtstbij gelegen ondergrondse buisleidingen (> 275 meter ten zuiden van het plangebied), bestaan er vanuit dit kader geen belemmeringen voor de voorgenomen ontwikkeling.

#### **Conclusie**

Het plangebied ligt niet binnen de plaatsgebonden risicocontour 10-6-contour van risicovolle inrichtingen en/of transportroutes. Tevens wordt geen significante invloed uitgeoefend op het groepsrisico van risicovolle inrichtingen of transportroutes van gevaarlijke stoffen. Vanuit het aspect externe veiligheid bestaan er kortom geen belemmeringen en er hoeft geen invulling te worden gegeven aan de verantwoordingsplicht van het groepsrisico.

### **3.3 Waterhuishouding**

In deze paragraaf wordt beschreven op welke wijze in dit project rekening is gehouden met de (ruimtelijk) relevante aspecten van (duurzaam) waterbeheer. Een beknopte beschrijving van de kenmerken van het watersysteem kan het benodigde inzicht geven in het functioneren van dit systeem.

#### **Beschrijving van waterrelevant beleid**

#### Rijksbeleid

In december 2009 heeft het kabinet het Nationaal Waterplan vastgesteld. Dit plan geeft op hoofdlijnen aan welk beleid het Rijk in de periode 2009 - 2015 voert om te komen tot een duurzaam waterbeheer. Het Nationaal Waterplan richt zich op bescherming tegen overstromingen, beschikbaarheid van voldoende en schoon water, en diverse vormen van gebruik van water. Ook worden de maatregelen genoemd die hiertoe worden genomen.

Het Nationaal Waterplan (NWP) is de opvolger van de Vierde Nota Waterhuishouding uit 1998 en vervangt alle voorgaande nota's waterhuishouding. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie.

#### Provinciaal beleid

Op provinciaal niveau kent de provincie Limburg als uitgangspunten dat verdroging zo veel mogelijk tegengegaan dient te worden en dat waterkwaliteit, met het oog op een duurzaam gebruik in de toekomst, erg belangrijk is. Tevens sluit de Provincie aan bij het streven naar de bevordering van infiltratie van water in de bodem om zodoende water meer terug te brengen in stedelijk gebied.

Binnen de waterbeheersplannen van Limburg is integraal waterbeheer een belangrijk begrip. Ook hier speelt verdroging en waterkwaliteit een belangrijke rol in het beleidsproces. Ter invulling van (specifiek) ecologische functies stelt het waterschap onder andere dat ter voorkoming van verdroging, grondwaterstanden (daar waar dat mogelijk is) verhoogd moeten worden door peilbeheer. Ook dient het rioleringsbeheer door gemeenten op en aan de aan watergangen en -plassen toegekende functies afgestemd te worden. Naast deze ecologische functies dienen er ook mensgerichte hoofdfuncties ten behoeve van industrie of drinkwater ingepast te worden. Tevens dient er plaats te zijn voor mensgerichte nevenfuncties.

#### Waterschap Roer en Overmaas

Het Watertoetsloket van het Waterschap Roer en Overmaas heeft de punten die voor de meeste ruimtelijke plannen relevant zijn gebundeld in het overzicht 'Praktische vuistregels voor de watertoets'. In dit overzicht zijn de belangrijkste punten waarop het watertoetsloket plannen beoordeelt opgenomen. Voor zover mogelijk wordt bij de plannen aangesloten bij belangrijkste richtlijnen om nieuwe plannen toekomst- en waterbestendig uit te kunnen voeren. De belangrijkste richtlijnen zijn onderstaand weergegeven:

- Rekening houden met de waterbelangen uit de WaterATLAS;
- Gevolgen van het plan voor (grond)water in het gebied en de omgeving aangeven;
- 10% van het plangebied reserveren voor water;
- Wateropgave oplossen binnen het plangebied (niet afwentelen);
- Toepassen voorkeursvolgorde voor de waterkwantiteit; hergebruik water, vasthouden (infiltratie), bergen, afvoeren);
- toepassen voorkeursvolgorde voor de waterkwaliteit Schoonhouden, scheiden, zuiveren;
- Verantwoord afkoppelen;
- Infiltratie- en bergingsvoorzieningen in het plan dimensioneren op T=25 (35 mm in 45 minuten), met een leegloop/beschikbaarheid binnen 24 uur;
- Doorkijk geven naar T=100 (45 mm in 30 minuten);
- Uitvoeren van bodem-/infiltratieonderzoek en bepalen grondwaterstand;
- Bij voorkeur toepassen van bovengrondse waterhuishoudkundige voorzieningen;
- Beheer en onderhoud geregeld?;
- Rekening houden met hoogteverschillen in gebied en omgeving;
- Een waterparagraaf in het plan opnemen;
- Waterbelangen planologisch vastleggen in ruimtelijke plannen;
- Plan voorleggen aan waterbeheerder tenzij het onder de ondergrens valt.

#### **Kenmerken van het watersysteem**

De kenmerken van de watersystemen, zoals die voorkomen in het projectgebied (en omgeving), kunnen het beste beschreven worden door een onderverdeling te maken in de soorten van water die in het gebied aanwezig zijn. De belangrijkste zijn:

Grondwater, oppervlaktewater, ecosysteem, regen- en afvalwater. Daarnaast wordt ingegaan op de gebruiks-, belevings- en toekomstwaarde van water.

#### Grondwater

Morfologisch gezien ligt het plangebied (volgens de Ecohydrologische Atlas Limburg) binnen een gebied dat wordt getypeerd als 'Terras, relatief hooggelegen en vlak'. Bij deze gronden worden grondwatertrap VI en VII weergegeven. Bij grondwatertrap VI of VII bevindt het grondwater zich op redelijke diepte:

| Grondwatertrap                              | VI      | VII   |
|---------------------------------------------|---------|-------|
| Gemiddeld hoogste grondwaterstand in cm. be | 40 - 80 | > 80  |
| neden maaiveld                              |         |       |
| Gemiddeld laagste grondwaterstand in cm. be | > 120   | > 120 |
| neden maaiveld                              |         |       |

Volgens de Omgevingsverordening Limburg 2014 is het plangebied niet gelegen binnen een grondwaterbeschermingsgebied. Wel is sprake van ligging binnen de Roerdalslenk zone III (boringsvrije zone), waarbinnen het maken van een boorput, het aanleggen van een bodemenergiesysteem of het roeren van grond in de Roerdalslenk dieper dan 80 meter in zone III tot aan de Bovenste Brunssumklei, niet is toegestaan zonder dat hiervoor vier weken van tevoren schriftelijk melding is gemaakt bij Gedeputeerde Staten. Van een dergelijk voornemen is echter binnen het plangebied geen sprake.

#### Oppervlaktewater

Binnen het plangebied en de directe omgeving is geen oppervlaktewater aanwezig.

#### Ecosystemen

In het projectgebied liggen geen bijzondere droge, natte of hydrologisch gevoelige ecosystemen.

#### Afvalwater

De nieuwe woning wordt aangesloten op het bestaande rioleringssysteem in de buurt.

#### Hemelwater

Door de realisering van de nieuwbouwwoning zal het bebouwd en verhard oppervlak toenemen. Het hemelwater dat op het verhard oppervlak van de nieuwbouwwoning valt, zal worden afgekoppeld middels een infiltratievoorziening. De precieze wijze van infiltratie zal in het kader van de omgevingsvergunningaanvraag voor het bouwen nader worden uitgewerkt.

#### Overleg waterbeheerder

Conform de notitie 'Toepassingsbereik Watertoets' van Waterschap Roer en Overmaas, geldt dat het plan niet hoeft te worden ingediend bij het Watertoetsloket, aangezien de toename van de hoeveelheid oppervlakteverharding kleiner is dan 1.000 m2 en het plangebied niet is gelegen binnen een specifiek aandachtsgebied van het waterschap.

#### **Conclusie**

Bij de realisatie van de nieuwe bebouwing in het plangebied bestaan geen knelpunten tussen grondgebruik, bestemmingen of waterhuishoudkundige functies in relatie tot waterbeheer.

### **3.4 Archeologie**

Het gemeentelijk beleid ten aanzien van archeologie en cultuurhistorie is vastgelegd in de 'Monumenten- en Archeologieverordening 2011' en de 'Nota Archeologie', zoals deze door de raad van de gemeente Roermond op 7 juli 2011 zijn vastgesteld. Leidraad daarbij is dat archeologie een integraal onderdeel vormt bij afwegingen betreffende de ruimtelijke ordening. In de 'Nota Archeologie' is beschreven in welke gevallen het uitvoeren van archeologisch onderzoek noodzakelijk is.

Het plangebied valt binnen de als 'overige gebieden' aangeduide gronden. Voor de gronden aangeduid als 'overige gebieden' geldt geen specifieke archeologische verwachting en is het opnemen van een dubbelbestemming 'Waarde – Archeologie' niet noodzakelijk. Het uitvoeren van een archeologisch onderzoek is niet noodzakelijk.

# **3.5 Cultuurhistorie**

#### **Cultuurhistorische waarden**

Binnen het plangebied en de directe omgeving is geen sprake van specifieke cultuurhistorische waarden. Ook op de Cultuurhistorische Waardenkaart van de provincie Limburg zijn aan het plangebied en de directe omgeving geen specifieke cultuurhistorische waarden toegekend.

#### **Beeldbepalende en monumentale elementen**

In het plangebied bevinden zich geen beeldbepalende of monumentale elementen. Ook in de directe omgeving zijn geen elementen aanwezig welke door de realisatie van de woning in het geding zouden kunnen komen.

# **3.6 Flora en fauna**

In het kader van de voorgenomen bestemmingswijziging is door BRO een quickscan flora en fauna3 uitgevoerd. Onderstaand wordt kort ingegaan op de onderzoeksresultaten. Voor meer informatie wordt verwezen naar het volledige onderzoeksrapport.

Naar aanleiding van de uitgevoerde quickscan wordt het volgende geconcludeerd:

- Er zijn geen nesten of vraatsporen aangetroffen van steenmarter en wild zwijn. Voor de eekhoorn is het plangebied ongeschikt. Negatieve effecten voor eekhoorn, steenmarter en wild zwijn worden op voorhand uitgesloten.
- Om secundair foerageergebied voor de das bereikbaar te houden zal er een dassenwissel moeten blijven tussen de Dirksbergerweg aan de westkant van het plangebied en de maisakkers aan de oostkant van het plangebied. Hiermee zal met de inrichting rekening gehouden moeten worden. De houtwal aan de zuidkant van het plangebied zal moeten fungeren als dassenwissel, en kan dus niet worden verwijderd.
- Het plangebied vormt geschikt habitat voor enkele algemeen beschermde grondgebonden zoogdieren van tabel 1 (veldmuis, mol, konijn etc.). Voor de genoemde soorten van tabel 1 geldt een algemene vrijstelling van de Flora- en Faunawet bij ruimtelijke ontwikkelingen. De algemene zorgplicht blijft echter wel van kracht.
- Uit de omgeving van het plangebied zijn waarnemingen bekend van meerdere soorten vleermuizen (allen zwaar beschermde soorten van tabel 3). De houtwal aan de zuidkant van het plangebied is geschikt als vliegroute en/of foerageergebied voor vleermuizen. Indien de houtwal niet behouden kan blijven zal nader onderzoek (conform het vleermuisprotocol) van diverse vleermuizen nodig zijn. Indien de houtwal intact blijft, gaat geen foerageergebied en/of vliegroute van vleermuizen verloren, en worden negatieve effecten voor vleermuizen op voorhand uitgesloten.

 3 BRO, Quickscan flora en fauna Dirksbergerweg te Roermond, 27 juli 2015.

- Het plangebied kan mogelijk een zeer geringe waarde hebben als onderdeel van het foerageergebied voor eventuele in de omgeving broedende vogelsoorten waarvan de nesten jaarrond beschermd zijn. Met de ontwikkeling zal echter geen essentieel foerageergebied verloren gaan. Negatieve effecten voor vogelsoorten met jaarrond beschermde nesten worden uitgesloten.
- Binnen het plangebied zijn mogelijk broedende vogels te verwachten in de vegetatie. De nesten van vogelsoorten zijn uitsluitend beschermd gedurende de periode dat deze nesten in gebruik zijn, dat wil zeggen de broed- en nestperiode. Het is in de praktijk niet mogelijk om een ontheffing te verkrijgen voor het verwijderen of verstoren van deze nesten in deze periode. Voor de binnen het plangebied voorkomende vogelsoorten kan de periode tussen half maart en half juli worden aangehouden als broedseizoen. Door het uitvoeren van werkzaamheden buiten de broedperiode uit te voeren en/of door inspectie voor aanvang van werkzaamheden op de aanwezigheid van broedende vogels, kunnen negatieve effecten voorkomen worden.
- Het plangebied maakt mogelijk deel uit van het landhabitat van de knoflookpad. Hiervoor geldt dat werkzaamheden kunnen worden uitgevoerd tussen 1 november en 1 maart, na overleg met een ecoloog en eventuele mitigerende maatregelen.
- Binnen het plangebied zijn geen overige zwaarder beschermde soorten planten, vleermuizen, vissen, amfibieën, reptielen en overige ongewervelden (zoals bijv. zeldzame dagvlinders en libellen) te verwachten. Voor aanwezige algemeen voorkomende soorten van tabel 1 geldt een algemene vrijstelling van de Floraen Faunawet bij ruimtelijke ontwikkelingen. Negatieve effecten voor deze soortgroepen zijn op voorhand uitgesloten met inachtneming van de zorgplicht.
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. Er zijn echter geen specifieke maatregelen nodig voor zoogdieren, amfibieën en overige ongewervelden.

Voorts wordt het volgende aanbevolen:

- Het is, in verband met de aanwezigheid van de rugstreeppad in de nabije omgeving aan te raden om situaties waarbij vergraafbaar zand blijft liggen tijdens de werkzaamheden te voorkomen.
- Om de situatie voor de das gunstiger te maken, kan overwogen worden om een of meerdere fruitbomen te plaatsen binnen of aan de rand van het plangebied.

#### Conclusie

Op basis van de uitgevoerde quickscan flora en fauna kan worden geconcludeerd dat er vanuit er aspect flora en fauna geen belemmeringen bestaan voor de voorgenomen bestemmingswijziging.

### **3.7 Natuur- en landschapswaarden**

Op basis van het POL2014 blijkt dat in het plangebied en de directe omgeving geen uitgesproken natuurlijke of landschappelijke waarden voorkomen. Het plangebied bevindt zich niet binnen de grenzen van de EHS of een Natura 2000-gebied. Er is sprake van landbouwgronden. Vanuit natuur- en landschapswaarden bestaan er kortom geen belemmeringen voor de voorgenomen ontwikkeling.

# **3.8 Verkeer en infrastructuur**

### **Ontsluiting en verkeersaantrekkende werking**

De woning zal worden ontsloten via de Dirksbergerweg, die direct aansluit op de Heinsbergerweg. Volgens de CROW-publicatie 317 'Kencijfers parkeren en verkeersgeneratie' dient voor vrijstaande koopwoningen in matig stedelijk gebied in de categorie 'rest bebouwde kom' uit te worden gegaan van een verkeersgeneratie van gemiddeld 8,2 verkeersbewegingen per etmaal, per woning. Deze beperkte toename van het aantal verkeersbewegingen kan probleemloos verwerkt worden op de omliggende wegen en het plan zal dan ook naar verwachting geen negatief effect hebben op de verkeersafwikkeling en verkeersveiligheid ter plaatse.

#### **Parkeren**

Het parkeren voor zowel de nieuwe woning vindt volledig op eigen terrein plaats. Voor de vrijstaande woning, gelegen in de zone 'rest bebouwde kom en buitengebied', geldt op basis van de gemeentelijke parkeernorm uit de Nota Parkeernormen 2014, d.d. 4 november 2014 een parkeernorm van 2,2 auto's per woning. Het plangebied biedt meer dan voldoende ruimte om in het benodigde aantal parkeerplaatsen te kunnen voorzien.

| WONEN (inclusief bezoekers) |                   |            |         |       |                            |  |  |
|-----------------------------|-------------------|------------|---------|-------|----------------------------|--|--|
|                             | Type              | Eenheid    | Centrum | Schil | Rest<br>bibeko &<br>bubeko |  |  |
| Grondgebonden               | vrijstaand        | per woning | 1,8     | 1,9   | 2,2                        |  |  |
|                             | 2 onder 1 kap     | per woning | 1.7     | 1.8   | 2,1                        |  |  |
|                             | tussen/hoekwoning | per woning | 1.5     | 1,7   | 1.9                        |  |  |

Parkeernormen grondgebonden woningen.

# **4. PLANBESCHRIJVING**

Middels het voorliggende bestemmingsplan wordt de mogelijkheid gecreëerd om een vrijstaande grondgebonden woning te realiseren aan de Dirksbergerweg in Roermond. Het plangebied omvat de percelen kadastraal bekend als sectie M, nummers 227 en 228.

Aangezien nog geen sprake is van een concreet bouwplan, heeft de gemeente Roermond in het kader van dit bestemmingsplan enkele stedenbouwkundige randvoorwaarden opgesteld waaraan het bestemmingsplan dient te voldoen. Deze randvoorwaarden zijn vertaald in de regels en op de verbeelding.

Zoals op de onderstaande situatietekening te zien is, zijn de afstanden tot de zijdelingse perceelsgrenzen:

- Aan de zuidzijde 10 meter uit de zijdelingse perceelgrens;
- Aan de westzijde 10 meter uit de kant van de bestaande weg;
- Aan de oost en noordzijde 5 meter uit de zijdelingse perceelgrens.

Situatietekening stedenbouwkundige randvoorwaarden gemeente Roermond.

Verder worden er aan de bebouwing de volgende eisen gesteld:

- Het bouwvlak mag voor maximaal 50% bebouwd worden;
- Buiten het bouwvlak mogen nog bijgebouwen opgericht worden met een gezamenlijk grondoppervlak van maximaal 100 m² met een maximale afstand tot de perceelgrens van 5 meter;
- De maximale goot- of boeiboordhoogte mag niet meer bedragen dan 7 meter bij twee bouwlagen en 9 meter als er sprake is van een souterrain. lndien er sprake is van een kap mag de totale bouwhoogte niet meer bedragen dan 12 meter;
- De woning dient passend te zijn in de landschappelijke en bebouwde omgeving.

#### **Duurzaamheid**

De gemeente Roermond heeft op 29 januari 1998 het convenant 'Duurzaam Bouwen Gewest Midden-Limburg' ondertekend. Doel van het convenant is afspraken te maken tussen samenwerkende gemeenten, woningcorporaties en het bouwbedrijfsleven over de invoering van duurzaam bouwen bij (ver)bouwprojecten, zowel op het niveau van het gebouw als het stedenbouwkundig niveau. Het convenant verplicht de betrokken partijen om maatregelen te nemen die de uitvoering van het gestelde in het convenant bevorderen en gezamenlijk de milieubelasting als gevolg van bouwactiviteiten zoveel mogelijk te beperken.

De nieuwbouw is gesitueerd aan de rand van een bebouwingslint. Daarnaast is de locatie goed bereikbaar. In het kader van de toekomstige bouwplanuitwerking wordt bekeken in hoeverre duurzame bouwmaterialen toegepast kunnen worden.

# **5. PLANOPZET**

# **5.1 Feitelijke planopzet**

Dit bestemmingsplan is vervat in een verbeelding en bijbehorende regels en toelichting.

De gewenste ontwikkeling binnen het plangebied wordt mogelijk gemaakt door middel van het toekennen van passende woonbestemming voor de gronden waar de ontwikkeling voorzien is.

### **5.2 Juridische planopzet**

#### **5.2.1 Verbeelding**

De analoge verbeelding is getekend op een bijgewerkte en digitale kadastrale ondergrond, schaal 1:1000. De gebruikte digitale ondergrond en plangrens zijn op 31 maart 2015 door de gemeente Roermond aangeleverd.

#### **5.2.2 Planregels**

Wat betreft de systematiek van de regels is, aangesloten bij de standaard bestemmingsregels van de gemeente Roermond en de SVBP2012.

#### **Wonen**

Aan het nieuwe bouwperceel is de bestemming 'Wonen' toegekend. Hierin worden ook de voor- en achtertuin geregeld.

#### Bestemmingsomschrijving

De bestemmingsomschrijving geeft aan dat de gronden en gebouwen uitsluitend voor het wonen gebruikt mogen worden, al dan niet in combinatie met een aan-huis-verbondenberoep. Het hoofdgebruik zal echter steeds het wonen moeten blijven. De uitoefening van een aan-huis-verbonden-bedrijf (kleine economie) is, onder voorwaarden, via een afwijking van het bestemmingsplan (door middel van een omgevingsvergunning) toegestaan. Verder zijn ook (ondergrondse) infiltratievoorzieningen, parkeervoorzieningen, nutsvoorzieningen en tuinen en erven toegestaan.

#### Bouwregels

De bouwregels geven aan waaraan woningen, bijgebouwen en andere bouwwerken dienen te voldoen. De hoofdbebouwing dient in het bouwvlak gerealiseerd te worden. Voor wat betreft de mogelijkheden ten aanzien van bebouwing, is aangesloten bij de stedenbouwkundige randvoorwaarden zoals deze in hoofdstuk 4 zijn omschreven en door de gemeente Roermond zijn voorgeschreven.

#### Gebruiksregels

Een verbod op woongelegenheid geldt voor vrijstaande bijgebouwen. Deze bepaling is opgenomen om te voorkomen dat bijgebouwen als bijvoorbeeld een vakantiehuisje worden gebruikt.

# **6. UITVOERBAARHEID**

### **6.1 Economische uitvoerbaarheid en kostenverhaal**

Op grond van de Wet ruimtelijke ordening rust op de gemeente de verplichting tot het verhaal van kosten die tot de grondexploitatie behoren op basis van een exploitatieplan. De gemeente kan hiervan afzien in bij algemene maatregel van bestuur aangegeven gevallen, of indien:

- het kostenverhaal anderszins is verzekerd;
- het bepalen van een tijdvak of fasering niet noodzakelijk is; en
- het stellen van eisen, regels of een uitwerking van regels aan werken en werkzaamheden met betrekking tot bouwrijp maken, aanleg van nutsvoorzieningen, inrichten van de openbare ruimte en uitvoerbaarheid niet noodzakelijk is.

Het voorliggende bestemmingsplan creëert de mogelijkheid tot het realiseren van een woning aan de Dirksbergerweg. Er worden geen aanpassingen aan de openbare ruimte gedaan. Het bestemmingsplan bevat geen percentage woningbouwcategorieën. Het is daardoor niet mogelijk om door middel van een exploitatieplan nadere eisen te stellen aan de uitvoerbaarheid. Het is verder niet noodzakelijk om een tijdvak of fasering te bepalen. Daarmee is het verhaal van de kosten van de grondexploitatie voor dit gebied anderszins verzekerd en is de economische uitvoerbaarheid van het plan gegarandeerd.

Gelet op het vorenstaande kan in het kader van de vaststelling van het bestemmingsplan "Dirksbergerweg 1 woning" worden afgezien van het vaststellen van een exploitatieplan. Wel is tussen de gemeente en de initiatiefnemer een planschade overeenkomst afgesloten.

### **6.2 Maatschappelijke uitvoerbaarheid**

Voordat het plan op grond van artikel 3.8 van de Wro in procedure wordt gebracht wordt het plan ter advisering aan diverse instanties voorgelegd (artikel 3.1.1. Bro). Er wordt, gezien de kleinschaligheid van het plan, geen gemeentelijke inspraakprocedure gevolgd.

#### **6.2.1 Overleg ex artikel 3.1.1. Bro**

Gezien de ligging en aard van het plan is vooroverleg ex artikel 3.1.1 Bro met de provincie Limburg noodzakelijk. Vooroverleg met de Rijksoverheid is niet noodzakelijk aangezien geen nationale belangen in het geding zijn. Vooroverleg met het waterschap is eveneens niet noodzakelijk aangezien geen sprake is van een toename van de hoeveelheid oppervlakteverharding van meer dan 1.000 m² en geen sprake is van ligging binnen een aandachtsgebied van het waterschap. De resultaten van het vooroverleg worden in een latere fase in deze paragraaf beschreven.

#### **6.2.2 Zienswijzenprocedure**

Het ontwerp bestemmingsplan heeft van 16 december 2015 tot en met 26 januari 2016 voor een ieder ter inzage gelegen in het Stadskantoor, Kazerneplein 7. Voor de ingediende zienswijzen en het gemeentelijk standpunt ten aanzien hiervan, wordt verwezen naar het vaststellingsbesluit.

# **7. PROCEDURE**

Wanneer het overleg over het bestemmingsplan met de instanties heeft plaatsgevonden en alle opmerkingen, voor zover noodzakelijk en wenselijk zijn verwerkt, wordt de wettelijke procedure (artikel 3.8 Wro e.v.) gestart. Voor een gedetailleerde beschrijving van de procedure wordt verwezen naar de betreffende artikelen in de Wet ruimtelijke ordening en de Algemene wet bestuursrecht.

### Wro

De procedure van ontwerp-bestemmingsplan onder de Wet ruimtelijke ordening ziet er als volgt uit:

- **Openbare kennisgeving** van het ontwerp-bestemmingsplan;
- **Terinzagelegging** van het ontwerp en bijbehorende stukken gedurende 6 weken en toezending aan Gedeputeerde Staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling **zienswijzen** worden ingebracht;
- **Vaststelling** van het bestemmingsplan door de gemeenteraad binnen 12 weken;
- Algemene **bekendmaking** van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien Gedeputeerde Staten of de inspecteur zienswijzen hebben ingebracht of het bestemmingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

**Bijlage 1 Standaardverantwoording groepsrisico**

#### **Visie externe veiligheid Roermond**

In de 'Visie externe veiligheid Roermond' is voor transportassen voor vervoer van gevaarlijke stoffen een zone-indeling gemaakt. Het plangebied ligt in zone IV, de zone op meer dan 300 meter afstand van een transportas voor vervoer van gevaarlijke stoffen. Bij zone IV gelden geen beperkingen ten aanzien van ruimtegebruik en dient alleen rekening gehouden te worden met de effecten van een toxische gaswolk. Onderstaande tekst geldt als standaard groepsrisicoverantwoording voor een ruimtelijk plan dat zich in zone IV bevindt. Hierbij geldt als uitgangspunt dat er geen andere Bevi-inrichtingen een invloedsgebied hebben dat over het voorgenomen plangebied heen ligt.

#### **Ontwikkeling groepsrisico**

Indien een ruimtelijk plan in dit gebied tot toename van de personendichtheid leidt, betekent dat het groepsrisico niet significant zal toenemen, vanwege:

- de afstand tot de plaats van het mogelijke incident;
- de aard van incident (blootstelling aan toxisch gas);
- de reeds hoge personendichtheden binnen de gemeente Roermond nabij de grote risicobronnen.

#### **Mogelijkheden tot beperking van het groepsrisico**

De mogelijkheden tot beperking van het groepsrisico door maatregelen bij de risicobron zijn beschreven in de beleidsvisie externe veiligheid. De mogelijkheid tot beperking van het groepsrisico door het beïnvloeden van de personendichtheid is binnen het plangebied geen item, vanwege het gegeven dat de:

- toename van de personendichtheid geen significant effect op het groepsrisico heeft;
- kans op overlijden ten gevolge van een incident met gevaarlijke stoffen in deze gebieden bijzonder klein4 is.

#### **De bestrijdbaarheid van de omvang van een ramp of zwaar ongeval**

Op deze afstand van de risicobron speelt het bestrijdbaarheidsvraagstuk niet of nauwelijks. De bestrijding vindt plaats bij de bron, op ruime afstand van het plangebied. Ten aanzien van de algemene mogelijkheden van de bestrijdbaarheid wordt verwezen naar desbetreffende onderdelen van de visie.

#### **Mogelijkheden tot zelfredzaamheid**

Omdat blootstelling aan een toxisch gas het bepalende scenario is, biedt 'schuilen' de beste wijze van zelfredzaamheid. Schuilen vindt plaats binnen bouwwerken. De mate waarin deze bouwwerken afsluitbaar zijn tegen de indringing van toxisch gas en de tijdsduur dat deze bouwwerken worden blootgesteld zijn hierbij parameters.

 4 De kans is aanzienlijk kleiner dan de norm voor het plaatsgebonden risico.

Het plangebied wordt veelal alleen blootgesteld aan de gevolgen van een toxische gaswolk bij 'optimale' weersomstandigheden (bijvoorbeeld Pasquill-klasse F1.5: weinig vermenging met schone lucht), die gedurende het jaar procentueel weinig voorkomen.

Bij bestaande bouwwerken worden geen aanvullende maatregelen getroffen om mogelijke indringing van toxisch gas te verminderen. Aanpassing van bijvoorbeeld oude woningen op dit punt is ingrijpend en kostbaar. Bij nieuwe bouwwerken is sprake van een steeds betere isolatie, welke zorgt voor een goede bescherming tegen het binnendringen van het toxische gas. Nieuwe gebouwen die voorzien zijn van een luchtbehandelingsinstallatie, waardoor het toxisch gas naar binnen kan worden gezogen dienen voorzien te zijn van mogelijkheden om dit systeem met één druk op de knop uit te schakelen.

Van belang is dat bewoners tijdig gewaarschuwd worden. Dit gebeurt door het in werking stellen van het WAS (Waarschuwing- en AlarmeringSysteem) als onderdeel van de algemene Rampenbestrijding of via Cell-Broadcast.

**Bijlage 2 Berekening wegverkeerslawaai** 

| Rapport:        | Resultatentabel                        |
|-----------------|----------------------------------------|
| Model:          | Prognosejaar 2030                      |
|                 | LAeq totaalresultaten voor toetspunten |
| Groep:          | (hoofdgroep)                           |
| Groepsreductie: | Nee                                    |

| Toetspunt | Omschrijving                                   | Hoogte Dag Avond Nacht Lden |                          |  |
|-----------|------------------------------------------------|-----------------------------|--------------------------|--|
|           | WNP Dirk_A Dirksbergerweg geluidbelasting 2030 |                             | 1,50 46,3 42,9 37,4 47,0 |  |
|           | WNP Dirk_B Dirksbergerweg geluidbelasting 2030 |                             | 4,50 47,3 43,8 38,5 48,0 |  |
|           | WNP Dirk_C Dirksbergerweg geluidbelasting 2030 |                             | 7,50 47,7 44,3 38,9 48,4 |  |

BRO heeft vestigingen in Boxtel | Amsterdam | Tegelen | Oldenzaal www.BRO.nl