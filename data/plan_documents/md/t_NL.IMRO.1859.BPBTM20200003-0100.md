## **Bestemmingsplan | Toelichting**

# **Beltrum, ABCTA-terrein 2017, herziening 2020-1 (Grutto)**

**Gemeente Berkelland**

Datum: 16 maart 2021 Projectnummer: 200162 ID: NL.IMRO.1859.BPBTM20200003-0100

## **INHOUD**

#### **TOELICHTING**

| 1<br>1.1 | Inleiding<br>Aanleiding                             | 3<br>3 |
|----------|-----------------------------------------------------|--------|
| 1.2      | Ligging en begrenzing van het plangebied            | 3      |
| 1.3      | Geldend bestemmingsplan                             | 4      |
| 1.4      | Leeswijzer                                          | 5      |
|          |                                                     |        |
| 2        | Beschrijving bestaande situatie en planbeschrijving | 6      |
| 2.1      | Beschrijving bestaande situatie                     | 6      |
| 2.2      | Planbeschrijving                                    | 7      |
| 3        | Beleidskader                                        | 9      |
| 3.1      | Rijksbeleid                                         | 9      |
| 3.2      | Provinciaal beleid                                  | 10     |
| 3.3      | Regionaal beleid                                    | 11     |
| 3.4      | Gemeentelijk beleid                                 | 12     |
| 3.5      | Conclusie                                           | 16     |
| 4        | Randvoorwaarden, onderzoek en verantwoording        | 17     |
| 4.1      | Milieueffectrapportage                              | 17     |
| 4.2      | Geur                                                | 18     |
| 4.3      | Bodem                                               | 20     |
| 4.4      | Natuur                                              | 20     |
| 4.5      | Stikstof                                            | 21     |
| 4.6      | Bedrijven en milieuzonering                         | 22     |
| 4.7      | Geluid                                              | 24     |
| 4.8      | Luchtkwaliteit                                      | 24     |
| 4.9      | Externe veiligheid                                  | 26     |
| 4.10     | Water                                               | 26     |
| 4.11     | Archeologie                                         | 32     |
| 4.12     | Cultuurhistorie                                     | 33     |
| 4.13     | Verkeer en parkeren                                 | 35     |
| 4.14     | Kabels en leidingen                                 | 36     |
| 5        | Wijze van bestemmen                                 | 37     |
| 5.1      | Algemeen                                            | 37     |
| 5.2      | Dit bestemmingsplan                                 | 38     |
| 6        | Economische uitvoerbaarheid                         | 41     |

| 7   | Maatschappelijke uitvoerbaarheid | 42 |
|-----|----------------------------------|----|
| 7.1 | Inspraak                         | 42 |
| 7.2 | Vooroverleg                      | 44 |
| 7.3 | Ontwerp                          | 45 |
|     |                                  |    |
|     |                                  |    |

## **Separate bijlagen**

- Bijlage 1: Bodemonderzoek
- Bijlage 2: Onderzoek stikstofdepositie
- Bijlage 3: Akoestisch onderzoek industrielawaai
- Bijlage 4: Archeologisch onderzoek
- Bijlage 5: Akoestisch onderzoek wegverkeerslawaai
- Bijlage 6: Zienswijzennota

## **1 Inleiding**

## **1.1 Aanleiding**

In Beltrum zijn er momenteel meerdere starters en senioren op de woningmarkt die een geschikte woning zoeken. Op de huidige woningmarkt van Beltrum is niets geschikts voor hen te vinden. De gemeente is mede daarom op zoek naar locaties waarop dit mogelijk kan.

Een van de beoogde locaties is de locatie tussen de Grutto en de Meester Nelissenstraat. Het betreft een onbebouwd perceel. Het perceel wordt momenteel gebruikt als groenvoorziening. Het voornemen bestaat om op een deel van deze gronden 4 nieuwe woningen te realiseren. De gekozen ontwikkeling van woningbouw past echter niet binnen het geldende bestemmingsplan 'Beltrum, ABCTA-terrein 2017'. Om de woningbouw mogelijk te kunnen maken is voorliggend bestemmingsplan opgesteld, die voorziet in de benodigde juridisch-planologische kaders.

## **1.2 Ligging en begrenzing van het plangebied**

Het plangebied heeft een oppervlakte van circa 2.800 m 2 en ligt aan de zuidzijde van de kern Beltrum. De noordzijde van het plangebied wordt gevormd door bebouwing aan de Zuivelstraat en de oostzijde door het woonerf dat zich centreert rondom de Grutto. Ten westen van het plangebied ligt de Meester Nelissenstraat. Op de navolgende luchtfoto's is de ligging van het plangebied aangegeven. Voor de exacte ligging en begrenzing van het plangebied wordt verwezen naar de verbeelding van dit bestemmingsplan.

*Luchtfoto met globale aanduiding plangebied (rood omcirkeld) (Bron: PDOK viewer).*

*Luchtfoto met aanduiding plangebied (rood omcirkeld) (Bron: PDOK viewer).*

## **1.3 Geldend bestemmingsplan**

Het geldende bestemmingsplan 'Beltrum, ABCTA-terrein 2017' (vastgesteld op 20 juni 2017) voorziet ter plaatse in de bestemming 'Groen'. De voor 'Groen' aangewezen gronden zijn bestemd voor groenvoorzieningen met daarbij behorende voorzieningen (bouwwerken (geen gebouwen zijnde), verblijfsgebied, paden en verhardingen, parkeervoorzieningen, speelvoorzieningen, water, waterhuishoudkundige voorzieningen en doeleinden van openbaar nut).

*Uitsnede bestemmingsplan 'Beltrum, ABCTA-terrein 2017' met daarop het plangebied in rood begrensd (Bron: www.ruimtelijkeplannen.nl).*

Ten aanzien van het beoogde gebruik (4 nieuwe woningen) is sprake van strijdigheid met het geldende bestemmingsplan. Daarom is het opstellen van een nieuw bestemmingsplan noodzakelijk.

## **1.4 Leeswijzer**

Dit bestemmingsplan bestaat uit een verbeelding, regels en een toelichting. De toelichting is opgebouwd uit zeven hoofdstukken. Het volgende hoofdstuk (hoofdstuk 2) beschrijft de bestaande en toekomstige situatie. Hoofdstuk 3 geeft een overzicht van het ruimtelijk beleidskader van de verschillende overheden waaraan het plan wordt getoetst. Hoofdstuk 4 bevat de milieu- en de omgevingsaspecten van het plan. De toelichting besluit met hoofdstukken over de opbouw, verantwoording en uitleg van de planregels (hoofdstuk 5), de economische uitvoerbaarheid (hoofdstuk 6) en de resultaten van de gevolgde procedure (hoofdstuk 7).

## **2 Beschrijving bestaande situatie en planbeschrijving**

## **2.1 Beschrijving bestaande situatie**

#### *Beltrum*

In het zuiden van de gemeente Berkelland ligt Beltrum. Beltrum is enige tijd een zelfstandige gemeente geweest (tot 1810). Nu behoort het tot de gemeente Berkelland. Beltrum is de grootste kleine kern van Berkelland, en noemt zich dan ook met recht 'Kern van Formaat'. De trots op de eigen identiteit van het dorp is een belangrijke drijfveer voor het elan en de vitaliteit van de Beltrumse gemeenschap. Dit heeft verschillende aspecten en uitingsvormen. De kermis, het bloemencorso, de survivalrun en de kerkepaden zijn daar voorbeelden van. De R.K. parochie speelt ook een belangrijke rol. In het dorp is de grootste klompenfabriek van de wereld gevestigd. De gemeenschapszin in het dorp is terug te voeren op de oorspronkelijke agrarische samenleving. Zorg, aandacht en nabuurschap zijn het cement van de Beltrumse samenleving. Het dorp beschikt over een basisschool, een supermarkt, twee cafés en diverse grotere en kleinere bedrijven. Ook is er in 2015 een nieuw dorpshuis gebouwd.

*Uitsnede van de topografische kaart (Bron: Topografische dienst).*

## *Het plangebied*

Het plangebied is het noordelijk deel van het voormalige ABCTA-terrein, aan de zuidzijde van het dorp Beltrum. Het perceel wordt momenteel gebruikt als groenvoorziening. Aan de westzijde van onderhavig plangebied, aan de Meester Nelissenstraat 28, bevindt zich een tankstation. Verder bevindt zich aan de Meester

Nelissenstraat 26 een kapperszaak. Ten noorden van het plangebied is woningbouw, langs de Meester Nelissenstraat en de Zuivelstraat. Het zijn vooral twee-onder-éénkap en vrijstaande woningen. Het zuidoosten van het plangebied bestaat uit het voormalig ABCTA-terrein. Hier waren voorheen een landbouwmechanisatiebedrijf, transportbedrijf en landbouwcoörperatie (voorheen ABCTA) gevestigd. Deze bedrijven zijn inmiddels elders actief, waarna het bestemmingsplan 'Beltrum, ABCTA-terrein 2017' is opgesteld. Het bestemmingsplan 'Beltrum, ABCTA-terrein 2017' voorzag in de realisatie van 22 nieuwe woningen.

De navolgende foto brengt de actuele situatie ter plaatse van het plangebied in beeld.

*Impressie huidige situatie plangebied.*

## **2.2 Planbeschrijving**

Het voornemen bestaat om binnen het plangebied vier woningen te realiseren. In Beltrum zijn er momenteel meerdere starters op de woningmarkt die een woning willen bouwen. Ook senioren zoeken een geschikte woning. In Beltrum is momenteel niets geschikts voor hen te vinden. De gemeente zoekt naar locaties waarop dit mogelijk kan. Uit een uitvoerige analyse blijkt dat deze locatie daarvoor geschikt is. Door middel van Collectief Particulier Opdrachtgeverschap (CPO), wordt ruimte geboden aan nieuwe concepten, rekening houdend met de wensen van starters en/of senioren.

Twee woningen worden gesitueerd aan de Meester Nelissenstraat. De gevels van deze woningen komen op tenminste 20 meter afstand van het tegenovergelegen tankstation. In onderstaande verkavelingsschets is te zien dat deze twee woningen een groot grondvlak hebben. Dit zijn levensloopbestendige woningen. Alle voorzieningen en ruimtes zijn op de begane grond voorzien.

De twee beoogde percelen aan de Grutto kennen een kleiner grondvlak. Hier zijn 2 woningen voor starters voorzien. Het worden twee-onder-een-kapwoningen met een redelijk traditionele maatvoering.

Voor de bouwhoogtes geldt dat wordt aangesloten bij de maximum toegestane hoogtes zoals in de omgeving van het plangebied. De woningen aan de Grutto mogen een maximale goothoogte van 6 meter hebben en een maximum bouwhoogte van 10 meter. Voor de beoogde woningen aan de Meester Nelissenstraat geldt dat deze een maximum goothoogte van 4 meter mogen hebben en een maximum bouwhoogte van 7 meter (hoewel nu woningen voorzien zijn met een plat dak op zo'n 4 meter). Ontsluiting van de percelen vindt plaats via hetzij de Grutto, hetzij de Meester Nelissenstraat.

*Situatietekening (Bron: CPO-groep).*

Het plan sluit zowel functioneel als ruimtelijk aan op de omgeving. In de directe nabijheid van het plangebied bevindt zich overwegend woningbouw. Langs de Meester Nelissenstraat bevinden zich voornamelijk vrijstaande en twee-onder-eenkapwoningen op relatief ruime percelen. De nieuwbouw vormt zowel qua functie als situering een voortzetting van de bestaande bebouwing.

*Mogelijke voorgevel woningen Meester Nelissenstraat (bron: Luttikhold Bouwkunde).*

## **3 Beleidskader**

## **3.1 Rijksbeleid**

#### *3.1.1 Structuurvisie Infrastructuur en Ruimte (SVIR) en Besluit algemene regels ruimtelijke ordening (Barro)*

De Structuurvisie Infrastructuur en Ruimte (SVIR) bepaalt welke kaderstellende uitspraken van het kabinet bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Het gaat onder meer om nationale belangen als Rijksvaarwegen, Defensie, Ecologische Hoofdstructuur (thans: Natuurnetwerk Nederland), Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen en Primaire waterkeringen.

Slechts daar waar een directe doorwerking niet mogelijk is, bij de Ecologische Hoofdstructuur (thans: Natuurnetwerk Nederland) en bij de Erfgoederen van uitzonderlijke universele waarde, is gekozen voor indirecte doorwerking via provinciaal medebewind. Ten aanzien van de begrenzing van de EHS (thans: NNN) is bepaald dat niet het rijk, maar de provincies die grenzen (nader) bepalen.

Door de nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte.

#### *Toetsing*

Het plan raakt geen van de nationale belangen en is niet in strijd met het gestelde in de SVIR en het Barro.

#### *3.1.2 Ladder voor duurzame verstedelijking*

Vanuit het rijk wordt een zorgvuldig gebruik van de schaarse ruimte bevorderd. Hiervoor is de ladder voor duurzame verstedelijking geïntroduceerd en als procesvereiste opgenomen in artikel 3.1.6 lid 2 van het Besluit ruimtelijke ordening (Bro). Het doel dat hiermee wordt beoogd is het stimuleren van zuinig en zorgvuldig ruimtegebruik en het bewerkstelligen van een goede ruimtelijke ordening. Onder meer door een optimale benutting van de ruimte in stedelijke gebieden, het bevorderen van vraaggerichte programmering en het voorkomen van overprogrammering. Met de ladder wordt een zorgvuldige afweging en transparante besluitvorming bij alle ruimtelijke besluiten nagestreefd. Een nieuwe stedelijke ontwikkeling moet daarom altijd worden afgewogen en gemotiveerd. Daarbij moet een beschrijving worden gegeven van de behoefte aan de betreffende ontwikkeling. Als de ontwikkeling buiten bestaand stedelijk gebied mogelijk wordt gemaakt, moet worden gemotiveerd waarom de ontwikkeling niet binnen bestaand stedelijk gebied wordt voorzien.

#### *Toetsing*

Uit jurisprudentie blijkt dat een woningbouwplan dat voorziet in de ontwikkeling van 12 woningen of meer wordt aangemerkt als nieuwe stedelijke ontwikkeling1 . Gelet op jurisprudentie en het feit dat het voorgenomen plan ruimte biedt aan 4 woningen, is voorliggende ontwikkeling niet aan te merken als een nieuwe stedelijke ontwikkeling. Daarom hoeft het plan niet te worden getoetst aan de Ladder voor duurzame verstedelijking.

#### *Conclusie*

Dit plan is niet in strijd met het rijksbeleid.

## **3.2 Provinciaal beleid**

#### *3.2.1 Omgevingsvisie en -verordening Gelderland*

Op 19 december 2018 hebben Provinciale Staten de Omgevingsvisie Gaaf Gelderland vastgesteld. Sinds 1 maart 2019 is deze Omgevingsvisie van kracht. De provincie heeft in de Omgevingsvisie een gezond, veilig, schoon en welvarend Gelderland centraal gesteld.

- *Gezond en veilig.* Dat = een gezonde leefomgeving, schone en frisse lucht, een schoon milieu, een niet vervuilde bodem, voldoende schoon en veilig (drink)water, bescherming van onze flora en fauna. Dat = voorbereid zijn op klimaatverandering, zoals hitte, droogte, bosbranden en overstromingen. En, dat = aandacht hebben voor verkeersveiligheid en veilige bedrijvigheid.
- *Schoon en welvarend.* Dat = een dynamisch, duurzaam en aantrekkelijk woon-, werk- en ondernemersklimaat, goed bereikbaar en met een goed functionerende arbeidsmarkt en dito kennis- en onderwijsinstellingen. Maar dat = ook: het tegengaan van schadelijke uitstoot, afval en uitputting van grondstoffen. En: het investeren in nieuwe, alternatieve vormen van energie.

Onderdeel van de Omgevingsvisie zijn diverse thematische visieschetsen met de volgende thema's:

- Energietransitie: van fossiel naar duurzaam.
- Klimaatadaptie: omgaan met veranderend weer.
- Circulaire economie: sluiten van kringlopen.
- Biodiversiteit: werken met de natuur.

- Bereikbaarheid: duurzaam verbonden.
- Vestigingsklimaat: een krachtige, duurzame topregio.
- Woon- en leefomgeving: dynamisch, divers, duurzaam.
- De Omgevingsvisie bevat de strategische ambities voor de lange termijn.

De Omgevingsverordening wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch gewaarborgd is. De verordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de verordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels

<sup>1</sup> Zie hiervoor de uitspraak van de ABRvS d.d. 25 maart 2015 (ECLI:NL:RVS:2015:953).

noodzakelijk is om provinciale belangen veilig te stellen of om uitvoering te geven aan wettelijke verplichtingen.

De Omgevingsverordening richt zich net zo breed als de Omgevingsvisie op de fysieke leefomgeving in de Provincie Gelderland. Dit betekent dat vrijwel alle regels die betrekking hebben op de fysieke leefomgeving opgenomen zijn in de Omgevingsverordening. Het gaat hierbij om regels op het gebied van ruimtelijke ordening, milieu, water, mobiliteit en bodem. De verwachting is dat de Omgevingsverordening op termijn alle regels zal gaan bevatten die betrekking hebben op de fysieke leefomgeving.

#### *Toetsing*

De locatie ligt binnen het stedelijk gebied. Het plan draagt bij aan de doelstellingen inzake ruimtelijke kwaliteit en een goede woon- en leefkwaliteit. Ook draagt het door inbreiding bij aan een verbetering van het draagvlak van voorzieningen in de kern. Verder wordt ingespeeld op de actuele kwantitatieve en kwalitatieve vraag naar woningen. Het project voorziet in grondgebonden starterswoningen en levensloopbestendige woningen. Het maakt onderdeel uit van de kern Beltrum. Ook is sprake van een ontwikkeling die past binnen de uitgangspunten van de verordening. In de verordening is immers bepaald dat nieuwe bebouwing ten behoeve van wonen is toegestaan binnen bestaand bebouwd gebied.

#### *Conclusie*

Dit plan is niet in strijd met het provinciaal beleid.

## **3.3 Regionaal beleid**

#### *3.3.1 Regionale Woonagenda 2025*

#### *Algemeen*

De afspraken over de groei van de woningvoorraad worden op basis van de provinciale Omgevingsverordening vastgelegd in de 'kwantitatieve opgave t/m 2024'. Nieuwe woningen in bestemmingsplannen moeten passen in de door Gedeputeerde Staten goedgekeurde programmering. In haar vergadering van 7 juli 2015 hebben Gedeputeerde Staten een statenbrief vastgesteld over de voortgang van de Regionale Woonagenda's in alle Gelderse regio's. Tevens hebben Gedeputeerde Staten de kwantitatieve opgave wonen tot en met 2024 en de Regionale Woonagenda voor de regio Achterhoek vastgesteld.

Voor de Achterhoek hebben de betrokken gemeenteraden de Regionale Woonagenda 2025 vastgesteld (Berkelland op 19 mei 2015). Hieruit blijkt dat de bevolking in de Achterhoek sinds 2008 afneemt. De bevolking daalt omdat er al decennia lang minder kinderen worden geboren. Daarnaast verlaten ieder jaar meer mensen de regio, dan er voor in de plaats komen. De huishoudengroei komt regionaal in 2025 tot stilstand. Het omslagpunt naar daadwerkelijke huishoudenafname per gemeente kent een aanzienlijke bandbreedte. In de gemeenten Berkelland, Bronckhorst en Oude IJsselstreek gebeurt dit het eerst, daarna volgen Doetinchem, Aalten en Oost Gelre en tenslotte komt ook de gemeente Winterswijk aan de beurt. Er is sprake van een duidelijke krimpopgave voor de regionale woningprogrammering. De Regionale

Woonagenda 2025 richt zich daarom primair op het ontwikkelen van een evenwichtige kwalitatieve en kwantitatieve woningvoorraad en secundair op het voorkomen en aanpakken van leegstand in maatschappelijk vastgoed en op wonen en zorg. Een van de kernboodschappen voor de komende jaren luidt dat op basis van de huidige inzichten het noodzakelijk is om de ambitie, 5.900 woningen toevoegen van 2010 tot en met 2024, verder te verlagen. Vooralsnog is een verlaging van 10% afgesproken.

#### *Toetsing*

De regionale Woonagenda biedt ruimte voor het beoogde woningbouwprogramma van 4 woningen op het voormalig ABCTA-terrein in Beltrum. Hiermee past onderhavig plan binnen het regionale beleid.

#### *Conclusie*

Dit plan is niet in strijd met het regionaal beleid.

## **3.4 Gemeentelijk beleid**

#### *3.4.1 Structuurvisie Berkelland 2025*

#### *Algemeen*

De Structuurvisie Berkelland 2025 is het kader voor de ontwikkeling van de gemeente Berkelland tot 2025. Deze visie geeft richting aan de ruimtelijke, economische en maatschappelijke ontwikkeling van de gemeente. Het is een integrale visie die geldt voor het grondgebied van de hele gemeente. Een uitgangspunt is het behouden van de rust, de variatie en de kleinschaligheid van het woningaanbod.

De vier hoofdkernen hebben daarbij ieder hun eigen kwaliteiten. Deze kwaliteiten moeten verder worden versterkt. Berkelland streeft naar leefbare wijken en kernen met een gedifferentieerde woningvoorraad en bevolking. Woningbouw wordt geconcentreerd in de vier hoofdkernen en moet zo min mogelijk beslag leggen op ruimte buiten de bebouwde kom. Dit betekent, dat inbreiden zoveel mogelijk voor uitbreiden gaat. Inbreiden mag echter niet ten koste gaan van de kwaliteit van bestaande wijken.

Op 17 oktober 2017 heeft de gemeenteraad van Berkelland besloten om de zoekzones wonen uit de structuurvisie te verwijderen.

#### *Wonen*

Ten aanzien van woningbouw zijn in de structuurvisie tot 2020 de volgende ambities gedefinieerd:

- keuzemogelijkheden op de woningmarkt;
- betaalbare woningen voor lagere inkomens;
- voldoende aanbod aan welzijns- en zorgvoorzieningen in zelfgekozen omgeving;
- duurzaam bouwen;
- leefbare kernen en wijken met een goede ruimtelijke kwaliteit;
- woningbouw met zo min mogelijk beslag op ruimte buiten bebouwde kom;
- ruimte voor vernieuwende concepten.

Bij de beschrijving van de ambities is opgemerkt dat de regionale woonvisie een sterke daling van de woningbouwaantallen aangeeft.

#### *Toetsing*

Op de structuurvisiekaart is het plangebied aangeduid als 'bestaand woongebied'. Eventuele uitbreidingen ziet het dorp bij voorkeur nabij het dorpshart. De bewoners vinden het belangrijk de dorpsranden en de doorzichten vanuit het dorp naar buiten te behouden. Het voorliggende plan voldoet aan verschillende ambities van de gemeente met betrekking tot woningbouw:

- door woningen te realiseren voor jonge starters die starterswoningen willen bouwen en senioren levensloopbestendige woningen, sluit dit plan direct aan op de woningvraag in Beltrum;
- de woningbouw vindt plaats binnen de bebouwde kom, waardoor er geen beslag op de ruimte buiten de bebouwde kom wordt gelegd;
- met het Collectief Particulier Opdrachtgeverschap (CPO), wordt ruimte geboden aan nieuwe concepten.

Het plan sluit hiermee aan op het beleid uit de structuurvisie.

#### *3.4.2 Kwalitatieve toetsingscriteria voor woningbouw in Berkelland en Ruimte voor extra woningbouw*

De gemeenteraad van Berkelland heeft op 12 november 2019 de Kwalitatieve toetsingscriteria voor woningbouw in Berkelland vastgesteld. Dit is een lokale uitwerking van de regionale afspraken. Daarnaast is de notitie 'Ruimte voor extra woningbouw' in oktober 2019 opgesteld. Op basis daarvan blijkt dat de gemeente voor de kern Beltrum mogelijkheden ziet voor het toevoegen van woningen voor bepaalde doelgroepen.

De kwalitatieve toetsingscriteria voor woningbouw in Berkelland zijn een afgeleide van de regionale kwaliteitscriteria. De gemeente geeft hier de volgende invulling aan:

- Per kern bepalen wat de behoefte is, omdat elke kern uniek is wat betreft de woningmarkt.
- In veel kernen staan panden leeg of komen panden leeg te staan. Voorrang wordt gegeven aan de transformatie van leegstaand vastgoed, dat kan herbestemming zijn of sloop gevolgd door nieuwbouw.
- Alleen in uitzonderlijke gevallen uitbreidingsruimte aan de randen van de kern. Eerst lege plekken in de kernen invullen.
- Inwoners en initiatiefnemers moeten hun goedgekeurde bouwplannen binnen drie jaar uitvoeren. Daarna krijgen ze nog één jaar de kans om dat alsnog te doen, voordat de vergunning vervalt.
- Aanvullend op de regionale afspraken wil Berkelland in elke kern steeds enkele bouwlocaties (waaronder kavels) op voorraad houden. Zo kan snel worden ingespeeld op de behoefte van inwoners en nieuwe marktontwikkelingen.

In Beltrum is sprake van een mismatch op de woningmarkt en er is te weinig doorstroming. Het aantal startende huishoudens is groter dan het aantal huishoudens dat een koopwoning verlaat. Veel jongeren trokken naar omliggende dorpen. Het college heeft naar aanleiding van deze mismatch besloten om extra plancapaciteit beschikbaar te stellen voor Beltrum. Voor nu is dit voldoende om in de behoefte te voorzien.

#### *Toetsing*

De voorgenomen ontwikkeling geeft invulling aan de bovenomschreven behoefte, door de realisatie van 4 woningen, en voldoet daarmee aan het gemeentelijk beleid.

#### *3.4.3 Lokale woonagenda Berkelland 2016-2020*

#### *Algemeen*

De gemeenteraad heeft in haar vergadering van 13 december 2016 de Lokale woonagenda Berkelland 2016-2020 vastgesteld. De missie volgens deze agenda luidt: 'Goed en betaalbaar wonen in het groen'.

De Regionale Woonagenda Achterhoek 2025 is het vertrekpunt voor de Lokale woonagenda.

Naast de Regionale Woonagenda is in de Lokale woonagenda Berkelland 2016-2020 rekening gehouden met gemeentelijke nota's en visiedocumenten die een relatie hebben met het wonen in de grote en kleine kernen en het buitengebied, zoals de structuurvisie, dorpsvisies en de ontwikkelagenda. Tijdens de voorbereiding van deze woonagenda zijn contactmomenten georganiseerd met diverse stakeholders: makelaars, bouwers en huurdersverenigingen. Tijdens de beeldvormende raadsbijeenkomst op 19 april 2016 waren woningbouwcorporatie ProWonen, huurdersverenigingen, zorgpartijen en leden van dorpsraden aanwezig.

De Lokale woonagenda fungeert als een uitvoeringsagenda voor de periode tot het jaar 2020. De volgende thema's die in de Regionale Woonagenda zijn genoemd worden concreter uitgewerkt in de Lokale woonagenda:

- Anticiperen op krimp door overbodige plancapaciteit weg te nemen;
- Verduurzamen van de woningvoorraad;
- Langer thuis wonen voor de groter wordende groep ouderen.

Naast de concrete aanpak van bovengenoemde thema's is het gemeentelijk beleid er op gericht om de komende jaren bouwstenen voor de woningbouw opgave na 2020 te ontwikkelen. Daarbij zal de regionale en lokale monitoring van de effecten van de demografische ontwikkelingen een belangrijke rol blijven spelen.

*Afwegingskader voor verantwoorde volkshuisvestelijke en ruimtelijke keuzes* De missie rond de nieuwbouw van woningen luidt volgens de Lokale woonagenda: "Het aantal en type toe te voegen woningen past bij de behoefte in de kern".

De gemeenten in de Achterhoek staan voor de opgave om hun woningbouwprogramma verder in te perken. Dat is niet alleen een kwantitatieve opgave, maar ook een kwalitatieve opgave. De nog toe te voegen woningen moeten een zo goed mogelijke aanvulling zijn op de bestaande voorraad. Dat vraagt om een zorgvuldige prioritering van projecten. Daarmee anticiperen de gemeenten op de demografische ontwikkelingen die leiden tot een dalend aantal huishoudens.

In de regio Achterhoek wordt voor de prioritering van woningbouwplannen sinds 2015 het zogenaamde Stoplichtmodel gehanteerd. Het gebruik van het stoplichtmodel biedt een mogelijkheid om met elkaar en met de provincie af te spreken hoe om te gaan met het stuwmeer aan harde plannen, en toch ruimte te hebben voor nieuwe, goede initiatieven. Op basis van volkshuisvestelijke en ruimtelijke argumenten kan met het model vastgelegd worden op welke aspecten woningbouwplannen zich positief onderscheiden. Dit helpt om af te wegen op welke locaties plannen doorgang kunnen vinden, aangepast moeten worden of stopgezet moeten worden.

Elke gemeente in de Achterhoek gebruikt dezelfde basiscriteria. De plannen die in de gemeente gerealiseerd worden of gemeenten graag willen realiseren komen op groen. Plannen die een gemeente uit de markt wil halen gaan op rood. Alle plannen waarover nog een keuze gemaakt moet worden gaan op oranje. Op deze manier ontstaat:

- 1. Inzicht in de omvang van de regionale planvoorraad, de kwaliteit daarvan (segmenten, huur en koop, binnen de kernen of in het buitengebied) en inzicht in de realiteitswaarde van de realisatie.
- 2. Duidelijkheid over welke plannen gemeenten komende jaren graag willen realiseren richting provincie, buurgemeenten en particuliere partijen.
- 3. Een basis voor het uit de markt nemen van planologische ruimte voor woningbouw (creëren van voorzienbaarheid).
- 4. Inzicht in de aard en omvang van de plancapaciteit waar gemeenten nog een keuze over moeten of willen maken (oranje plannen).

In de afweging wordt geen onderscheid gemaakt tussen harde en zachte capaciteit of de tijdsplanning. Het idee achter het stoplichtmodel is dat zachte plancapaciteit niet bij voorbaat uitgesloten wordt door harde capaciteit die niet goed aansluit bij de behoefte. Evenmin is onderscheid gemaakt in de eigendomspositie van mogelijke bouwgronden. In de kwantitatieve en kwalitatieve afwegingen speelt het geen rol of de grond in handen is van de gemeente of derden.

De uitkomsten van het stoplichtmodel vormen de basis voor de bestuurlijke afwegingen rond de woningbouwprogrammering.

#### *Starters*

In Beltrum is een enquête gehouden onder jongeren en starters naar hun woningbehoefte. Hieruit bleek dat veel jongeren in of bij het dorp (in het buitengebied) zouden willen blijven wonen. Daarom ondersteunt en verbreedt de gemeente Berkelland het initiatief in Beltrum voor het realiseren van huisvesting voor jongeren en starters.

#### *Bewonerscollectieven*

De gemeente wil daarnaast initiatiefnemers die nieuwe woonvormen willen realiseren evenals marktpartijen bedienen en helpen met het aanbieden van grond en vergunningen. Op deze manier wordt ruimte geboden aan bewonerscollectieven en de realisatie van woningen die niet in het reguliere aanbod voorkomen.

#### *Toetsing*

Dit plan sluit aan bij de wensen vanuit het gemeentelijk beleid voor het toevoegen van nieuwe woningen die passen bij de behoefte van de kern:

- door woningen te realiseren voor jonge starters en senioren, sluit dit plan direct aan op de woningvraag in Beltrum;
- met de mogelijkheid voor Collectief Particulier Opdrachtgeverschap (CPO), wordt ruimte geboden aan nieuwe concepten.

#### *Conclusie*

Dit plan is in lijn met het gemeentelijk beleid.

## **3.5 Conclusie**

De gewenste ontwikkeling, zoals beschreven in deze toelichting, past in het beleid op zowel landelijk-, provinciaal-, regionaal als gemeentelijk niveau. De ontwikkeling sluit aan bij het beleid dat gericht is op de benutting van bestaand bebouwd gebied en de kwalitatieve ontwikkeling van Beltrum.

## **4 Randvoorwaarden, onderzoek en verantwoording**

Bij het opstellen van een bestemmingsplan is het verplicht om te bekijken in hoeverre de voorgenomen ontwikkeling gevolgen kan hebben op de aspecten: milieu, ecologie, water, archeologie en cultuurhistorie. In dit hoofdstuk is beschreven wat de gevolgen van dit plan kunnen zijn op die aspecten en is een planologische verantwoording gegeven. Ook is er een watertoets opgenomen.

## **4.1 Milieueffectrapportage**

#### *Algemeen*

De milieueffectrapportage (m.e.r.) is een hulpmiddel om bij diverse procedures het milieubelang een volwaardige plaats in de besluitvorming te geven. Een m.e.r. is verplicht bij de voorbereiding van plannen en besluiten van de overheid over initiatieven en activiteiten van publieke en private partijen die belangrijke nadelige gevolgen voor het milieu kunnen hebben. De m.e.r. is wettelijk verankerd in hoofdstuk 7 van de Wet milieubeheer en het Besluit m.e.r.

In de bijlage van het Besluit m.e.r zijn twee onderdelen (C en D) opgenomen. In onderdeel C zijn activiteiten genoemd waarbij direct sprake is van een m.e.r.-plicht als bij besluiten de genoemde drempelwaarden worden overschreden. Voor de activiteiten die zijn genoemd in onderdeel D geldt dat als de drempelwaarden2 worden overschreden een m.e.r.-beoordeling dient plaats te vinden. Voor besluiten met een omvang onder de drempelwaarden moet een zogenaamde vormvrije m.e.r. beoordeling worden gedaan.

#### *Toetsing*

Het plan voorziet in de toevoeging van vier woningen. Gelet op de geringe omvang van het plan, ruim onder de drempelwaarden (> 2.000 woningen), en de ligging van het plan worden geen belangrijke nadelige gevolgen voor het milieu verwacht. Het plan betreft geen stedelijk ontwikkelingsproject. Het milieubelang wordt in dit bestemmingsplan in de navolgende paragrafen afgewogen. Gelet op het kleinschalige karakter is uit te sluiten dat er significante gevolgen als gevolg van dit plan plaatsvinden. Een passende beoordeling op basis van de Wet natuurbescherming is niet nodig waardoor het plan om die reden geen m.e.r-plicht heeft. Ook een nadere beoordeling in een m.e.r-beoordeling of plan-m.e.r. is niet noodzakelijk.

#### *Conclusie*

Gelet op de kenmerken van de ontwikkeling en de kenmerken van de potentiële effecten, zullen er geen belangrijke negatieve milieugevolgen optreden. Er zijn geen ernstige milieugevolgen te verwachten die het nodig maken een m.e.r.-(beoordelings) procedure te volgen. Het aspect milieu vormt geen belemmering voor de uitvoering van dit plan.

<sup>2</sup> – een oppervlakte van 100 hectare of meer;

een aaneengesloten gebied en 2000 of meer woningen;

een bedrijfsvloeroppervlakte van 200.000 m2 of meer.

## **4.2 Geur**

#### *Algemeen*

#### *Wet geurhinder en veehouderij*

De Wet geurhinder en veehouderij (Wgv) bevat het beoordelingskader voor geurhinder van veehouderijen die vergunningplichtig zijn op basis van de Wet algemene bepalingen omgevingsrecht (Wabo) en Wet milieubeheer (Wm). Het beoordelingskader is als volgt:

- voor diercategorieën waarvan de geuremissie per dier is vastgesteld in de Regeling geurhinder en veehouderij (Rgv) geldt een maximale geurbelasting op een geurgevoelig object;
- voor andere diercategorieën geldt een minimale afstand voor veehouderijen ten opzichte van geurgevoelige objecten.

Daarbij wordt onderscheid gemaakt tussen concentratiegebieden (conform Reconstructiewet) en niet-concentratiegebieden en tussen situaties binnen de bebouwde kom en buiten de bebouwde kom. De wet beschrijft in artikel 3 de maximale norm voor geurbelasting van een veehouderij ten opzichte van een gevoelig object (zoals een woning) in vier situaties, deze zijn weergegeven in de volgende tabel.

|                      | binnen bebouwde kom | buiten bebouwde kom |
|----------------------|---------------------|---------------------|
| concentratiegebieden | 3,0 (in ou/m3)      | 14,0 (in ou/m3)     |
| niet                 | 2,0 (in ou/m3)      | 8,0 (in ou/m3)      |
| concentratiegebieden |                     |                     |

*Geurnormen Wet geurhinder en veehouderij* 

Voor veehouderijen met diercategorieën waarvoor geen emissiefactor is vastgesteld geldt op grond van artikel 4 van de wet een minimumafstand ten opzichte van een geurgevoelig object. Binnen de bebouwde kom is deze minimumafstand 100 meter en daarbuiten 50 meter. Voor geurgevoelige objecten die onderdeel uitmaken van een andere veehouderij gelden niet de maximale geurbelastingen, maar gelden ook deze minimumafstanden.

Verder moet op grond van artikel 5 van de Wgv een minimale afstand tussen de gevel van een geurgevoelig object en de gevel van het dierenverblijf worden aangehouden. Deze afstand bedraagt ten minste 50 meter voor objecten binnen de bebouwde kom en ten minste 25 meter voor objecten buiten de bebouwde kom.

## *Verordening geurhinder en veehouderij gemeente Berkelland*

Op 9 december 2008 heeft de raad van de gemeente Berkelland de 'Verordening geurhinder en veehouderij gemeente Berkelland' vastgesteld. In deze verordening zijn voor de kleine kernen (Beltrum, Geesteren, Haarlo, Noordijk, Rekken, Rietmolen en Gelselaar) afwijkende minimum afstanden vastgesteld ten opzichte van de Wet geurhinder en veehouderij. Tussen een veehouderij waar dieren worden gehouden van een diercategorie waarvoor niet bij ministeriele regeling een geuremissiefactor is vastgesteld en een geur gevoelig object in de bebouwde kom is de minimumafstand 75 meter.

#### *Toetsing*

De Omgevingsdienst Achterhoek (ODA) heeft op 14 november 2018 een Vooradvies geur veehouderij bestemmingsplanprocedure 3 opgesteld. Gesteld wordt dat de ontwikkeling plaatsvindt in de bebouwde kom van de (kleine) kern Beltrum. In de omgeving van de zoeklocatie bevinden zich meerdere veehouderijen. Uit een in juli 2018 uitgevoerd geuronderzoek naar de achtergrondbelasting van veehouderijen ("Effect lagere geurverwijdering combiluchtwassers op de huidige geursituatie, gemeente Berkelland 2018", Omgevingsdienst Zuidoost-Brabant, 23 juli 2018) blijkt op de zoeklocatie sprake te zijn van een matige milieukwaliteit (zie onderstaande afbeeldingen). Uit navolgende afbeelding valt op te maken dat geen sprake is van veehouderijen met een zodanige geurcontour dat op zoeklocatie de geurnorm van 6 odour units/m3 wordt overschreden. Woningbouw op de zoeklocatie benadeelt omliggende veehouderijen niet. De achtergrond-belasting bedraagt hier 5 tot 10 odour units/m3 . De blauwe stippen op de navolgende afbeelding zijn locaties met een matige milieukwaliteit. Bij deze milieukwaliteit kan volgens jurisprudentie van de Raad van State nog worden gesproken van een aanvaardbaar woon- en leefklimaat.

*Kaarten achtergrondbelasting (links) en woon- en leefklimaat (rechts) (Bron: ODA).*

Verder voldoet de woningbouwlocatie aan de voor veehouderijen aan te houden minimumafstand van 75 meter voor dierenverblijven en 100 meter voor de opslag van agrarische bedrijfsstoffen. Ook hierdoor worden veehouderijen niet benadeeld en is op de zoeklocatie zelf sprake van een aanvaardbaar woon- en leefklimaat.

De Omgevingsdienst concludeert dat de zoeklocatie op voldoende afstand van omliggende veehouderijen ligt. De ontwikkeling werkt niet belemmerend voor deze veehouderijen. Ook het woon- en leefklimaat op de zoeklocatie zelf is hierbij niet in het geding.

#### *Conclusie*

Het aspect geurhinder vormt geen belemmering voor de uitvoerbaarheid van dit plan.

<sup>3</sup> Omgevingsdienst Achterhoek. Vooradvies geur veehouderij bestemmingsplanprocedure woningbouw Meester Nelissenstraat 45 c.a. Projectnummer: 2018EA1076. Datum: 14 november 2018.

## **4.3 Bodem**

#### *Algemeen*

Voor de vaststelling van een bestemmingsplan moet in verband met de uitvoerbaarheid een reëel beeld aanwezig zijn van de bodem- en grondwaterkwaliteit. Uitgangspunt is dat de bodem- en grondwaterkwaliteit geschikt moeten zijn voor de beoogde functies.

## *Toetsing*

Ten behoeve van de voorgenomen ontwikkeling is bodemonderzoek (vooronderzoek) uitgevoerd4 . Uit het vooronderzoek kan het volgende geconcludeerd worden:

- De onderzoekslocatie maakt in het verleden deel uit van het ABCTA-terrein.
- De bodembedreigende activiteiten vonden plaats buiten de onderzoekslocatie, wel bevond zich ter plaatse van de onderzoekslocatie een ondergrondse HBO-tank;
- De ondergrondse tank en verontreinigde grond is volledig verwijderd;
- Het meest recente onderzoek op de onderzoekslocatie betreft slechts een deel van het terrein en stamt uit 2012.
- Op het naastgelegen terrein is (verontreinigde) grond opgeslagen geweest, het is niet bekend of dit op de onderhavige onderzoekslocatie ook het geval is geweest.
- Het terrein is momenteel in gebruik als park, bosje en crossbaantje.

Er wordt geadviseerd voorafgaande aan de ontwikkeling van het terrein een verkennend bodem en –asbestonderzoek uit te voeren ter actualisatie van de bodemkwaliteit. Hierbij kan uitgegaan worden van een onverdachte locatie.

#### *Conclusie*

Het is onbekend of er op de locatie grond opgeslagen is geweest. Het is wenselijk voorafgaand aan de daadwerkelijke ontwikkelen een verkennend bodem- en asbestonderzoek uit te voeren.

## **4.4 Natuur**

## *Algemeen*

Bij ruimtelijke planvorming moet aandacht worden besteed aan de natuurwet- en regelgeving. Bij de natuurbescherming kan een tweedeling worden gemaakt in soorten- en gebiedsbescherming. Soorten- en gebiedsbescherming vinden plaats via de Wet natuurbescherming. Verder is bij gebiedsbescherming het Gelders Natuurnetwerk (GGN) van belang.

## *Toetsing*

## *Gebiedsbescherming*

De verzameling van in de Europese Unie aangewezen en beschermde waardevolle natuurgebieden staat bekend als Natura 2000. Die gebieden vallen onder de regels van twee Europese richtlijnen: de Habitatrichtlijn en de Vogelrichtlijn. De Wet natuurbescherming is de Nederlandse vertaling van die richtlijnen in de Nederlandse wetgeving. Ontwikkelingen zijn alleen toelaatbaar als er geen nadelige gevolgen voor Natura 2000-gebieden zijn.

<sup>4</sup> De Klinker Milieu (2020). Vooronderzoek Meester Nelissenstraat 45 Beltrum, rapportnummer K202261, d.d. 25 november 2020.

In de (wijde) omgeving van de zoeklocatie bevinden zich meerdere Natura 2000 gebieden waar sprake is van een te hoge belasting met stikstof. Het meest nabijgelegen Natura 2000- gebied (Stelkampsveld) bevindt zich op een afstand van circa 8,5 kilometer. Om die reden is in het kader van onderhavige ontwikkeling een stikstofberekening uitgevoerd (zie navolgende paragraaf).

Negatieve gevolgen voor Natura 2000-gebieden zijn uit te sluiten. Er is geen passende beoordeling volgens de Wet natuurbescherming nodig. De voorgenomen ontwikkeling is daarom toelaatbaar. Het onderwerp Natura 2000 vormt geen belemmering voor de voorgenomen ontwikkeling.

#### *Soortenbescherming*

De locatie van de beoogde ontwikkeling is recentelijk ingericht als groenzone. Het is dus niet aannemelijk dat door dit plan eventueel aanwezige beschermde flora en/of fauna wordt verstoord. Bodem en aanwezig groen zijn bij de sanering verwijderd en de vervuilde grond is vervangen door schone grond. Voor nieuwe ontwikkelingen worden geen bomen en/of stuiken gerooid die onder de Wet natuurbescherming vallen. Een ontheffing van de Wet natuurbescherming wordt daarom niet noodzakelijk geacht.

Op 16 april 2020 is het terrein nogmaals geschouwd5 . Het terrein had en heeft nu geen basiskwaliteit waarbij je de ontwikkeling van beschermde soorten kunt verwachten.

#### *Houtopstanden*

Bij deze ruimtelijke ontwikkeling wordt geen houtopstand geveld waarop de regels van de Wet natuurbescherming van toepassing zijn. De bescherming van houtopstanden vormt dan ook geen belemmering voor de beoogde ruimtelijke ontwikkeling.

#### *Conclusie*

Het aspect natuur vormt geen belemmering voor de uitvoerbaarheid van onderhavig plan.

## **4.5 Stikstof**

Nadat op 29 mei 2019 de Raad van State het Programma Aanpak Stikstof vernietigde, diende voor elke ontwikkeling een stikstofberekening gemaakt te worden van de aanleg- en gebruiksfase. Uit die berekening moet blijken dat voldaan wordt aan de grenswaarde van 0,00 mol/ha/j. In januari 2020 publiceerde de Rijksoverheid de Handreiking woningbouw en AERIUS. In de handreiking worden indicatieve depositieberekeningen gemaakt als functie van de afstand tussen de woningen en natuurgebieden. Hieruit blijkt dat bij 50 woningen en een afstand van 7 kilometer de grenswaarde van 0,00 mol/ha/j niet meer wordt overschreden (voor zowel de aanlegals gebruiksfase).

<sup>5</sup> Gemeente Berkelland (2020). Memo ecologische paragraaf Beltrum, Grutto/Meester Nelissenstraat. 23 april 2020.

#### *Toetsing*

Het onderhavige plan voorziet in de realisatie van vier woningen. Volledigheidshalve is door SAB een stikstofdepositie rapportage6 opgesteld. Uit de uitgevoerde berekeningen blijkt dat zowel voor de aanlegfase als voor de gebruiksfase de gehanteerde grenswaarde van de stikstofdepositie van 0,00 mol/ha/j niet wordt overschreden. In het kader van een voortoets kunnen significant negatieve effecten derhalve worden uitgesloten. Het uitvoeren van een passende beoordeling is daardoor niet aan de orde en het aspect stikstofdepositie vormt geen belemmering voor de realisatie van het plan.

#### *Conclusie*

Het aspect stikstof vormt geen belemmering voor de uitvoering van dit project.

## **4.6 Bedrijven en milieuzonering**

#### *Algemeen*

Als door een ruimtelijke ontwikkeling nieuwe, gevoelige functies mogelijk worden gemaakt, moet worden aangetoond dat een goed leefmilieu mogelijk is. Hierbij moet rekening worden gehouden met omliggende functies met een milieuzone. Anderzijds mogen omliggende bedrijven niet in hun ontwikkelingsmogelijkheden worden beperkt door de nieuwe gevoelige functie.

Wat betreft de aanbevolen richtafstanden tussen bedrijvigheid en gevoelige functies is de VNG publicatie 'Bedrijven en Milieuzonering' (2009) als leidraad voor milieuzonering gebruikt. In de VNG-publicatie zijn richtafstanden voor diverse omgevings- en gebiedstypen opgenomen. Het gaat onder andere om de volgende omgevings- en gebiedstypen: 'rustige woonwijk', 'rustig buitengebied' en 'gemengd gebied'.

In een rustige woonwijk en een rustig buitengebied komen vrijwel geen andere functies dan de woonfunctie voor. Gemengde gebieden zijn gebieden die langs hoofdinfrastructuur liggen en/of gebieden met matige tot sterke functiemenging. In een dergelijk gebied komen direct naast woningen andere functies voor, zoals winkels, maatschappelijke voorzieningen, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Voor gemengde gebieden kunnen de richtafstanden worden verminderd. De afstand wordt gemeten vanaf het op de verbeelding aangeduide deel voor de bedrijfsmatige activiteit tot aan de gevel van nieuwe of bestaande gevoelige functies buiten betreffend perceel.

#### *Toetsing*

Het plangebied (deels) ligt binnen de richtafstand van het onbemande tankstation aan de Meester Nelissenstraat 28. Omdat het hier gemengd gebied betreft, kan de richtafstand met één afstandsstap naar beneden worden bijgesteld (met uitzondering van de richtafstand voor het onderdeel gevaar). Aan de gecorrigeerde richtafstand van 10 meter voor de onderdelen geur en geluid wordt voldaan. Het bedrijf valt onder de

<sup>6</sup> SAB (2020). Onderzoek stikstofdepositie Beltrum, Grutto/Meester Nelissenstraat. Projectnummer: 200162. 7 april 2020.

werkingssfeer van het Activiteitenbesluit milieubeheer. In het Activiteitenbesluit zijn geluidnormen opgenomen, die gelden op de gevels van gevoelige objecten. Van specifieke afstandsbepalingen voor wat betreft geluid is in het Activiteitenbesluit geen sprake. In het kader van het aspect bedrijven en milieuzonering is onderzoek7 gedaan naar eventueel geluidhinder afkomstig van het tankstation. Navolgend worden de resultaten van het akoestisch onderzoek industrielawaai kort besproken.

Uit het akoestisch onderzoek, waarbij is getoetst aan de grenswaarden uit het Activiteitenbesluit, blijkt:

- − Het maximaal berekende langtijdgemiddelde beoordelingsniveau (LAr,LT) op de randen van de bouwvlakken bedraagt maximaal 43 dB(A) etmaalwaarde. De ten hoogste toelaatbare geluidbelasting van 50 dB(A) wordt daarmee niet overschreden. Een goed woon- en leefklimaat is gewaarborgd.
- − Het maximaal berekende piekgeluidniveau (LAmax) bedraagt maximaal 74 dB(A). Dit is voor het westelijke bouwvlak in de Dagperiode. Hiermee wordt de ten hoogste toelaatbare geluidbelasting van 70 dB uit het Activiteitenbesluit overschreden. Ook in de Nachtperiode is er sprake van een overschrijding van de ten hoogste toelaatbare geluidbelasting van 60 dB uit het Activiteitenbesluit. De hoogste geluidbelasting in de Nachtperiode bedraagt 62 dB voor het westelijke bouwvlak. In de Avondperiode vinden geen overschrijdingen plaats. Voor het oostelijke bouwvlak geldt dat voor zowel de Dag-, Avond- als Nachtperiode kan worden voldaan aan de grenswaardes uit het Activiteitenbesluit.
- − Het maximaal berekende beoordelingsniveau (Letmaalwaarde) als gevolg van indirecte hinder bedraagt maximaal 44 dB(A). De grenswaarde van 50 dB(A) wordt daarmee niet overschreden. Een goed woon- en leefklimaat is gewaarborgd.
- − Bron- en overdrachtsmaatregelen zijn overwogen. Door het toevoegen van een scherm/muur (van circa 2 meter hoogte en 14 meter in de lengte) op de grens van de kavel van het onbemande tankstation kan worden voldaan aan de grenswaardes vanuit het Activiteitenbesluit, zodoende dat de inrichting niet in haar bedrijfsactiviteiten wordt belemmerd. Dit is een belangrijke aanwijzing dat een goed woon- en leefklimaat kan worden gegarandeerd. Wel blijft de vraag in hoeverre een dergelijke maatregel landschappelijk kan worden ingepast en financieel in verhouding staat tot de beoogde ontwikkeling.
- − Wanneer geen maatregelen worden getroffen kan het bevoegd gezag door middel van maatwerkvoorschriften afwijken van de standaard voorschriften vanuit het Activiteitenbesluit. Hiervoor is geen bovengrens vastgelegd, wel dient een binnenwaarde van maximaal 35 dB(A) etmaalwaarde te worden gewaarborgd.

#### *Conclusie*

Het aspect 'Bedrijven en milieuzonering' en 'Akoestiek industrielawaai' vormt geen belemmering voor de uitvoering van dit bestemmingsplan.

<sup>7</sup> SAB (2020), Akoestisch onderzoek industrielawaai Beltrum, ABCTA-terrein 2017, herziening 2020-1 (Grutto – Meester Nelissenstraat). Projectnummer: 200162. 20 mei 2020.

## **4.7 Geluid**

#### *Algemeen*

De Wet geluidhinder regelt de mate waarin geluid bepaalde functies mag belasten. Als geluidgevoelige functies worden toegestaan, stelt de Wet geluidhinder de verplichting een akoestisch onderzoek te doen naar de geluidsbelasting ten gevolge van wegen en spoorwegen. Wonen is een geluidgevoelige functie. De geluidbelasting op woningen mag in principe de 48 dB niet overschrijden. Wegen met een 30 km/u zone zijn formeel uitgezonderd van akoestisch onderzoek.

#### *Toetsing*

De toegestane maximum rijsnelheid op de wegen in de nabije omgeving van het plangebied is 30 km/uur. In artikel 74 lid 2 van de Wet geluidhinder is aangegeven dat het eerste lid niet geldt voor wegen met een maximale rijsnelheid van 30 km/uur. Dat betekent dat de wegen niet zijn voorzien van een zone en daarmee is akoestisch onderzoek in het kader van het wegverkeer niet nodig.

In het kader van een goede ruimtelijke ordening is echter de intensiteit van het geluid afkomstig van het wegverkeer onderzocht8 .

Op basis van het onderzoek kunnen de volgende conclusies worden getrokken:

- De geluidbelasting vanwege de 30 km/uur weg Meester Nelissenstraat is hoger dan de ten hoogste toelaatbare geluidsbelasting maar lager dan de maximale ontheffingswaarde. Er wordt voldaan aan geluidluwe gevels en geluidluwe buitenruimtes.
- Onderzoek naar bron- en overdrachtsmaatregelen wijst dat deze mede vanuit stedenbouwkunde niet mogelijk dan wel wenselijk zijn.
- Op basis van een goede ruimtelijke ordening is de gecumuleerde geluidbelasting van alle getoetste geluidbronnen inzichtelijk gemaakt. De binnenwaarde mag maximaal 33 dB bedragen. Ter indicatie dient de minimaal benodigde gevelwering 22 dB te bedragen om zodoende een goed woon- en leefklimaat te kunnen garanderen.
- De geluidbelasting vanwege alle overige 30 km/uur wegen afzonderlijk is lager dan de ten hoogste toelaatbare geluidsbelasting. Er wordt voldaan aan een goede ruimtelijke ordening.

## *Conclusie*

Het aspect geluid wegverkeerslawaai vormt geen belemmering voor de uitvoering van dit plan.

## **4.8 Luchtkwaliteit**

## *Algemeen*

Eisen met betrekking tot luchtkwaliteit zijn verankerd in de Wet milieubeheer hoofdstuk 5, titel 5.2. Zij vormen een implementatie van diverse Europese richtlijnen omtrent luchtkwaliteit. Hierin zijn onder andere grenswaarden voor vervuilende stoffen in de buitenlucht vastgesteld ter bescherming van mens en milieu. In Nederland zijn

<sup>8</sup> SAB (2020). Akoestisch onderzoek verkeerslawaai Beltrum, Grutto/Meester Nelissenstraat. Projectnummer: 200162, 25 mei 2020.

stikstofdioxide (NO2) en zwevende deeltjes als PM10 (fijn stof) de maatgevende stoffen waar de concentratieniveaus het dichtst bij de grenswaarden liggen. Overschrijdingen van de grenswaarden komen, uitzonderlijke situaties daargelaten, bij andere stoffen niet voor. Vanaf 1 januari 2015 moet het bevoegd gezag de luchtkwaliteit ook toetsen aan de grenswaarde voor PM2,5. Op basis van onderzoek door het Planbureau voor de Leefomgeving kan worden gesteld dat als aan de grenswaarden voor PM10 wordt voldaan, ook aan de grenswaarde voor PM2,5 wordt voldaan.

Hoewel de luchtkwaliteit de afgelopen jaren flink is verbeterd kan Nederland niet voldoen aan de luchtkwaliteitseisen die in 2010 van kracht zijn geworden. De EU heeft Nederland derogatie (uitstel) verleend op grond van het Nationaal Samenwerkingsprogramma Luchtkwaliteit (NSL). Dit betreft een gemeenschappelijke aanpak van het Rijk en diverse regio's om samen te werken aan een schonere lucht waarbij ruimte wordt geboden aan noodzakelijke ruimtelijke ontwikkelingen. Plannen die in betekenende mate bijdragen aan luchtverontreiniging worden opgenomen in een gebiedsgericht programma van het NSL. Het maatregelenpakket in het NSL is hiermee in evenwicht en zodanig dat op termijn de luchtkwaliteit in heel Nederland onder de grenswaarden ligt. Plannen die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden. Deze leiden niet tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof: Voor NO2 en PM10 betekent dit dat aannemelijk moeten worden gemaakt dat het project tot maximaal 1,2 µg/m³ verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Uit het oogpunt van een goede ruimtelijke ordening wordt afgewogen of het aanvaardbaar is het project op deze plaats te realiseren. Hierbij kan de blootstelling aan luchtverontreiniging een rol spelen, ook als het project 'niet in betekenende mate' bijdraagt aan de luchtverontreiniging. Er is sprake van een significante blootstellingsduur als de verblijfsduur die gemiddeld bij de functie te verwachten is een aanzienlijk deel van de dag betreft. Volgens de toelichting op de Regeling Beoordeling luchtkwaliteit is dit onder andere het geval bij een woning, school of sportterrein.

Gevoelige bestemmingen als scholen, kinderdagverblijven, bejaarden- en zorgtehuizen genieten op grond van de gelijknamige AMvB extra bescherming. Substantiële uitbreiding of nieuwvestiging binnen 50 meter van een provinciale weg of 300 meter van een Rijksweg is alleen toegestaan als de concentraties luchtvervuilende stoffen zich onder de grenswaarden bevinden waardoor geen onacceptabele gezondheidsrisico's optreden.

#### *Toetsing*

Dit project voorziet in de realisatie van 4 nieuwe woningen. Het project draagt daarom 'niet in betekenende mate' (NIBM) bij aan de verslechtering van de luchtkwaliteit. Raadpleging van de NSL-monitoringstool heeft aangetoond dat er geen sprake is van (dreigende) grenswaarde-overschrijdingen. De blootstelling aan luchtverontreiniging is hierdoor beperkt en leidt niet tot onaanvaardbare gezondheidsrisico's. Vanuit zowel de Wet milieubeheer als vanuit een goede ruimtelijke ordening vormt het project op het gebied van luchtkwaliteit daarom geen belemmering.

#### *Conclusie*

Het aspect luchtkwaliteit vormt geen belemmering voor de uitvoering van dit plan.

## **4.9 Externe veiligheid**

#### *Algemeen*

Het aspect externe veiligheid betreft het risico op een ongeval waarbij een gevaarlijke stof aanwezig is. Deze gevaarlijke stoffen kennen twee verschillende bronnen. Dit zijn de stationaire bronnen (chemische fabriek, lpg-vulpunt) en de mobiele bronnen (route gevaarlijke stoffen). Er wordt onderscheid gemaakt tussen de kans op een ramp en het aantal mogelijke slachtoffers. Er wordt bij externe veiligheid onderscheid gemaakt in plaatsgebonden risico en groepsrisico.

Het plaatsgebonden risico mag in principe nergens groter zijn dan 1 op 1 miljoen (ofwel 10-6 ). Dit is de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een ongeval. Deze kans mag niet groter zijn dan eens in de miljoen jaar. Elke ruimtelijke ontwikkeling wordt getoetst aan het plaatsgebonden risico van 10-6 als grenswaarde.

Het groepsrisico geeft de kans aan dat in één keer een groep mensen die zich in de omgeving van een risicosituatie bevindt, dodelijk door een ongeval wordt getroffen. Groepsrisico legt een relatie tussen de kans op een ramp en het aantal mogelijke slachtoffers. Bij groepsrisico is het dan ook niet een contour die bepalend is, maar het aantal mensen dat zich gedurende een bepaalde periode binnen de effectafstand van een risicovolle activiteit ophoudt. Welke kans nog acceptabel geacht wordt, is afhankelijk van de omvang van de ramp.

#### *Toetsing*

Raadpleging van de risicokaart wijst uit dat rondom het plangebied geen risicobronnen aanwezig zijn. Verdere advisering voor het onderwerp externe veiligheid voor dit planinitiatief is daarom niet noodzakelijk. Wel wordt geadviseerd de gevels van de woningen gelegen aan de Meester Nelissenstraat op tenminste 20 meter afstand van het tegenovergelegen tankstation te lokaliseren. Zoals vermeld in de planbeschrijving wordt hier aan voldaan.

#### *Conclusie*

Het aspect externe veiligheid vormt geen belemmering voor de uitvoering van onderhavig plan.

## **4.10 Water**

#### *4.10.1 Beleid*

#### *Rijksbeleid*

*Het Nationaal Waterplan 2016-2021* Het Nationaal Waterplan 2016-2021 is op 10 december 2015 vastgesteld. Het Nationaal Waterplan geeft de hoofdlijnen, principes en richting van het nationale

waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen.

In het Nationaal Waterplan 2016-2021 staan de volgende ambities centraal:

- Nederland blijft de veiligste delta in de wereld.
- Nederlandse wateren zijn schoon en gezond en er is genoeg zoetwater.
- Nederland is klimaatbestendig en waterrobuust ingericht.
- Nederland is en blijft een gidsland voor watermanagement.
- Nederlanders leven waterbewust.

Het kabinet zet de veranderingen in het waterveiligheidsbeleid voort en bereidt hiertoe een wetsvoorstel met nieuwe normen voor de primaire keringen voor.

Nieuwe normen zijn nodig, omdat de huidige eisen aan primaire keringen grotendeels uit de jaren zestig van de vorige eeuw dateren. Sindsdien is het aantal mensen en de economische waarde achter de dijken toegenomen. Ook is nieuwe kennis beschikbaar gekomen over de werking van de keringen en de gevolgen van overstromingen. De doelen op het gebied van waterveiligheid zijn omgerekend naar normspecificaties voor de keringen. Deze zijn niet meer gebaseerd op dijkringen, maar op dijktrajecten. Elk dijktraject krijgt een norm-specificatie die past bij de gevolgen in dat specifieke gebied. De normspecificaties zijn ingedeeld in zes klassen, waarbij de overstromingskans varieert van 1/300 per jaar tot 1/100.000 per jaar.

Het Rijk onderkent het belang van verbinden van ruimte en water. Bij het aanpakken van wateropgaven en de uitvoering van watermaatregelen vindt daarom afstemming plaats met andere relevante ruimtelijke opgaven en maatregelen in het gebied, zodat scope, programmering en financiering zo veel mogelijk op elkaar aansluiten of, beter nog, elkaar versterken. Het kabinet streeft daarbij ook naar integrale combinaties, waarbij ruimtelijke inrichting een belangrijke rol speelt bij het oplossen van wateropgaven. Omgekeerd is het van belang om bij ruimtelijke opgaven vroegtijdig rekening te houden met wateropgaven en de veerkracht van watersystemen. De gewenste betere verbinding tussen water en ruimte geldt voor alle opgaven op het gebied van waterveiligheid, zoetwater en waterkwaliteit.

#### *Provinciaal beleid*

#### *Omgevingsvisie Gaaf Gelderland*

Op 19 december 2018 hebben Provinciale Staten de Omgevingsvisie Gaaf Gelderland vastgesteld. De hoofdzaken van het provinciaal beleid voor water zijn gericht op een veerkrachtig en duurzaam water- en bodemsysteem. Dit systeem bestaat uit bodem en ondergrond, grondwater en oppervlaktewater. En het is duurzaam als het ook in de toekomst kan blijven functioneren en in stand kan worden gehouden tegen maatschappelijk aanvaardbare kosten.

De provincie onderschrijft de ambitie van de Europese Kaderrichtlijn Water dat uiterlijk in 2027 het grond- en oppervlaktewater in Europa schoon en ecologisch gezond moet zijn en dat er voldoende water is voor duurzaam gebruik en voert deze uit. De beschermde gebieden voor grondwater, waterberging, de Kaderrichtlijn Water en Natura 2000 zijn leidend bij de uitwerking van dit beleid in programma's of in kaders in

de verordening. Er worden condities gesteld voor effectief en zuinig gebruik van drinkwater, speciale waterecologie (Hoogst Ecologisch Niveau wateren en Specifiek Ecologische Doelstelling wateren), (grond)waterafhankelijke landnatuur plus de beschermingszones natte landnatuur en grondwateronttrekkingen voor drinkwater en industrie, groter dan 150.000 m3 /jaar.

De provincie stelt via uitvoerend beleid de doelen voor de regionale wateren voor de Kaderrichtlijn Water vast en geeft daarbij ook invulling aan de voorzieningenniveaus. Met de Gelderse waterschappen en de landbouw geeft de provincie invulling aan het vasthouden van water in de bodem, het grondwater en de haarvaten van het watersysteem. Bescherming tegen overstromingen vindt primair plaats op basis van preventie, waar nodig aangevuld met maatregelen in de ruimtelijke ordening en evacuatie. Deze bescherming gebeurt bij voorkeur in combinatie met het ontwikkelen en versterken van karakteristieke riviernatuur in Natura 2000-gebieden.

#### *Beleid Waterschap Rijn & IJssel*

#### *Waterbeheerplan 2016-2021*

In november 2015 heeft het Waterschap Rijn & IJssel het waterbeheerplan vastgesteld. Het waterbeheerplan beschrijft op welke wijze de volgende zaken in de periode 2016-2021 gedaan worden:

- het zorgen voor een goede bescherming tegen hoog water;
- het zorgen voor een goed functionerend regionaal watersysteem;
- en het zorgen voor het zuiveren van afvalwater.

Het waterbeheerplan zoekt verbinding met het werk van andere overheden: de provincies, gemeenten, Rijkswaterstaat en het Rijk. Het waterbeheer schept vaak randvoorwaarden voor gebruikers van het water, maar biedt ook mogelijkheden en meerwaarde voor maatschappelijke gebruikers, zoals burgers, agrariërs en terreinbeheerders, ondernemers en (drinkwater)bedrijven, recreanten en de naburige Duitse waterbeheerders.

Vanuit de omgevingsverkenning is het beleid voor de planperiode 2016-2021 beschreven voor de primaire taakgebieden van het waterschap.

- Bescherming tegen overstromingen en werken aan veiligheid: Veilig water.
- Zorgen voor de juiste hoeveelheid water en passende waterpeilen: Voldoende water.
- Zorgen voor een goede waterkwaliteit die nodig is voor mens, plant en dier: Schoon water.
- Verwerken van afvalwater en het benutten van energie en grondstoffen daaruit: Afvalwater.
- Zorgen voor goede randvoorwaarden voor beroepsvaart op de Oude IJssel: Vaarwegbeheer.

Bij nieuwe ruimtelijke ontwikkelingen in lage gebieden zoekt het waterschap naar compensatie van het verlies aan *bergingscapaciteit*, om een toename van problemen met wateroverlast te voorkomen. De rekening voor de compensatie is voor de initiatiefnemers van de ruimtelijke ontwikkeling.

#### *Watervisie 2030*

De Watervisie geeft aan hoe het waterschap aankijkt tegen de gewenste ruimtelijke inrichting van het beheersgebied, om de wateropgaven waarvoor ze staan duurzaam op te lossen. Er moet daartoe een betere afstemming worden gevonden tussen de waterwensen van de verschillende grondgebruiksvormen en het watersysteem zelf. Omdat ruimtelijke oplossingen op langere termijn duurzamer zijn, krijgen deze de voorkeur boven technische oplossingen. Bij het zoeken naar ruimtelijke oplossingen geldt het natuurlijk watersysteem als ideaalbeeld. Een dergelijk watersysteem heeft onder meer de mogelijkheid om (in geval van veel neerslag) voldoende water op te vangen en water (in geval van te zware belasting) voldoende te reinigen. Water moet richtinggevend zijn bij toekomstige stedelijke uitbreiding. Bij overschot wordt regenwater in de bodem geïnfiltreerd of naar het oppervlaktewater geleid. Het waterschap streeft ernaar regenwater niet meer via de riolering af te voeren. Het rioleringsstelsel wordt aldus minder zwaar belast, waardoor de kans op overstorten van rioolwater op oppervlaktewater kleiner wordt.

#### *Keur*

Waterschap Rijn en IJssel legt de eigen regels vast in de zogeheten Keur. Dat is de traditionele benaming voor de verordening waarmee de veiligheid van dijken, watergangen en kades wordt geregeld. Maar ook het al dan niet toestaan van activiteiten of bouwwerken nabij het water en de dijken, lozingen op het oppervlaktewater en het oppompen van grond- en oppervlaktewater zijn erin geregeld.

#### *4.10.2 De waterparagraaf*

In artikel 3.1.1 van het Besluit ruimtelijke ordening (Bro) is bepaald dat het bestuursorgaan dat belast is met de voorbereiding van een bestemmingsplan daarbij overleg pleegt met onder andere de waterschappen. In artikel 3.1.6 (Bro) is aangegeven dat in de toelichting van een bestemmingsplan is beschreven op welke wijze in het plan rekening is gehouden met de gevolgen voor de waterhuishouding.

In deze waterparagraaf worden de effecten van de ruimtelijke ontwikkeling per waterthema afgewogen. De relevante waterthema's worden door middel van de watertoetstabel geselecteerd en vervolgens hieronder beschreven.

#### *Korte beschrijving van het plan en plangebied*

Binnen het plangebied worden 4 woningen gerealiseerd. Nadat de bedrijven het ABCTA-terrein verlaten hebben is het terrein heringericht als woongebied met een groene zone op het plangebied. Het is dan ook niet noodzakelijk bebouwing te slopen om onderhavig plan te kunnen verwezenlijken.

#### *Beschrijving van het watersysteem in het plangebied*

De hoogte van het maaiveld ligt omstreeks NAP +18,5 meter. In navolgende afbeelding is een uitsnede van de legger van het waterschap weergegeven. In of nabij het plangebied zijn geen watergangen die in het beheer zijn bij het waterschap of waterkeringen aanwezig. De groene stippellijn in de legger is een administratieve lijn.

*Uitsnede legger, met globale aanduiding plangebied (rood) (Bron: Waterschap Rijn & IJssel).*

| Thema              | Toetsvraag                                | Relevant | Intensiteit |
|--------------------|-------------------------------------------|----------|-------------|
| Veiligheid         | 1. Ligt in of binnen 20 meter vanaf het   | Nee      | 2           |
|                    | plangebied een waterkering? (primaire     |          |             |
|                    | waterkering, regionale waterkering of     |          |             |
|                    | kade)                                     |          |             |
|                    | 2. Ligt het plangebied in een             | Nee      | 2           |
|                    | waterbergingsgebied of winterbed van      |          |             |
|                    | een rivier?                               |          |             |
| Riolering en       | 1. Is de toename van het afvalwater       | Nee      | 2           |
| afvalwaterketen    | (DWA) groter dan 1m3<br>/uur?             |          |             |
|                    | 2. Ligt in het plangebied een persleiding | Nee      | 1           |
|                    | van WRIJ?                                 |          |             |
|                    | 3. Ligt in of nabij het plangebied een    | Nee      | 1           |
|                    | RWZI of rioolgemaal van het               |          |             |
|                    | waterschap?                               |          |             |
| Wateroverlast      | 1. Is er sprake van toename van het       | Nee      | 2           |
| (oppervlaktewater) | verhard oppervlak met meer dan            |          |             |
|                    | 2500m2<br>?                               |          |             |
|                    | 2. Is er sprake van toename van het       | Ja       | 1           |
|                    | verhard oppervlak met meer dan 500m2<br>? |          |             |
|                    | 3. Zijn er kansen voor het afkoppelen van | Nee      | 1           |
|                    | bestaand verhard oppervlak?               |          |             |
|                    | 4. In of nabij het plangebied bevinden    | Nee      | 1           |
|                    | zich natte en laag gelegen gebieden,      |          |             |
|                    | beekdalen, overstromingsvlaktes?          |          |             |

| Oppervlaktewater     | 1. Wordt vanuit het plangebied              | Nee | 1 |
|----------------------|---------------------------------------------|-----|---|
| kwaliteit            | (hemel)water op oppervlaktewater            |     |   |
|                      | geloosd?                                    |     |   |
| Grondwateroverlast   | 1. Is in het plangebied sprake van slecht   | Nee | 1 |
|                      | doorlatende lagen in de ondergrond?         |     |   |
|                      | 2. Is in het plangebied sprake van kwel?    | Nee | 1 |
|                      | 3. Beoogt het plan dempen van               | Nee | 1 |
|                      | perceelsloten of andere wateren?            |     |   |
|                      | 4. Beoogt het plan aanleg van drainage?     | Nee | 1 |
| Grondwaterkwaliteit  | 1. Ligt het plangebied in de                | Nee | 1 |
|                      | beschermingszone van een                    |     |   |
|                      | drinkwateronttrekking?                      |     |   |
| Inrichting en beheer | 1. Bevinden zich in of nabij het            | Nee | 1 |
|                      | plangebied wateren die in eigendom of       |     |   |
|                      | beheer zijn bij het waterschap?             |     |   |
|                      | 2. Heeft het plan herinrichting van         | Nee | 2 |
|                      | watergangen tot doel?                       |     |   |
| Volksgezondheid      | 1. In of nabij het plangebied bevinden      | Nee | 1 |
|                      | zich overstorten uit het gemengde           |     |   |
|                      | stelsel?                                    |     |   |
|                      | 2. Bevinden zich, of komen er functies, in  | Nee | 1 |
|                      | of nabij het plangebied die                 |     |   |
|                      | milieuhygiënische                           |     |   |
|                      | of verdrinkingsrisico's met zich            |     |   |
|                      | meebrengen (zwemmen,                        |     |   |
|                      | spelen, tuinen aan water)?                  |     |   |
| Natte natuur         | 1. Bevindt het plangebied zich in of nabij  | Nee | 2 |
|                      | een natte EVZ?                              |     |   |
|                      | 2. Ligt in of nabij het plangebied een HEN  | Nee | 2 |
|                      | of SED water?                               |     |   |
|                      | 3. Bevindt het plangebied zich in           | Nee | 1 |
|                      | beschermingszones voor natte natuur?        |     |   |
|                      | 4. Bevindt het plangebied zich in een       | Nee | 1 |
|                      | Natura 2000-gebied?                         |     |   |
| Verdroging           | 1. Bevindt het plangebied zich in een       | Nee | 1 |
|                      | TOP-gebied?                                 |     |   |
| Recreatie            | 1. Bevinden zich in het plangebied          | Nee | 2 |
|                      | watergangen en/of gronden in beheer         |     |   |
|                      | van het waterschap waar actief recreatief   |     |   |
|                      | medegebruik mogelijk wordt?                 |     |   |
| Cultuurhistorie      | 1. Zijn er cultuurhistorische waterobjecten | Nee | 1 |
|                      | in het plangebied aanwezig?                 |     |   |

*Watertoetstabel met relevante en niet-relevante waterhuishoudkundige thema's.*

#### *Riolering en Afvalwaterketen*

Het rioolstelsel heeft voldoende capaciteit om de beperkte toename in het afvalwater te verwerken. Het hemelwater wordt niet aangesloten op het rioolstelsel en zal ter plaatse infiltreren/geborgen worden. Het functioneren van de riolering wordt niet nadelig beïnvloed en het milieu wordt niet zwaarder belast dan in de huidige situatie.

#### *Wateroverlast (oppervlaktewater)*

Een toename in het verharde oppervlak resulteert in een versnelde afvoer van hemelwater. Als dit hemelwater niet vertraagd wordt afgevoerd wordt het watersysteem zwaarder belast en het waterbezwaar naar benedenstroomse gebieden afgewenteld. Ook is er geen aanvulling van het grondwater. Uitgangspunt is dat (nieuwe) ontwikkelingen minimaal hydrologisch neutraal zijn of een verbetering ten opzichte van de huidige situatie.

Binnen het plangebied is in de huidige situatie geen verhard oppervlak aanwezig. In de beoogde situatie bedraagt de oppervlakte van de woningen ongeveer 550 m 2 . Daarnaast zal een gedeelte van de erven worden verhard, voor het parkeren op eigen terrein en als terras. Bij de uiteindelijke inrichting van het gebied worden voorzieningen gerealiseerd om het regenwater ter plaatse te infiltreren of bergen. De huidige groenvoorziening wordt verkleind. Momenteel liggen daar de wadi's. In het nieuwe plan blijft hiervan circa 3.000 m2 groen behouden. De wadi's (ongeveer 350 m 2 ) worden in het (nieuwe) ontwerp opgenomen. Binnen het plangebied is hiervoor voldoende ruimte.

#### *Procedure*

Als er op een categorie 2 vraag (zie voorgaande tabel) een 'ja' is geantwoord, is een uitgebreide watertoets noodzakelijk. Ervan uitgaande dat de toename van het afvalwater (DWA) niet groter is dan 1,0m 3 /uur kan worden geconcludeerd dat het doorlopen van een watertoetsproces, in samenwerking met het waterschap, niet noodzakelijk is.

#### *4.10.3 Conclusie*

Het aspect water vormt geen belemmering voor de uitvoering van dit bestemmingsplan.

## **4.11 Archeologie**

#### *Algemeen*

Bij een ruimtelijk plan moet, conform de Erfgoedwet, vooraf worden beoordeeld of er eventueel sprake is van archeologische waarden. Door ondertekening van het verdrag van Malta (1992) heeft Nederland zich verplicht om bij ruimtelijke planvorming nadrukkelijk rekening te houden met het niet-zichtbare deel van het cultuurhistorisch erfgoed, te weten de archeologische waarden. In de Erfgoedwet is geregeld hoe met in de grond aanwezige dan wel te verwachten archeologische waarden moet worden omgegaan. Het streven is om deze belangen tijdig bij het plan te betrekken. Bij ingrepen waarbij de ondergrond wordt geroerd, moet worden aangetoond dat de eventueel aanwezige archeologische waarden niet worden aangetast.

#### *Toetsing*

Bureau voor Archeologie heeft een bureau- en inventariserend veldonderzoek9 in de vorm van boringen uitgevoerd voor de ontwikkellocatie. Navolgend worden de onderzoeksresultaten kort besproken.

Het plangebied ligt in het archeologisch landschap 'Noordelijk zandgebied', in de landschapszone dekzandruggen en rivierduinen. Volgens de geologische kaart bestaat de bodemopbouw uit fijn dekzand. Op de bodemkaart en geomorfologische kaart staat het plangebied als bebouwd gekarteerd. In de omgeving van het plangebied liggen beekdalen en dekzandruggen en -koppen.

Op kaarten uit de 18e eeuw tot begin 20e eeuw is het plangebied in gebruik als landbouwgrond. Op de Bonneblad van 1929 staan in het zuidwesten van het plangebied twee gebouwen. Op latere topografische kaarten staat langs de zuidgrens van het plangebied een fabriekshal. De bebouwing is gesloopt tussen 1995 en 2007. Na de sloop is in 2007 het plangebied gesaneerd en is een wadi aangelegd. Eventuele archeologische resten kunnen in de top van het dekzand aanwezig zijn. In het plangebied zijn zes boringen gezet tot in de schone C-horizont. De einddiepte van de boringen ligt tussen 100 en 185 cm onder maaiveld. Het booronderzoek bevestigt dat de bodemopbouw bestaat uit matig fijn dekzand. In het hele plangebied is een recent omgewerkte A-horizont met baksteenfragmenten, puin en modern vlakglas aanwezig. Vermoedelijk is deze verstoring gerelateerd aan de sloop van de fabriekshal in het zuiden van het plangebied dan wel aan de sanering van het plangebied. Er zijn geen resten van bodemvorming of archeologische indicatoren zoals dateerbaar aardewerk aangetroffen. De kans op de aanwezigheid van archeologische resten in het plangebied wordt daarom als laag ingeschat. Bureau voor Archeologie adviseert het plangebied vrij te geven voor de voorgenomen ontwikkelingen.

#### *Conclusie*

Het aspect archeologie vormt geen belemmering voor de uitvoerbaarheid van onderhavig plan.

## **4.12 Cultuurhistorie**

#### *Algemeen*

Door de wijziging van artikel 3.1.6, tweede lid, onderdeel a van het Besluit ruimtelijke ordening (Bro) moeten naast de in de grond aanwezige of te verwachten monumenten ook cultuurhistorische waarden worden meegewogen bij het vaststellen van bestemmingsplannen.

#### *Toetsing*

#### *Beschermde monumenten*

In het plangebied bevinden zich geen beschermde rijks- en gemeentelijke monumenten en het ligt niet in een beschermd stads- of dorpsgezicht.

<sup>9</sup> Bureau voor Archeologie (2020). Een bureau- en inventariserend veldonderzoek. Meester Nelissenstraat 45, Beltrum. Projectnummer: 2214-6687. 1 mei 2020.

#### *Bouwhistorische waarden*

Er is geen sprake van bestaande bebouwing meer. Er zijn geen bouwhistorische waarden aanwezig. Op de locatie heeft de lagere landbouwschool (1927-1972) van Beltrum gestaan. Alleen de bomen op het voormalige voorplein herinneren nog aan deze periode en zijn daarom ook van cultuurhistorische waarde.

#### *Historisch-stedenbouwkundige en landschappelijke waarden*

De onderzoekslocatie ligt in de bebouwde kom van Beltrum, aan de Meester Nelissenstraat. Links van de voormalige bedrijfslocatie van ABCTA en rechts van recente woonbebouwing (jaren '70 en '80). Stedenbouwkundig ligt de locatie ten oosten van het oudste deel van het dorp, aan de weg naar Groenlo. Qua landschap ligt het hele dorp in een van oudsher vochtige kampontginning. *"Berkelland heeft een zeer groot aantal deelgebieden die we scharen onder de vochtige kampontginningen, de natte variant van de oude kampontginningen. Daar overheerste het laaggelegen grasland of de (natte) heide. De aanwezige, merendeels wel middeleeuwse bouwlandkampen maakten minder dan de helft van de oppervlakte uit en sloten daarbij niet op elkaar aan. Waar de oude kampontginningen vaker geconcentreerd rond de dekzandruggen nabij de Berkel lagen, vinden we dit landschap overal in Berkelland terug, zoals in en rond Beltrum. Maar de gemiddelde gaafheid van deze gebieden is laag, omdat de landschappelijke structuur met zijn lage, onregelmatig gevormde percelen met perceelsrandbeplanting zich weinig voor moderne landbouw leende."*

De locatie is verder niet van landschappelijk of historisch-stedenbouwkundige waarde.

#### *Historisch-geografische waarden*

Dit deel van de Meester Nelissenstraat gaat buiten de bebouwde kom over in de Grolseweg en behoort tot oudste structuur van het dorp. Het was onderdeel van de handelsroute tussen Pruissen en de hanzesteden. De locatie heeft tot 1972 plaats geboden aan de lagere landbouwschool totdat deze naar Groenlo verplaatst is. Voor de school stonden twee bomen, die nu nog resteren in het plangebied. Naast het historische gegeven als schoollocatie heeft de locatie zelf verder geen belangrijke historisch-geografische waarden.

De ontwikkeling levert geen verlies van cultuurhistorische waarden op. Ondanks dat de kern Beltrum nog geen nadere waardering gekregen heeft, is een nader cultuurhistorisch onderzoek voor deze locatie niet noodzakelijk. Behoud van groen op het perceel is wenselijk.

#### *Conclusie*

Het aspect cultuurhistorie vormt geen belemmering voor de uitvoerbaarheid van het plan.

## **4.13 Verkeer en parkeren**

#### *Verkeersgeneratie*

Voor het maken van een inschatting van de hoeveelheid autoverkeer die wordt gegenereerd bij een bepaalde ontwikkeling, hanteert het CROW10 kencijfers voor wat betreft verkeersgeneratie. Onder verkeersgeneratie wordt hierbij verstaan de totale hoeveelheid gemotoriseerd verkeer (excl. openbaar vervoer) die gedurende een gekozen tijdsperiode naar de desbetreffende voorziening toe rijdt en hiervan wegrijdt. Gezien het feit dat het plangebied nabij de dorpsrand ligt worden de kencijfers voor 'rest bebouwde kom' aangehouden. De gemeente Berkelland wordt conform CBS-gegevens ten aanzien van de mate van stedelijkheid gezien als een 'weinig stedelijk' gebied.

Navolgend is een overzicht weergegeven van de verkeersbewegingen die de nieuwe inrichting van het plangebied met zich meebrengt.

|          | Toekomstige verkeersgeneratie<br>-2 patiowoningen voor senioren (koop, huis, twee-onder-een-kap)<br>-2 woningen voor starters of senioren (koop, huis, twee-onder-een<br>kap) |
|----------|-------------------------------------------------------------------------------------------------------------------------------------------------------------------------------|
| Minimaal | 4 x 7,4 = 29,6                                                                                                                                                                |
| Maximaal | 4 x 8,2 = 32,8                                                                                                                                                                |

*Verkeersbewegingen per etmaal (Bron: CROW, publicatie 381).*

Uit de verkeersberekeningen blijkt dat er in totaal minimaal 29,6 en maximaal 32,8 extra verkeersbewegingen ontstaan bij de voorgenomen ontwikkeling. De capaciteit van de omliggende wegen is zodanig dat de verwachting gerechtvaardigd is dat dit extra verkeer zonder problemen kan worden opgenomen in het heersende verkeersbeeld. Ook gelet op de nabijheid van de Meester Nelissenstraat, de doorgaande weg tussen Beltrum en Groenlo.

#### *Parkeren*

In het plangebied komen in totaal 4 woningen, 2 patiowoningen voor senioren en 2 woningen voor starters (of senioren). Gelet op het gemeentelijk beleid gelden voor het voorliggende plangebied de volgende parkeernormen:

- Woningen middeldure sector: 1,8 parkeerplaatsen per woning waarvan 0,3 parkeerplaats voor bezoekers.
Voor de voorgenomen ontwikkeling bestaat een parkeerbehoefte van (afgerond naar boven) 8 parkeerplaatsen. Een gedeelte van de parkeerplaatsen wordt gerealiseerd op eigen terrein. Daarnaast bestaat de mogelijkheid om parkeerplaatsen te realiseren nabij het plangebied, bijvoorbeeld langs de Grutto.

## *Conclusie*

Het aspect verkeer en parkeren vormt geen belemmering voor de uitvoerbaarheid van onderhavig plan.

<sup>10</sup> CROW, publicatie 381, toekomstbestendig parkeren, van parkeerkencijfers naar parkeernormen.

## **4.14 Kabels en leidingen**

Er bevinden zich geen planologisch relevante kabels en leidingen in het plangebied of in de directe nabijheid van het plangebied.

## **5 Wijze van bestemmen**

## **5.1 Algemeen**

#### *5.1.1 Wat is een bestemmingsplan?*

Het gemeentelijke bestemmingsplan is een middel waarmee functies aan gronden worden toegekend. Het gaat dus om het toekennen van gebruiksmogelijkheden. Vanuit de Wet ruimtelijke ordening volgt een belangrijk principe: het gaat om toelatingsplanologie. Het wordt de grondgebruiker (eigenaar, huurder etc.) toegestaan om de functie die het bestemmingsplan geeft, uit te oefenen. Dit houdt in dat:

- de grondgebruiker niet kan worden verplicht om een in het bestemmingsplan aangewezen bestemming ook daadwerkelijk te realiseren, en
- de grondgebruiker geen andere functie mag uitoefenen in strijd met de gegeven bestemming (de overgangsbepalingen zijn hierbij mede van belang).

Een afgeleide van de gebruiksregels in het bestemmingsplan zijn regels voor bebouwing (omgevingsvergunning voor het bouwen) en regels voor het verrichten van 'werken, geen bouwwerken zijnde, en werkzaamheden' (omgevingsvergunning voor het uitvoeren van werk, geen bouwwerk zijnde, of van werkzaamheden ).

Een bestemmingsplan regelt derhalve:

- het toegestane gebruik van gronden (en de bouwwerken en gebouwen);
- en een bestemmingsplan kan daarbij regels geven voor:
- het bebouwen van de gronden;
- het verrichten van werken, geen bouwwerken zijnde, en werkzaamheden.

Het bestemmingsplan is een belangrijk instrument voor het voeren van ruimtelijk beleid, maar het is zeker niet het enige instrument. Andere ruimtelijke wetten en regels zoals bijvoorbeeld de Woningwet, de Algemene Plaatselijke Verordening, de Wet milieubeheer en het Bouwbesluit zijn ook erg belangrijk voor het uitoefenen van ruimtelijk beleid.

#### *5.1.2 Over bestemmen, dubbelbestemmen en aanduiden*

Op de verbeelding wordt aangegeven welke bestemming gronden hebben. Dit gebeurt via een bestemmingsvlak. Voor het op de verbeelding aangegeven bestemmingsvlak gelden de gebruiksmogelijkheden zoals die in de bijbehorende regels worden gegeven. Die toegekende gebruiksmogelijkheden kunnen op twee manieren nader worden ingevuld:

- 1 Via een dubbelbestemming. Een dubbelbestemming is, zoals de naam al zegt, een bestemming die óók aan de gronden wordt toegekend. Voor gronden kunnen dus meerdere bestemmingen gelden. Er geldt altijd één 'enkel' bestemming (dat is dé bestemming) en soms geldt er een dubbelbestemming (soms zelfs meerdere). In de regels van de dubbelbestemming wordt omschreven wat er voor de onderliggende gronden geldt aan extra bepalingen in aanvulling, of ter beperking, van de mogelijkheden van de onderliggende bestemmingen.
- 2 Via een aanduiding. Een aanduiding is een teken op de verbeelding. Dat teken kan bestaan uit een lijn, een figuur, of een lettercode etc. Via een aanduiding wordt in de regels 'iets' geregeld. Dat 'iets' kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook een eigen regel hebben.
#### *5.1.3 Hoofdstukindeling van de regels*

De regels zijn verdeeld over 4 hoofdstukken:

- 1 Inleidende regels. In dit hoofdstuk worden begrippen verklaard die in de regels worden gebruikt (artikel 1). Dit gebeurt om een eenduidige uitleg en toepassing van de regels te waarborgen. Ook is bepaald de wijze waarop gemeten moet worden bij het toepassen van de regels (artikel 2).
- 2 Bestemmingsregels. In dit tweede hoofdstuk zijn de regels van de bestemmingen opgenomen. Dit gebeurt in alfabetische volgorde. Per bestemming is het toegestane gebruik geregeld en zijn bouwregels en, eventueel, ook bepalingen met betrekking tot het uitvoeren van werken, geen bouwwerken zijnde, en werkzaamheden opgenomen. Als er dubbelbestemmingen zijn worden die ook in dit hoofdstuk opgenomen. Die komen, ook in alfabetische volgorde, achter de bestemmingsregels. Ieder artikel kent een vaste opzet. Eerst wordt het toegestane gebruik geformuleerd in de bestemmingsomschrijving. Vervolgens zijn bouwregels opgenomen. Aansluitend volgen afwijkingsregels met betrekking tot bouw- en/of gebruiksregels. Ten slotte zijn eventueel bepalingen met betrekking tot het uitvoeren van werken, geen bouwwerken zijnde, en werkzaamheden en/of wijzigingsbevoegdheden opgenomen. Belangrijk om te vermelden is dat naast de bestemmingsregels ook in andere artikelen relevante informatie staat die mede gelezen en geïnterpreteerd moet worden. Alleen zo ontstaat een volledig beeld van hetgeen is geregeld.
- 3 Algemene regels. In dit hoofdstuk zijn regels opgenomen met een algemeen karakter. Ze gelden dus voor het hele plan. Het zijn achtereenvolgens een antidubbeltelregel, algemene bouwregels, algemene gebruiksregels, algemene afwijkingsregels en algemene procedureregels.
- 4 Overgangs- en slotregels. In het laatste hoofdstuk is het overgangsrecht en een slotregel opgenomen. Hoewel het hier in wezen ook algemene regels betreft, zijn deze vanwege hun meer bijzondere karakter in een apart hoofdstuk opgenomen.

## **5.2 Dit bestemmingsplan**

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het bestemmingsplan. Beide planonderdelen moeten in onderlinge samenhang worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels over het gebruik gekoppeld. De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de

beweegredenen, de onderzoeksresultaten en de beleidsuitgangspunten die aan het bestemmingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het bestemmingsplan.

#### *5.2.1 Bijzonderheden in dit bestemmingsplan*

De regels in dit bestemmingsplan zijn opgezet aan de hand van wat hiervoor is beschreven. Er is zoveel mogelijk aansluiting gezocht bij het bestemmingsplan 'Beltrum, ABCTA-terrein 2017'.

Dit bestemmingsplan kent enkelbestemmingen (groen, tuin en wonen). Deze bestemmingen worden hierna kort toegelicht. Dubbelbestemmingen zijn in dit plan niet opgenomen.

#### *Groen*

Deze bestemming is opgenomen voor het noordelijk deel van het plangebied. Binnen deze bestemming zijn ook speelgelegenheden mogelijk. Uitsluitend bouwwerken, geen gebouwen zijnde ten dienste van de bestemming zijn toegestaan, met een bouwhoogte van maximaal 3 meter. Uitgezonderd zijn verlichtingsarmaturen en speelvoorzieningen (maximum bouwhoogte 6 meter).

#### *Tuin*

Deze gronden behoren bij de op de aangrenzende gronden gelegen gebouwen. Ook mogen er erkers gebouwd worden ten dienste van de aangrenzende bestemming 'Wonen'.

#### *Wonen*

Aan een deel van het plangebied is de bestemming 'Wonen' toegekend. Hiervoor geldt dat hoofdgebouwen binnen de aangegeven bouwvlakken gerealiseerd moeten worden. De goot- en bouwhoogte mag niet meer bedragen dan ter plaatse van de aanduiding 'maximum goothoogte (m), maximum bouwhoogte (m)' is aangegeven. Voor de woningen aan de Meester Nelissenstraat is dit respectievelijk 4 en 7 meter. Voor de woningen aan de Grutto is dit 6 respectievelijk 10 meter. Binnen deze bestemming zijn ook vrije beroepen (wat hieronder wordt verstaan is opgenomen in de begripsbepalingen van artikel 1) toegestaan, echter beperkt tot een oppervlakte van ten hoogste 30% per woning tot een maximum van 50 m 2 . Na afwijking van het bestemmingsplan kan het bevoegd gezag onder voorwaarden een omgevingsvergunning verlenen voor bedrijfsmatige activiteiten aan huis of mantelzorg.

#### *5.2.2 Algemene regels*

Naast de bestemmingen bevat het plan een aantal algemene regels over bijvoorbeeld begrippen, de wijze van meten, algemene afwijkingen en overgangsrecht. Deze min of meer standaardregels in bestemmingsplannen worden hier verder niet toegelicht.

De parkeernormen voor het plangebied zijn opgenomen als bijlage bij de regels en hebben betrekking op de algemene gebruiksregels in het plan. De inrichting van de gronden moet zodanig plaatsvinden, dat wordt voldaan aan de gemeentelijke parkeernormen zoals weergegeven in de bijlage 'Parkeernormen' die bij deze regels is

gevoegd. Het bevoegd gezag kan overigens bij een omgevingsvergunning afwijken van de in het plan voorgeschreven parkeernormen.

## **6 Economische uitvoerbaarheid**

Bij de voorbereiding van een bestemmingsplan dient op grond van artikel 3.1.6, eerste lid, sub f van het Besluit ruimtelijke ordening (Bro) onderzoek plaats te vinden naar de financiële uitvoerbaarheid van het plan. Hierbij is de vraag relevant op welke manier de te maken kosten voor het project gedekt zijn, waarbij eventuele planschade onderdeel uitmaakt van de kosten.

Het voorliggende plan wordt gerealiseerd op particulier initiatief. De gemeente en de initiatiefnemers (CPO-groep) hebben een anterieure overeenkomst gesloten waarin de rechten en plichten van zowel de initiatiefnemers als de gemeente zijn aangegeven, alsmede de definitieve regeling van kostenverhaal. Met deze overeenkomst is het plan verzekerd van kostendekking, het opstellen van een exploitatieplan is daarom overeenkomstig artikel 6.12, lid 2 onder a. van de Wet ruimtelijke ordening niet nodig. Gesteld kan worden dat er geen verplichting is om tegelijkertijd met de ruimtelijke procedure een exploitatieplan op te stellen.

## **7 Maatschappelijke uitvoerbaarheid**

De procedure voor vaststelling van een bestemmingsplan is geregeld in de Wet ruimtelijke ordening. Aangegeven is dat tussen de gemeente en verschillende instanties waar nodig overleg over het plan moet worden gevoerd, voordat een ontwerpbestemmingsplan ter visie kan worden gelegd. Bovendien is afdeling 3.4 van de Algemene wet bestuursrecht van toepassing (zienswijzenprocedure).

Na het voorontwerp wordt het bestemmingsplan in ontwerp ter inzage gelegd. Tegen dit ontwerpplan kunnen zienswijzen worden ingediend. Hierna beoordeelt de gemeente de zienswijzen en stelt de gemeenteraad vervolgens het bestemmingsplan (al dan niet gewijzigd) vast.

## **7.1 Inspraak**

De gemeentelijke inspraakverordening bepaalt dat het bestuursorgaan zelf kan besluiten of inspraak wordt verleend bij de voorbereiding van gemeentelijk beleid. De gemeente heeft met betrekking tot het voorliggende plan besloten dat het plan gedurende twee weken voor inspraak ter inzage wordt gelegd.

Van 9 tot en met 22 juli 2020 lag het plan ter inzage. Tijdens deze termijn kon iedereen zijn of haar inspraakreactie geven over dit plan.

#### Inloopavond

Deze inloop is op 30 juni 2020 georganiseerd door de CPO-groep. Vanwege de weersomstandigheden was dit in het voorportaal van de RK-kerk aan het Mariaplein 4. Tijdens deze avond zijn vragen gesteld en beantwoord. Geen van de gestelde vragen kan worden aangemerkt als een inspraakreactie. Ook de opmerkingen die gemaakt zijn, waren voornamelijk van algemene en informatieve aard.

## Schriftelijke inspraakreacties

Tijdens de terinzagelegging van het voorontwerpbestemmingsplan heeft de gemeente één schriftelijke inspraakreactie ontvangen. Ondertekend door bewoners van vier verschillende adressen. Hieronder is deze inspraakreactie kort samengevat, beoordeeld en is beschreven of het ontwerp hierdoor is aangepast.

## *Ingediende inspraakreactie:*

Indieners wonen naast en dichtbij het plangebied aan de Meester Nelissenstraat en Grutto. Zij hebben moeite met het toevoegen van woningen in het net aangelegde groene gebied.

De volgende inspraakreacties worden beschreven:

- 1. Twee families hebben hun kavels gekocht met zijzicht op groen. Deze herziening verandert dit van "groen" naar "steen". Het leef- en woongenot wordt hierdoor beperkt.
- 2. Het woningbouwplan op het ABCTA-terrein is ruim opgezet in combinatie met groen. Met deze herziening is van die ruime opzet geen sprake meer. Er verdwijnt veel groen met de bijbehorende recreatieve functie. De nieuwe verkaveling kent geen ruimtelijke opzet.

- 3. In het voortraject hebben indieners via e-mail al zorgen geuit over het mogelijk verdwijnen van het (cross)bosje. Bij de herinrichting van het ABCTA-terrein is toegezegd dat speelvoorzieningen worden geplaatst. Hiervoor is gezamenlijk een plan opgesteld, met een door de gemeente beschikbaar gesteld budget. Tot heden zijn er nog geen speelvoorzieningen gerealiseerd. Deze voorzieningen moeten alsnog worden gerealiseerd binnen de groenlocaties op het ABCTAterrein.
- 4. In de plantoelichting staat eerst (pagina 20) dat deze ontwikkeling niet gepaard gaat met het rooien van bomen en/of struiken. Een pagina verder (21) staat dat geen houtopstanden worden geveld waarop de regels van de Wet natuurbeheerbescherming van toepassing zijn. Dit zijn twee wezenlijke verschillen. Ook blijkt dat voor deze ontwikkeling bijna 260 m² bosschage moet verdwijnen. Een groot deel van de groene omgeving verdwijnt hierdoor.
- 5. In de memo over ecologie (29 april 2020) is alleen ingegaan op het nieuw aangelegde groen. Het bestaande groen is niet geschouwd en onderzocht. Ook een deel van het bestaande groen verdwijnt. Het verwijderen van dit deel (zo'n 260 m²) heeft wellicht wel effect op de ecologie.
- 6. De afbeelding "Impressie huidige situatie plangebied" (pagina 7, plantoelichting) geeft een vertekend beeld. De groenvoorzieningen zorgen voor veel kleur in de wijk en zijn een goede afwisseling bij de rest van de verstening in de Meester Nelissenstraat en Grutto.

#### *Beoordeling van de inspraakreactie:*

- 1. De gemeente realiseert zich dat het niet uw voorkeur heeft, om naast uw eigendom nieuwe woningen te bouwen ten koste van een nu nog open(baar) terrein. In dit geval een (recent gerealiseerde) groenvoorziening. Er is echter geen sprake van een ontoelaatbare aantasting van het leef- en woongenot. Vanuit de Beltrumse bevolking kreeg de gemeente meerdere verzoeken om (weer) woningen te bouwen. En dan vooral voor starters op de woningmarkt, alsook voor senioren die een levensloopbestendige woning zochten. Dit aanbod ontbrak in Beltrum. Met de inwoners van Beltrum zijn hiervoor enkele sessies geweest. Meerdere potentiële locaties zijn hierbij ingebracht, waaronder ook deze. De locaties zijn vervolgens beoordeeld op de mogelijkheden om woningen te ontwikkelen. Denk hierbij aan ruimtelijke, stedenbouwkundige en milieu aspecten. Naast de voormalige Jenaplanschool bleken uiteindelijk 2 locaties geschikt. Deze, en ook het onbebouwde weiland aan de Hoornhorststraat en Gaarden (Hofmansweide). Het college heeft op 16 april 2019 besloten om hiervoor nieuwe woningbouwplannen te ontwikkelen. De plannen moeten door een CPO-groep (toekomstige bewoners) worden ontwikkeld. De gemeente verzorgt de hiervoor benodigde bestemmingsplanherziening.
- 2. De nieuwe woningen passen stedenbouwkundig in de bestaande verkaveling. Ook na de bouw van de vier extra woningen, blijft het ABCTA-terrein nog steeds ruim van opzet en met het nodige groen. De nieuwbouw gaat wel ten koste van een deel van de groenvoorziening. Voor het deel dat groen blijft wordt een nieuwe inrichting gemaakt, zodat ook de waterbergende en recreatieve (spelen) functies behouden blijven.
- 3. Op de e-mail met zorgen over het (cross)bosje heeft de gemeente gereageerd dat dit meegenomen wordt bij de verdere planvorming. Voor het resterende groengebied wordt een nieuw ontwerp gemaakt. Pas dan kan ook worden

beoordeeld of het bestaande bosje goed ingepast kan worden. Het bosje valt wel voor het grootste deel binnen de passende bestemming "Groen". Voor het bestemmingsplan heeft het op dit moment geen gevolgen.

Niet geheel duidelijk is naar welk "plan" verwezen wordt, en van wanneer. Er zijn meerdere sessies met de buurt geweest. Ook voor de inrichting van het openbaar groen. Op basis van deze bijeenkomsten is de uiteindelijke inrichting bepaald en uitgevoerd. De aanleg van het openbaar groen is begin dit jaar afgerond. De buurt is woonrijp opgeleverd en daarmee is de inrichting klaar. Voor het openbaar groen tussen Meester Nelissenstraat en Grutto moet na afronding van dit traject een hernieuwde inrichting worden gemaakt. Ook hierbij wordt input aan de buurt gevraagd. De berging van het water (wadi's) moet dan in ieder geval opnieuw ingepast worden.

- 4. Voor de nieuwe woningen moeten een aantal bomen worden verwijderd. Dit zijn zowel wat "oudere" bomen als recent ingeplante bomen. De tekst op pagina 20 is dan ook niet correct. Dit wordt aangepast in het ontwerp. Wel is correct beschreven dat deze bomen en struiken niet onder de Wet natuurbescherming vallen.
De vier extra woningen worden gebouwd in een deel van het bestaande openbaar groen. Dit groen wordt dus ingeleverd ten behoeve van de woonfunctie. Relatief blijft er binnen de buurt nog voldoende openbaar groen aanwezig. De genoemde ruime opzet blijft dan ook zeker bestaan.

- 5. Tijdens het veldbezoek (16 april 2020) is het gehele groene gebied beoordeeld. Ook het bestaande groen. Er zijn geen bijzondere natuurwaarden waargenomen. Eerder is het genoemde deel ook al beoordeeld tijdens de bestemmingsplanprocedure voor het gehele ABCTA-terrein (2017). Toen is geconstateerd dat er geen beschermde dieren en planten aanwezig waren. Het verkleinen van de groenvoorziening met deze hoeveelheid heeft geen effect op de bestaande ecologie.
- 6. De groenvoorziening is begin 2020 aangelegd. De foto is tijdens de voorbereidingen van het bestemmingsplan gemaakt (maart 2020). Dit was voordat alles in bloei stond. De foto is ook slechts ter illustratie. In het ontwerp wordt de foto vervangen.

#### *Aanpassing voorontwerpbestemmingsplan*

De tekst over het rooien van bomen en/of struiken op pagina 20 van de plantoelichting is aangepast. Ook is de foto van het groengebied op pagina 7 van de plantoelichting vervangen door een recentere.

## **7.2 Vooroverleg**

Volgens artikel 3.1.1 Besluit ruimtelijke ordening moet het bestemmingsplan worden voorgelegd aan het waterschap en aan die diensten van provincie en rijk die betrokken zijn bij de zorg voor de ruimtelijke ordening of belast zijn met de behartiging van belangen die in het plan in het geding zijn.

Het voorontwerpbestemmingsplan is op 7 juli 2020 voorgelegd aan de Provincie Gelderland, Waterschap Rijn en IJssel, Waterbedrijf Vitens, Liander, Gasunie NV en de Veiligheidsregio Noord- en Oost-Gelderland.

Naar aanleiding hiervan heeft de gemeente de volgende schriftelijke reacties ontvangen:

#### *Provincie Gelderland*

De provincie constateert dat dit een lokaal plan is. De gemeente is hiervoor verantwoordelijk. De provincie geeft dan ook geen nader advies.

#### *Waterschap Rijn en IJssel*

Het waterschap schrijft dat het hemelwater binnen het gebied verwerkt moet worden. Er moeten voorzieningen worden gerealiseerd om wateroverlast te voorkomen. Gevraagd wordt om inzichtelijk te maken waar deze ruimte beschikbaar is. *Reactie gemeente:*

De huidige groenvoorziening wordt verkleind. Op dit moment liggen daar de wadi's. In het nieuwe plan blijft hiervan zo'n 3.000 m² groen behouden. De wadi's (ongeveer 350 m²) kunnen en worden in het (nieuwe) ontwerp opgenomen. Hiervoor is de ruimte aanwezig.

#### *Waterbedrijf Vitens*

Van Vitens hebben wij (nog) geen schriftelijke reactie ontvangen. Wij gaan er vanuit dat zij kunnen instemmen met het voorontwerpbestemmingsplan.

#### *Liander*

Heeft schriftelijk aangegeven geen opmerkingen op het plan te hebben.

#### *Gasunie NV*

Zij geven aan dat bij dit bestemmingsplan geen leidingen van de Gasunie betrokken zijn.

#### *Veiligheidsregio Noord- en Oost-Gelderland*

In de nabijheid van het plangebied zijn geen risicobronnen die vallen onder de wet- en regelgeving van externe veiligheid. De voorgenomen ontwikkelingen passen binnen de normen van de wet- en regelgeving over externe veiligheid.

In de brief worden ook adviezen gegeven om punten te borgen in voorschriften in de omgevingsvergunning. Voor het bestemmingsplan is dat nu niet van belang.

## **7.3 Ontwerp**

Op de procedure van het bestemmingsplan is afdeling 3.4 Algemene wet bestuursrecht van toepassing. In navolging hiervan moet, na het voorontwerp, het ontwerpbestemmingsplan voor zes weken ter inzage worden gelegd. Het ontwerpbestemmingsplan "Beltrum, ABCTA-terrein 2017, herziening 2020-1 (Grutto)" lag van 15 oktober tot en met 25 november 2020 voor iedereen ter inzage. Dit is bekend gemaakt via een kennisgeving in het BerkelBericht en de Staatscourant van 14 oktober 2020, en op de gemeentelijke website (www.gemeenteberkelland.nl). Gedurende voornoemde termijn kon iedereen een zienswijze indienen. De gemeente heeft één schriftelijke zienswijze, namens vier omwonenden, ontvangen. De zienswijze is samengevat en voorzien van een beoordeling in de zienswijzennota. De zienswijzennota behoort bij en maakt deel uit van dit bestemmingsplan.