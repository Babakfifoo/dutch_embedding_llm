# **Toelichting**

behorende bij het bestemmingsplan Bebouwde Kom Kloetinge

# **Inhoudsopgave**

| HOOFDSTUK 1 Inleiding                                              | 4  |
|--------------------------------------------------------------------|----|
| 1.1 Aanleiding                                                     | 4  |
| 1.2 Plangebied                                                     | 4  |
| 1.3 Opzet                                                          | 6  |
| HOOFDSTUK 2 Beleidskaders                                          | 7  |
| 2.1 Rijksbeleid                                                    | 7  |
| 2.1.1 Structuurvisie Infrastructuur en Ruimte (SVIR) (maart 2012)  | 7  |
| 2.1.2 Algemene regels ruimtelijke ordening (AMvB Ruimte)           | 7  |
| 2.1.3 Conclusie                                                    | 7  |
| 2.2 Provinciaal beleid                                             | 7  |
| 2.2.1 Omgevingsplan Zeeland 2018                                   | 7  |
| 2.2.2 Provinciale Omgevingsverordening                             | 9  |
| 2.2.3 Nota Krachtig Zeeland (juli 2011)                            | 11 |
| 2.2.4 Provinciale ruimtelijke verordening (maart 2016)             | 11 |
| 2.2.5 Conclusie                                                    | 11 |
| 2.3 Gemeentelijk beleid                                            | 11 |
| 2.3.1 Regionale Woningmarktafspraken                               | 11 |
| 2.3.2 Structuurvisie #Goes2040 (juni 2012)                         | 12 |
| 2.3.3 Woonvisie Goes 2013 tot 2020 (oktober 2013)                  | 13 |
| 2.3.4 Goes: Groenstructuurplan 2014- 2024                          | 13 |
| 2.3.5 Welstandsnota (september 2016)                               | 14 |
| 2.3.6 Beleidsplan duurzaam bouwen (oktober 2003)                   | 15 |
| 2.3.7 Nota Bodembeheer gemeente Goes                               | 15 |
| 2.3.8 Gemeentelijk Verkeers en Vervoersplan (GVVP) (augustus 2003) | 16 |
| 2.3.9 Conclusie                                                    | 16 |
| 2.4 Conclusie                                                      | 16 |
| HOOFDSTUK 3 Inventarisatie en analyse                              | 17 |
| 3.1 Historie                                                       | 17 |
| 3.2 Landschap                                                      | 18 |
| 3.3 Functionele opbouw van het gebied                              | 19 |
| 3.4 Ruimtelijke opbouw van het gebied                              | 20 |
| 3.5 Kwaliteiten en potentiele ontwikkelingslocaties                | 23 |
| HOOFDSTUK 4 Visie op het plangebied                                | 25 |
| 4.1 Deelgebieden                                                   | 25 |
| 4.2 Streefbeeld deelgebieden                                       | 25 |
| 4.3 Streefbeeld functies                                           | 26 |
| 4.3.1 Streefbeeld bedrijvigheid en voorzieningen                   | 26 |
| 4.3.2 Streefbeeld groen- en waterstructuur                         | 27 |
| 4.3.3 Streefbeeld wonen                                            | 27 |
| 4.3.4 Streefbeeld verkeer                                          | 27 |
| HOOFDSTUK 5 Sectorale aspecten                                     | 28 |
| 5.1 Archeologie                                                    | 28 |
| 5.2 Bodem                                                          | 30 |
| 5.3 Water                                                          | 31 |
| 5.4 Flora en Fauna                                                 | 36 |
| 5.5 Geluidshinder                                                  | 36 |
| 5.6 Luchtkwaliteit                                                 | 37 |

| 5.7 Overige milieuhinder en bedrijvigheid | 37 |
|-------------------------------------------|----|
| 5.8 Externe veiligheid                    | 38 |
| 5.9 Duurzaamheid en klimaat               | 46 |
| HOOFDSTUK 6 Juridische vormgeving         | 48 |
| 6.1 Planvorm                              | 48 |
| 6.2 Toelichting op de bestemmingen        | 48 |
| HOOFDSTUK 7 Handhaving                    | 54 |
| 7.1 Inleiding                             | 54 |
| 7.2 Handhaving bestemmingsplannen         | 54 |
| 7.3 Handhavingsbeleid                     | 54 |
| 7.4 Opleggen sancties                     | 55 |
| HOOFDSTUK 8 Economische uitvoerbaarheid   | 56 |
| HOOFDSTUK 9 Maatschappelijke toetsing     | 57 |
| 9.1 Vooroverleg artikel 3.1.1 Bro         | 57 |
| 9.2 Ontwerpbestemmingsplan                | 57 |

# <span id="page-3-0"></span>**HOOFDSTUK 1 Inleiding**

# <span id="page-3-1"></span>**1.1 Aanleiding**

Voorliggend bestemmingsplan heeft betrekking op de kern Kloetinge in de gemeente Goes. De gemeente Goes heeft besloten om alle bestemmingsplannen binnen haar grondgebied te actualiseren en voor alle gebieden zijn plannen gelijktijdig te digitaliseren. Hierbij is het uitgangspunt om per bebouwde kom één bestemmingsplan op te stellen met uitzondering van de stad Goes. Vanwege de grote omvang van de bebouwde kom en de diversiteit in bebouwing van deze stad zullen voor de stad Goes meerdere afzonderlijke bestemmingsplannen worden opgesteld.

Bestemmingsplannen worden in principe voor een periode van tien jaar vastgesteld. Nu de actualiseringsplicht bestemmingsplannen en beheersverordeningen is afgeschaft is dit geen harde termijn meer. Verouderde bestemmingsplannen omzeilen nieuwe inzichten van hogere overheden en hogere wetgeving. Daarnaast wil de gemeente geen verouderde plannen en eenduidigheid in bestemmingsplannen. De verschillen tussen bestemmingsplannen leiden namelijk tot onduidelijke en ongewenste situaties voor zowel de gemeente, als voor burgers en andere belanghebbenden.

De toelichting van een actueel bestemmingsplan kan een basis bieden voor het toestaan van nieuwe (ondergeschikte) ontwikkelingen of het weigeren van ongewenste bouwinitiatieven. Voorliggend plan vormt de basis voor een nieuw bestemmingsplan. Het plan biedt een handvat om ontwikkelingen gericht te sturen en daarmee bij te dragen aan het behoud van de ruimtelijke kwaliteit en de leefkwaliteit.

Er wordt momenteel gewerkt aan de Omgevingswet, de nieuwe wet waarin 26 wetten uit het omgevingsrecht moeten opgaan. De honderden AMvB's en ministreriele regelingen komen in vier AMvB's. Dit betreft een omvangrijke stelselwijziging. Inmiddels is de Omgevingswet met meerderheid aangenomen door de Tweede Kamer. De Omgevingswet treedt 1 januari 2021 in werking.

Onderhavig bestemmingsplan is voorzien van de zogenaamde IMRO-codering, wat inhoud dat de bestemmingsplannen volledig digitaal uitgewisseld kunnen worden en door middel van internet raadpleegbaar zijn via de website www.ruimtelijkeplannen.nl.

# <span id="page-3-2"></span>**1.2 Plangebied**

Het dorp Kloetinge ligt ten oosten van de stad Goes, tegen Goes aan. De kern wordt omgeven door zowel bebouwd als agrarisch gebied. De bestemmingsplangrens is afgestemd op de vigerende bestemmingsplannen "Goes Oost", "Stationsomgeving Zuid-Oost" en "Buitengebied 2010" met uitzondering van een overlapping langs Noordeinde ten noorden van Kloetinge. Er is namelijk een aantal woningen in het plan voor de bebouwde kom mee genomen.

De volgende plannen wordt middels het nieuwe bestemmingsplan herzien:

- "Bebouwde kom Kloetinge";
- een deel van het bestemmingsplan "Buitengebied 2010".

Figuur 1: Luchtfoto Kloetinge Figuur 2: Nieuwe planbegrenzing kom Kloetinge

Figuur 3: Oude planbegrenzing bebouwde kom Kloetinge

Figuur 4: Opbouw bebouwde kom Kloeting

Figuur 5: Straatnamenkaart Figuur 6: Straatnamenkaart

# <span id="page-5-0"></span>**1.3 Opzet**

Een bestemmingsplan bestaat uit een toelichting, regels en een verbeelding (plankaart). De regels en de verbeelding vormen tezamen het juridische bindende gedeelte van het plan. De toelichting van voorliggend bestemmingsplan kent de volgende opbouw. In hoofdstuk 1 is de aanleiding van voorliggend bestemmingsplan uiteengezet. Hoofdstuk 2 gaat in op het ruimtelijk beleid dat op de voorgestane ontwikkeling van toepassing is. Hoofdstuk 3 beschrijft de bestaande situatie en hoofdstuk 4 gaat in op de visie op het plangebied. De sectorale aspecten worden behandeld in hoofdstuk 5 en in hoofdstuk 6 wordt de juridische vorm van het bestemmingsplan beschreven. Hoofdstuk 7 beschrijft de handhavingsmogelijkheden op basis van het bestemmingsplan. De economische uitvoerbaarheid is in hoofdstuk 8 aangeduid en tot slot wordt in hoofdstuk 9 de maatschappelijke toetsing en overleg van de beoogde ontwikkeling behandeld.

# <span id="page-6-0"></span>**HOOFDSTUK 2 Beleidskaders**

# <span id="page-6-1"></span>**2.1 Rijksbeleid**

# <span id="page-6-2"></span>**2.1.1 Structuurvisie Infrastructuur en Ruimte (SVIR) (maart 2012)**

In de AMvB zijn de nationale belangen die juridische borging vereisen opgenomen. Hierbij moet gedacht worden aan onderwerpen zoals rijksinfrastructuur, Mainport Rotterdam, de Waddenzee, defensie en het kustfundament. De AMvB Ruimte is gericht op doorwerking van deze nationale belangen in gemeentelijke bestemmingsplannen, al dan niet via een provinciale verordening. Deze belangen maken deel uit van het geldende nationale ruimtelijke beleid, zoals beschreven in de Structuurvisie Infrastructuur en Ruimte (SVIR). De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Het Besluit algemene regels ruimtelijke ordening is op 31 december 2011 in werking getreden. Voor de in het Besluit genoemde onderwerpen moeten op grond van de Wet ruimtelijke ordening (Wro) alle bestemmingsplannen binnen een jaar aan de bepalingen uit de AMvB voldoen.

# <span id="page-6-3"></span>**2.1.2 Algemene regels ruimtelijke ordening (AMvB Ruimte)**

De Structuurvisie Infrastructuur en Ruimte is op 13 maart 2012 vastgesteld. De Structuurvisie legt meer taken en verantwoordelijkheden op het gebied van ruimtelijke ordening bij de provincies en de regio's. In de visie geeft het kabinet een totaalbeeld van het ruimtelijk beleid op rijksniveau en worden belangrijke accenten geplaatst op het brede gebied van ruimtelijke ordening en bestuurlijke verantwoordelijkheden. Het betekent voor de ruimtelijke ordening in brede zin een decentralisatie van rijkstaken en bevoegdheden en actualisatie van het Nationaal Ruimtelijk Beleid. Voor een goede milieukwaliteit moet de kwaliteit van bodem, water en lucht minimaal voldoen aan de (internationaal) geldende norm(en). De gezondheid van burgers moet beschermd worden tegen negatieve milieueffecten zoals geluidsoverlast. Een gelijk minimumniveau voor het hele land dient gewaarborgd te zijn. Lokale maatregelen zijn nodig om gezondheidswinst te behalen en om tijdig aan de wettelijke normen te voldoen, zodat de kwaliteit van de leefomgeving kan worden verbeterd voor het welzijn van bewoners en werknemers. Het Rijk streeft er naar de kwaliteit van de leefomgeving te verbeteren door aanpak aan de bron. De SVIR vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak, de structuurvisie voor de Snelwegomgeving en de ruimtelijke doelen en uitspraken in de PKB Tweede structuurschema Militaire terreinen, de Agenda Landschap, de Agenda Vitaal Platteland en Pieken in de Delta.

# <span id="page-6-4"></span>**2.1.3 Conclusie**

De juridische regeling voor Kloetinge wordt met het voorliggende bestemmingsplan geactualiseerd. Er zijn in het plangebied geen ontwikkelingen te noemen die van belang zijn op Rijksniveau. Het SVIR en de AMvB Ruimte vormt geen belemmering voor het actualiseren van onderhavig bestemmingsplan.

# <span id="page-6-5"></span>**2.2 Provinciaal beleid**

# <span id="page-6-6"></span>**2.2.1 Omgevingsplan Zeeland 2018**

Het Omgevingsplan Zeeland 2018 is op 21 september 2018 door Provinciale Staten vastgesteld. Het is een plan op hoofdlijnen, met veel ruimte voor regionale invulling.

## **Ambitie**

Als opvolger van het Omgevingsplan Zeeland 2012-2018 heeft de provincie Zeeland het Omgevingsplan Zeeland 2018 (hierna Omgevingsplan) opgesteld. In de geest van de nieuwe Omgevingswet (verwachte inwerkingtreding 1 januari 2021) is het provinciaal beleid voor de fysieke leefomgeving samengevoegd en daar waar nodig geactualiseerd in dit integrale Omgevingsplan.

Het Omgevingsplan omvat de onderstaande (wettelijke) plannen:

- <0000> Omgevingsplan Zeeland;
- <0000> Natuurvisie;
- <0000> Mobiliteitsvisie;
- <0000> Kustvisie;
- <0000> Economische agenda;
- <0000> Cultuurnota;
- <0000> Milieubeleidsplan.

Zolang de nieuwe Omgevingswet nog niet in werking is, moet de provincie zich houden aan de huidige wetgeving. Desondanks is de opvolger van het Omgevingsplan 2012-2018 zoveel mogelijk in de geest van de Omgevingswet opgesteld. Dit zijn eerste bescheiden stappen in een omvangrijker traject richting de Omgevingswet. De stappen die nu zijn gezet:

- <0000> alle provinciale beleidsvisies over de fysieke leefomgeving zijn samengevoegd en krijgen de titel Omgevingsplan Zeeland 2018;
- <0000> in het plan zijn doelen en ambities voor de lange termijn opgenomen;
- <0000> het plan is minder gedetailleerd dan de huidige beleidsplannen en uitvoeringsacties zullen in aparte programma's worden ondergebracht;
- <0000> in het plan en daaruit volgende Omgevingsverordening is meer flexibiliteit ingebouwd.

Parallel aan het opstellen van het Omgevingsplan wordt met medeoverheden en andere externe partijen een structuur opgezet om in 2021 geheel te kunnen werken volgens de uitgangspunten en systematiek van de Omgevingswet. Daarbij zal ook duidelijk worden hoe een provinciale Omgevingsvisie onder de Omgevingswet er uit kan gaan zien.

In dit beleidsstuk worden de volgende hoofdlijnen van beleid voor provincie Zeeland aangegeven:

- <0000> duurzame en concurrerende economie (o.a. biobased en circulaire economie, bedrijvigheid, nieuwe economische dragers in het landelijk gebied, vrijetijdseconomie, waterrecreatie en jachthavens, luchtvaart, voorzieningen en landbouw);
- <0000> klimaatbestendige en -neutrale samenleving (o.a. duurzame energie, water, meerlaagse veiligheid en medegebruik waterkeringen, randen Noordzee en Deltawateren en klimaatadaptatie);
- <0000> waardevolle leefomgeving (o.a. biodiversiteit, natuurgebieden, landschap en erfgoed, archeologie en bodem);
- <0000> toekomstbestendige, bereikbare woon-, werk- en verblijfsomgeving (o.a. mobiliteit, bereikbaarheid over weg, spoor en water, transportleidingen, stedenbeleid, wonen, gezonde leefomgeving en milieukwaliteit).

#### **Duurzame en concurrerende economie**

Verduurzaming van wonen, recreatie en bedrijvigheid is een wereldwijde en belangrijke maatschappelijke opgave. Daarbij wordt de vraag gesteld hoe de Zeeuwse (energie)productie, consumptie én levenswijze toekomstbestendig gemaakt kan worden, zodat people, planet én profit in waarde toenemen. Dat is een grote uitdaging voor Zeeuwse burgers, bedrijven en overheden.

#### **Klimaatbestendige en klimaatneutrale samenleving**

De verandering van het klimaat als gevolg van de uitstoot van broeikasgassen heeft ingrijpende gevolgen. De zeespiegel stijgt en weerextremen zoals overvloedige neerslag, lange periodes van hitte en droogte en stormen gaan vaker optreden. Dit resulteert in een groter risico op overstroming, wateroverlast, hittestress en ernstig watertekort/droogte. De gevolgen van klimaatverandering zijn zeker voor Zeeland van belang. Bescherming tegen het water, maar ook het gebruik van het water verdient daarom onze continue aandacht. De provincie wil binnen haar mogelijkheden haar bijdrage leveren aan het beperken van het klimaatprobleem; zowel aan de bron als in de gevolgen.

#### **Waardevolle leefomgeving**

Deltagebieden zoals de Zeeuwse Delta, waar zout zeewater en zoet rivierwater samenkomen, worden gekenmerkt door hoge concentraties aan voedingstoffen in zowel het water als het slib dat in het water wordt meegevoerd. Dat maakt dit soort delta's tot de meest productieve natuurlijke leefomgevingen in de wereld en uit zich in een grote natuurlijke rijkdom. De invloed van de zee en de rivieren heeft niet alleen geresulteerd in een unieke natuur, maar ook in een uniek landschap en

uniek cultureel erfgoed. Nergens ter wereld is zo'n dichtheid aan polders en dijken te vinden als in Zeeland. De natuurlijke rijkdom en gunstige ligging van delta's heeft vanouds ook een grote aantrekkingskracht op de mens. Veel van de grote beschavingen uit de wereldgeschiedenis ontwikkelden zich in Deltagebieden. Die grote menselijke activiteit en die bijzondere en kwetsbare natuur komen allemaal samen in het Deltagebied. Dit levert een unieke en aantrekkelijke situatie op, die onvermijdelijk ook tot knelpunten leidt. De uitdaging ligt erin om met z'n allen (overheden, bedrijfsleven, maatschappelijke organisaties en burgers) de juiste balans te vinden tussen benutting en bescherming van de natuurlijke rijkdommen die de Delta ons biedt.

#### **Toekomstbestendige, bereikbare woon-, werk- en verblijfsomgeving**

Zeeland heeft veel kwaliteit te bieden op het gebied van wonen en werken en scoort landelijk gezien positief qua leefomgeving. Wel zijn er lokaal aanzienlijke verschillen. De ambitie is de provincie nog gezonder te maken. Een gezonde provincie heeft een goede milieukwaliteit (geluid, lucht, veiligheid) en is aantrekkelijk om in te wonen, te ontspannen en te bewegen. Inwoners verplaatsen zich zoveel mogelijk door middel van een duurzaam verkeer- en vervoerssysteem en beschikken over voldoende groen in de omgeving.

Voor een goed woon- en werkklimaat zijn veel verschillende factoren van belang. Het gaat om de woningen en bedrijfspanden zelf, de directe omgeving en de toegang tot hoofdwegen en voorzieningen. Bereikbaarheid van voorzieningen wordt daarbij belangrijker dan de nabijheid. Om voorzieningen naar de toekomst op peil te houden en leegstand te voorkomen, is het belangrijk om de ontwikkeling van de Zeeuwse steden te stimuleren. Want stad en omliggende regio functioneren feitelijk als één geheel.

# <span id="page-8-0"></span>**2.2.2 Provinciale Omgevingsverordening**

De hoofddoelstellingen van het omgevingsplan zijn juridisch vormgegeven in de Provinciale Omgevingsverordening. Deze is eveneens vastgesteld op 21 september 2018. In het kader van de normerende rol van de provincie wordt de Omgevingsverordening ingezet voor die onderwerpen waarvan de provincie eraan hecht dat doorwerking van het beleid van het Omgevingsplan juridisch geborgd is. Er wordt niet meer geregeld dan nodig is voor het belang zoals dat in het Omgevingsplan is verwoord. De Omgevingsverordening voorziet ten opzichte van het Omgevingsplan dus niet in nieuw beleid.

De inzet van de verordening beperkt zich tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of noodzakelijk is om uitvoering te geven aan wettelijke verplichtingen. Wat elders geregeld is wordt niet nog eens geregeld in deze verordening om extra regeldruk te voorkomen.

Het uitgangspunt 'decentraal wat kan, centraal wat moet' is toegepast bij de flexibiliteitsbepalingen in deze verordening. Waar mogelijk zijn afwijkmogelijkheden toegepast in plaats van ontheffingsbepalingen.

Om te voorkomen dat procedures nodeloos ingewikkeld worden, is afgezien van de mogelijkheid om rechtstreeks werkende bepalingen op te nemen. Artikel 4.1 lid 3 van de Wet ruimtelijke ordening biedt die mogelijkheid in de vorm van regels die moeten voorkomen dat in de verordening begrepen gronden of bouwwerken minder geschikt worden voor de verwezenlijking van het doel van de verordening zolang geen bestemmingsplan of beheersverordening in werking is getreden die is aangepast op de inhoud van deze verordening. Er is dus geen sprake van rechtstreeks werkende bepalingen waaraan bouwaanvragen getoetst zouden moeten worden zolang bestemmingsplannen niet zijn aangepast.

#### **Status van de Omgevingsverordening**

De Omgevingsverordening richt zich – net zo breed als het Omgevingsplan – op de fysieke leefomgeving in de Provincie Zeeland. Dit betekent dat vrijwel alle regels die betrekking hebben op de fysieke leefomgeving opgenomen zijn in de Omgevingsverordening. Het gaat hierbij om regels op het gebied vanruimtelijke ordening, maar ook op het gebied van mobiliteit, milieu, natuur, water en bodem.

De Omgevingsverordening Zeeland 2018 heeft de status van:

- <0000> Ruimtelijke verordening in de zin van artikel 4.1. Wet ruimtelijke ordening;
- <0000> Milieuverordening in de zin van artikel 1.2 Wet milieubeheer;
- <0000> Waterverordening in de zin van artikel 2.4 van de Waterwet en artikel 2 Scheepvaartsverkeerwet;
- <0000> Wegenverordening in de zin van artikel 57 van de Wegenwet en artikel 2A van de Wegenverkeerswet 1994;
- <0000> Verordening Wet natuurbescherming Zeeland in de zin van de Wet natuurbescherming;
- <0000> Distelverordening in de zin van artikel 145 en 150 Provinciewet;
- <0000> Landschapsverordening in de zin van artikel 145 Provinciewet;
- <0000> Ontgrondingenverordening in de zin van artikel 5, lid 2 en artikel 7, lid 2 Ontgrondingenwet.

#### **Opbouw van de Omgevingsverordening**

De Omgevingsverordening is onderverdeeld in de navolgende hoofdstukken:

*Hoofdstuk 1 Algemeen*. In dit hoofdstuk staan enkele bepalingen die op het totaal van de Omgevingsverordening van toepassing zijn;

*Hoofdstuk 2 Ruimte*. In dit hoofdstuk is de ruimtelijke verordening te vinden die zich richt tot gemeenteraden en instructies bevat over de inhoud van en de toelichting op bestemmingsplannen. Hiermee wordt gebruik gemaakt van de mogelijkheid die de Wro biedt in artikel 4.1. Hier wordt nog eens expliciet vermeld dat de ruimtelijke verordening geen direct werkende bepalingen bevat. Verder wordt ter voorkoming van misverstanden duidelijk gemaakt dat de instructies in hoofdstuk 2 niet alleen gelden voor bestemmingsplannen, maar bijvoorbeeld ook voor beheersverordeningen en uitvoeringsbesluiten;

*Hoofdstuk 3 Milieu*. In dit hoofdstuk is de milieuverordening te vinden die zich richt tot gemeenten, burgers, bedrijven en instellingen. Met dit onderdeel wordt invulling gegeven aan verplichtingen opgrond van de Wet milieubeheer. In dit hoofdstuk zijn onder andere regels opgenomen met betrekking tot gesloten stortplaatsen, onderwater flora en fauna, varend ontgassen, het voorkomen en beperking van geluidhinder, grondwaterbescherming met het oog op de waterwinning en bodemsanering;

*Hoofdstuk 4 Water* betreft de Waterverordening. In dit hoofdstuk zijn regels opgenomen die zich vooral richten tot het waterschap als functioneel bestuur en operationeel waterbeheerder van oppervlaktewateren in Zeeland die niet in beheer zijn bij het Rijk. Daaronder normen met betrekking tot het voorkomen en beperken van wateroverlast en regionale waterkeringen en regels die betrekking hebben op het beheer van grondwater. Met dit onderdeel wordt voldaan aan de verplichtingen van de Waterwet;

*Hoofdstuk 5 Wegen en vaarwegen* heeft betrekking op de aansluiting op en het gebruik van provinciale (vaar)wegen en is gericht op gebruikers van (vaar) wegen en aanwonenden; *Hoofdstuk 6 Natuur* geeft invulling van bevoegdheden die de provincie heeft op het gebied van natuurbescherming;

*Hoofdstuk 7 Distelbeheer* richt zich vooral op gebruikers, eigenaren, of andere zakelijk gerechtigden van landbouwgronden en een strook van 30 meter daaraan grenzend;

*Hoofdstuk 8 Landschapsbescherming* richt zich tot gemeenten, burgers, bedrijven en instellingen en bevat verboden voor het plaatsen van borden, vlaggen en andere (reclame)uitingen om het Zeeuwse landschap te beschermen;

*Hoofdstuk 9 Ontgrondingen* richt zich tot een ieder die de bodem gaat afgraven en verlagen en bevat vrijstellingsbepalingen en procedurele bepalingen;

Overige hoofdstukken De overige hoofdstukken bevatten procedurele bepalingen en inwerkingtredingsbepalingen. Hoofdstuk 10 gaat over toezicht en strafbepaling. In hoofdstuk 11 staan overgangs- en slotbepalingen.

## *Water en landelijk gebied met kwaliteit*

Zeeland bestaat voor een groot deel uit water en landelijk gebied. De deltawateren zijn als nationaal en internationaal bijzonder gewaardeerde gebieden genoemd vanwege de recreatiemogelijkheden, schelpdiervisserij en natuurwaarden. Opgenomen is dat op het land de verschillen tussen de voormalige eilanden duidelijk naar voren komen, met zichtbare sporen van de 80-jarige oorlog, de inundatie van Walcheren in 1944 en de Watersnoodramp van 1953. Restanten van dijkdoorbraken, getijdengeulen en kreken zijn nu waardevolle natuurgebieden.

De provincie wil bewaker zijn van de kwaliteit van natuur alsmede ontwikkelaar van natuurgebieden. Beheer van de natuurgebieden wordt door de provincie gefinancierd en uitbesteed aan terreinbeheerders. Een goede kwaliteit en kwantiteit van oppervlaktewater en grondwater wordt voor alle inwoners en toeristen en daarnaast ook voor de landbouw en de natuur van groot belang geacht. Schoon water ontstaat niet vanzelf. De provincie stelt zichzelf de taak om dit te bewaken en toe te

zien op correcte uitvoering van het waterbeheer door het waterschap. In de Deltawateren komen opgaven vanuit het Rijk en provinciale taken op gebied van economie, natuur en water bij elkaar. De opgaven voor de korte termijn staan in het Uitvoeringsprogramma Zuidwestelijke Delta. Opgaven voor de lange termijn maken deel uit van het deelprogramma Zuidwestelijke Delta van het Nationale Deltaprogramma. De provincie wil daarbij de regie hebben in het afstemmen van gebruik en treedt op als belangenbehartiger vanuit de regio richting Rijk en EU. De bodem en de diepe ondergrond worden voor veel doelen gebruikt. De provincie bewaakt de bodemkwaliteit en investeert in sanering. Gesteld wordt dat de provincie, vanuit de kerntaken op gebied van economie, natuur, milieu en ruimte, regionale belangen behartigt bij initiatieven voor ondergrondse opslag van stoffen en winning van delfstoffen. Onder deze hoofdlijn vallen oppervlakte- en grondwater, natuurgebieden, landschap en erfgoed, bodemgebruik, archeologie en aardkunde en luchtvaart.

## *Prioriteiten*

- 1. Europese Kaderrichtlijn water;
- 2. Integrale aanpak Deltawateren;
- 3. Afronden natuurontwikkeling.

Daarnaast is een uitvoeringsagenda in het Omgevingsplan opgenomen waarin de provinciale beleidsdoelen, acties, prestaties en instrumenten bij elkaar komen.

## **Nota Krachtig Zeeland (juli 2011)**

Op 12 juli 2011 hebben Gedeputeerde Staten de Nota Krachtig Zeeland vastgesteld. Hierin worden de kwaliteiten en de toekomst van Zeeland beschreven en doorvertaald naar concrete beleidsonderwerpen. De nota is de basis voor bestuurlijk overleg met gemeenten, het bedrijfsleven en maatschappelijke organisaties. Daarnaast geeft het inzicht in mogelijke beleidsveranderingen die gevolgen kunnen hebben voor het milieu. Bij het opstellen van onderhavig bestemmingsplan is kennis genomen van deze nota.

# <span id="page-10-0"></span>**2.2.3 Nota Krachtig Zeeland (juli 2011)**

Op 12 juli 2011 hebben Gedeputeerde Staten de Nota Krachtig Zeeland vastgesteld. Hierin worden de kwaliteiten en de toekomst van Zeeland beschreven en doorvertaald naar concrete beleidsonderwerpen. De nota is de basis voor bestuurlijk overleg met gemeenten, het bedrijfsleven en maatschappelijke organisaties. Daarnaast geeft het inzicht in mogelijke beleidsveranderingen die gevolgen kunnen hebben voor het milieu. Bij het opstellen van onderhavig bestemmingsplan is kennis genomen van deze nota.

# <span id="page-10-1"></span>**2.2.4 Provinciale ruimtelijke verordening (maart 2016)**

De hoofddoelstellingen van het omgevingsplan zijn door Provincie Zeeland juridisch vormgegeven in de Provinciale Ruimtelijke Verordening (PRV) zoals bedoeld in artikel 4.1 van de Wet ruimtelijke ordening (Wro). De PRV is eveneens vastgesteld op 29 september 2012. De eerste wijziging is vastgesteld op 11 maart 2016. De artikelen uit deze verordening zijn in acht genomen bij het opstellen van onderhavig bestemmingsplan.

In de verordening is vastgelegd dat de Ladder voor Duurzame Verstedelijking (artikel 3.6.1) van toepassing is voor de onderbouwing van woningbouw. Dit houdt in dat bij een afwijking van dit bestemmingsplan moet worden aangetoond dat een ruimtelijk plan voor woningbouw past in de regionale woningmarktafspraken en daarmee voorziet in de regionale woningbehoefte.

# <span id="page-10-2"></span>**2.2.5 Conclusie**

In hoofdstuk 3 en 4 van onderhavig bestemmingsplan zijn een aantal punten verwerkt die betrekking hebben op het provinciale beleid in relatie tot het plangebied. Er zijn geen specifieke punten te noemen die expliciet aandacht vragen of een belemmerende werking hebben voor de actualisatie van dit bestemmingsplan.

# <span id="page-11-0"></span>**2.3 Gemeentelijk beleid**

# <span id="page-11-1"></span>**2.3.1 Regionale Woningmarktafspraken**

De provincie stelt in het omgevingsplan dat regionale woningmarktafspraken nodig zijn om in te spelen op de demografische veranderingen en te zorgen voor een goed functionerende en dynamische woningmarkt. De regio De Bevelanden heeft dergelijke woningmarktafspraken opgesteld en opgenomen in de 'Agenda Wonen in De Bevelanden 2025' van februari 2016. In het document is een gezamenlijk woningbouwprogramma voor de komende jaren opgenomen. Daarnaast zijn er diverse woondoelen geformuleerd die zijn vertaald in negen kernthema's. Het gaat er hierbij onder andere om dat er terughoudend wordt omgegaan met nieuwe woningbouwlocaties buiten de bebouwde kom. Binnen het programma blijft ruimte voor aantrekkelijke initiatieven, zoals voor wonen en zorg, wonen boven winkels of collectief particulier opdrachtgeverschap. Verder wordt gesignaleerd dat het zwaartepunt van de inzet steeds meer moet verschuiven van ontwikkeling en uitbreiding naar beheer, verbetering en herstructurering. De aanpak van de bestaande particuliere woningvoorraad heeft hierbij de hoogste prioriteit. Het gaat nadrukkelijk niet alleen om herstructurering, maar juist om kwaliteitsverbetering van de bestaande voorraad.

# <span id="page-11-2"></span>**2.3.2 Structuurvisie #Goes2040 (juni 2012)**

In de structuurvisie wordt gesteld dat Goes in 2040 een florerende centrumgemeente is met een breed aanbod aan voorzieningen en werkgelegenheid voor de inwoners van de Bevelanden. Op een aantal terreinen wordt beoogd de verzorgende functie een veel groter gebied te bereiken dan de Bevelanden. Het gaat hierbij om de zakelijke dienstverlening, specifieke vormen van onderwijs, de gezondheidszorg in vele gedaanten en aan vrije tijdsvoorzieningen. Er is opgenomen dat Goes een aantrekkelijke gemeente dient te zijn voor toeristen door de voorzieningen aan het water en haar veelzijdige historische centrum.

De gemeente wil daarom blijven investeren in de toekomst van de stad, door te vernieuwen, te verbeteren en te groeien. Opgenomen is dat Goes de ambitie heeft verder te groeien in haar rol als (boven)regionale centrumgemeente. Veel van de projecten die in die in de structuurvisie worden benoemd zijn daarop gericht. De ambitie is om al die projecten te realiseren en de blik open te houden voor nieuwe kansen.

## *Economisch knooppunt*

In de structuurvisie is opgenomen dat Goes een uitstekende locatie is voor de verdere bundeling van werkgelegenheid en voorzieningen in Midden-Zeeland. De centrale ligging en de reeds aanwezige voorzieningen en werkgelegenheid vormen daarvoor de basis. In de structuurvisie is gesteld dat een goede bereikbaarheid en voldoende parkeervoorzieningen bij de binnenstad van groot belang zijn waarbij de nieuwe aansluiting A58 een belangrijke rol speelt.

## *Groei en ontwikkeling*

Om een vitale centrumgemeente te blijven wordt aangegeven dat Goes inspeelt op nieuwe ontwikkelingen en er voor zorgt nieuwe ontwikkelingen te kunnen huisvesten. Daarbij zal het steeds minder gaan om grotere stadsuitbreidingen en steeds vaker om transformatie en herstructurering van bestaand stedelijk gebied. Dit zijn vaak lastige opgaven maar vernieuwing van bestaand stedelijk gebied is noodzakelijk om de stad op lange termijn gezond te houden. Grote opgaven die genoemd zijn binnen het bestaand stedelijk gebied zijn de Goese Schans en de stationomgeving.

Voor woningbouw is opgenomen dat de op dit moment al daartoe geoormerkte locaties waarschijnlijk voldoende ruimte bieden. Wel is er uitbreidingsruimte nodig voor werken, zorg en vrije tijd. Als nieuwe locatie voor een bedrijventerrein wordt beoogd in te zetten op de Zuidwestrand (Poel V). De Zuidoost rand nabij het ziekenhuis wordt gezien als locatie voor nieuwe zorgfuncties.

De Noordwest en Noordoost randen en het gebied bij het Poelbos worden geschikt bevonden voor stadsrecreatie, groen en vrijetijdsfuncties. Voor toeristen wordt beoogd de recreatieve potentie van de randen aan het Veerse Meer en de Oosterschelde verder uit te bouwen.

## *Van kwantiteit naar kwaliteit*

In de structuurvisie wordt gesteld dat de nadruk steeds meer zal komen te liggen op het sturen op kwaliteit en inhoud bij ruimtelijke processen. Waar voorheen de nadruk lag op het creëren van ruimte voor een nieuw programma en de kwaliteitseisen daarop volgden zal in de toekomst een juiste ruimtelijke inpassing en een programma dat voldoet aan de (huidige) vraag nog sterker een vestigingsvoorwaarde zijn. Burgers, bedrijven en dienstverleners zijn op zoek naar een omgeving met zoveel mogelijk aantrekkelijke functies en factoren zoals goede bereikbaarheid, goed onderwijs, winkelaanbod, arbeidspotentieel, recreatiemogelijkheden en cultuuraanbod. De bestaande functies en voorzieningen vormen het fundament voor de toekomst en op basis daarvan ziet Goes die toekomst met vertrouwen tegemoet. Opgenomen is dat het levendige en aantrekkelijke historische centrum een van de kwaliteiten is die Goes koestert. Sport, welzijn en cultuur proberen zo goed mogelijk in te spelen op de verwachte (demografische) ontwikkelingen en de kwaliteit van de voorzieningen zo hoog mogelijk te houden.

Bijvoorbeeld door slimme combinaties van functies en met multifunctionele gebouwen. Binnen woonservicegebieden die de hele gemeente bestrijken, en ieder een eigen serviceniveau kennen, wordt een samenhangend pakket aan diensten en voorzieningen geboden.

In de structuurvisie wordt belang gehecht aan energie-efficiënte en duurzame energie-opwekking bij zowel nieuwe ontwikkelingen, als ook bij vernieuwing van het bestaand stedelijk gebied.

#### *Dorpen en buitengebied*

Er is in de structuurvisie opgenomen dat in de dorpen rond Goes wonen voorop staat, bestaande voorzieningen worden gekoesterd maar op termijn niet allemaal in de huidige vorm in stand kunnen worden gehouden. Gesteld wordt dat het zoeken naar slimme combinaties en alternatieven steeds meer nodig zal zijn. Aanpak van zwakke plekken zoals vervallen panden is nodig om de woonomgeving gezond te houden. In het buitengebied blijft de nadruk liggen op de akkerbouw maar er ontstaan steeds meer koppelingen met recreatie en landschapsontwikkeling. Nieuwe ontwikkelingen worden zodanig ingepast dat ze de onderscheidende kenmerken van de verschillende landschapstypen versterken. Gesteld is dat de herkenbaarheid van het Schengegebied als landschappelijke eenheid wordt vergroot.

## <span id="page-12-0"></span>**2.3.3 Woonvisie Goes 2013 tot 2020 (oktober 2013)**

In oktober 2013 is de Woonvisie Goes 2013 tot 2020 vastgesteld. Deze visie op hoofdlijnen gaat uit van een aanzienlijke opgave, kwantitatief door de (weliswaar beperkte) groei, maar vooral kwalitatief om de bestaande voorraad aan te laten sluiten bij de veranderende vraag en de bouw- en milieutechnische staat van de woningvoorraad te verbeteren.

In de Woonvisie zijn de bestaande (particuliere) woningvoorraad, duurzaamheid, lage en midden-inkomens op de huurmarkt, senioren en mensen met een zorgvraag als speerpunten benoemd. Deze speerpunten zijn vertaald in drie pijlers van het woonbeleid:

- 1. Toekomstbestendige en complete woonmilieus in de wijken en kernen: vanuit het woonbeleid wordt ingezet op het behouden en versterken van de identiteit en de leefbaarheid van de wijken en dorpen in Goes. Op wijk- en dorpsniveau betekent dit een op de samenstelling van de bevolking afgestemd woningaanbod creëren door nieuwbouw, renovatie en herstructurering. Duurzaamheid en levensloopbestendigheid zijn hierbij belangrijke uitgangspunten.;
- 2. Een duurzame woningvoorraad: Aanpassing en verduurzaming van de bestaande woningvoorraad moeten voorzien in de veranderende woningbehoefte en het beperken van de energiebehoefte en de daaraan gekoppelde woonlasten;
- 3. Slaagkansen voor iedereen: Het woonbeleid richt zich op het bieden van keuzemogelijkheden voor iedereen en dat er in aantal en kwaliteit voldoende woningen zijn voor onze (toekomstige) inwoners. Voor doelgroepen die het moeilijk hebben op de woningmarkt worden extra inspanningen gedaan om hen te ondersteunen en de slaagkansen van deze doelgroepen te laten toenemen.

## <span id="page-12-1"></span>**2.3.4 Goes: Groenstructuurplan 2014- 2024**

Groen is van wezenlijk belang voor de woon-, werk- en leefomgeving van de stad Goes en de dorpskernen. Mensen voelen zich prettiger in een groene omgeving. Zeker als dit groen ook fysiek beleefd kan worden. In het groenstructuurplan wordt op hoofdlijnen aangegeven welke groene locaties van belang zijn voor de gemeente Goes, waar ze het groen wil behouden en ook waar ze de groenstructuren wil verstevigen. Goes wil graag dat de bewoners Goes ervaren als een mooie, groene stad en gemeente waar het goed toeven is. Groen trekt mensen aan. Groen loont. Daarom wil de gemeente zich inzetten voor groen met een positieve uitstraling waarbinnen het plezierig wonen, werken en recreëren is. Het Groenstructuurplan geeft aan vanuit welke visie er gewerkt wordt naar een fraaie en vooral duurzame groene inrichting van de woon- en werkomgeving. Het openbaar groen is er primair voor de bewoners, het groen moet gebruikt kunnen worden en men moet ervan kunnen genieten.

In het Groenstructuurplan is voor onderhavig bestemmingsplan opgenomen dat de groenstructuur van Kloetinge hoofdzakelijk bestaat uit de laanbeplantingen. Beeldbepalend in de openbare ruimte zijn de groene ruimtes van het Geertesplein, het Marktveld, de Prinses Irenestraat, de Vijverweg en de speelplaats aan de Jachthuisstraat. Het water bestaat uit de vijver op het Marktveld, de vijver in de Zomerweg en de vijver aan de Langeweide. De overige waterelementen zijn de sloten aan de randen van Kloetinge die deel uitmaken van de slotenstructuur van het agrarisch gebied. Verder zijn de begraafplaats; de Ring van Tervaete en het sportpark van belang voor de hoofdgroenstructuur.

Bij nieuwe ruimtelijke ontwikkelingen en herinrichtingen, zal aandacht voor behoud, verbetering of compensatie van bestaande groenvoorzieningen een belangrijk onderdeel vormen van het project.

# <span id="page-13-0"></span>**2.3.5 Welstandsnota (september 2016)**

Het welstandsbeleid van de gemeente Goes is verwoord in de "Welstandsnota Goes". Het belangrijkste doel van het welstandsbeleid is het vormen van een toetsingskader voor welstand, waarmee de aanwezige ruimtelijke kwaliteiten behouden en versterkt kunnen worden. Hiervoor zijn een aantal beoordelingskaders opgesteld, waaronder enkele van gebiedsgerichte aard. De kern van Kloetinge is een rijksbeschermd dorpsgezicht. Ten Zuiden van de Lewestraat is bestaat het dorp uit 'vooroorlogse woningbouw' Het overige deel van Kloetinge valt onder de gebiedstypen 'dorpskernen, linten en entrees', 'naoorlogse woningbouw' en 'individuele woningbouw'. Het sportpark Wesselopark is welstandsvrij.

De historische kern van Kloetinge is een bijzonder voorbeeld van een ringdorp. De Kerkring, Geertesplein genaamd, is slechts aan drie zijden bebouwd. De noordzijde is onbebouwd gebleven, hier is aansluitend aan de ring het Marktveld gelegen, met centraal daarin de 'vaete' (drinkplaats voor vee) gelegen. De Jachthuisstraat en de Oostkeure zijn aan beide zijden bebouwd met woningen. De Peperstraat en de Lewestraat zijn korte straatjes, met slechts zeer weinig bebouwing. De schimmelpenninckstraat is een zogenaamde achterstraat, waaraan voornamelijk achterzijdes van bebouwing grenzen. Het Noordeinde is een landelijk polderlint met enkele waardevolle boerderijen. In het algemeen is er sprake van een eenvoudige baksteenarchitectuur, waarbij de gevels een individueel karakter met overwegend verticale indeling hebben. Het detailleringniveau is wisselend.

De bebouwde kom Kloetinge telt 65 inschrijvingen in het rijksmonumentenregister

De meeste bebouwing in het gebied 'Dorpskernen, linten en entrees' is kleinschalig. Vrijwel alle bebouwing is opgebouwd uit baksteen, met verticaal gelede kozijnen. Hoewel er in de meeste gevallen sprake is van zadeldaken in langsrichting, komen ook andere vormen en richtingen veel voor.

Dorpsuitbreidingen komen bij vrijwel alle dorpen voor. Deze uitbreidingen hebben een eigen tijdsbeeld, met elk hun eigen karakteristieke kenmerken. Ze variëren van enkele straten met aanliggende bebouwing tot een geheel nieuwe buurt. Er is vooral sprake van kleinschalige woningbouw.

Ten westen van de rijksbeschermde dorpskern, is het welstandsgebied 'Naoorlogse woningbouw' gesitueerd met daar tussen geklemd het welstandsgebied voor 'individuele woningbouw' . In de periode na de tweede wereldoorlog tot op heden zijn vooral grootschalige, -veelal projectmatig,

woonwijken gerealiseerd. Het bebouwingsbeeld is zeer divers, maar per cluster is er samenhang. De stedenbouwkundige opzet en architectuur van een woonwijk vertegenwoordigt vaak en bepaald tijdsbeeld. De individuele woningbouw kenmerkt zich daarentegen juist door de individueel ontworpen woningen. Met een eigen en herkenbaar gezicht. De straten en buurten hebben een groen en vaak dorps karakter.

## *Welstandsniveau (bijzonder en regulier)*

Gebouwen hebben doorgaans een sterk eigen en individueel karakter. Vooral de uitstraling van een gebouw naar zijn omgeving is daarom van belang. Of een gebouw past in zijn omgeving hangt af van de verhouding tussen maat en schaal enerzijds en de beschikbare openbare ruimte anderzijds. Ook het kleur- en materiaalgebruik kan een belangrijke rol spelen in de inpassing van een gebouw in zijn omgeving. Gesloten gevels aan de openbare ruimte leveren vrijwel nooit een positieve bijdrage aan de beeldkwaliteit.

Voor het beschermde dorpsgezicht, de linten, dorpskernen en entrees en de vooroorlogse woningbouw geldt het bijzondere welstandsniveau. Voor de overige gebieden is het reguliere welstandsniveau van toepassing, waarbij het welstandstoezicht beperkt blijft tot bouwwerken die vanaf het openbaar toegankelijke gebied zichtbaar zijn. Uitgangspunt is een representatieve uitstraling naar de belangrijkste openbare zijde te behouden.

De bebouwing op het sportpark is welstandsvrij.

# <span id="page-14-0"></span>**2.3.6 Beleidsplan duurzaam bouwen (oktober 2003)**

In dit beleidsplan is gestalte gegeven aan de wijze waarop de gemeente Goes wil omgaan met duurzaam bouwen en uiteindelijk integrale woningkwaliteit. In het kader van duurzaam bouwen heeft de gemeente het Zeeuws Convenant Integrale Woningkwaliteit ondertekend. Dit is doorvertaald in de nota Goes Veilig, Kernbeleid Veiligheid en leefbaarheid (juli 2003).

Op basis van dit kernbeleid zet de gemeente Goes zich in voor het verbeteren van de veiligheid en de leefbaarheid in wijken en kernen. De gemeente zal bij nieuwe ontwikkelingen vanaf het ontwerpproces structureel aandacht schenken aan de mogelijke veiligheidsrisico's. Het gaat hierbij om veiligheidsaspecten voor sociale veiligheid (inclusief het Politiekeurmerk Veilig Wonen), verkeer, milieu, brandpreventie, brandbestrijding en het voorkomen van rampen, conform het deelplan 'Goes Veilig, het inbouwen van veiligheidsaspecten in het planproces' (2001).

# <span id="page-14-1"></span>**2.3.7 Nota Bodembeheer gemeente Goes**

Sinds 1 juli 2008 is het Besluit Bodemkwaliteit van kracht waarin in het bijzonder kwaliteitseisen zijn gesteld voor verschillende gebieden die gekoppeld zijn aan de (toekomstige) gebruiksfuncties. Voor de gehele gemeente Goes is op 24 maart 2014 een nieuwe Nota Bodembeheer vastgesteld. In deze Nota is opgenomen hoe binnen gemeente Goes omgegaan moet worden met grondverzet. In de Nota zijn ook een Bodemkwaliteitskaart (BKK) en een Bodemfunctieklassenkaart opgenomen. Gezamenlijk bepalen zij aan welke eisen grond moet voldoen wanneer deze wordt toegepast, wat de kwaliteit is van de grond wanneer deze wordt ontgraven en welke doelstelling gebruikt moet worden wanneer een bodemsanering nodig blijkt te zijn.

De Bkk en de Nota zijn gebaseerd op het Besluit Bodemkwaliteit, waarmee het onder voorwaarden mogelijk is om licht verontreinigende grond buiten werken als bodem te hergebruiken. In de Nota en de bijbehorende bodemkwaliteitskaart is zowel het generiek als gebiedsspecifiek beleidskader uitgewerkt. Binnen het generiek beleid gelden algemene landelijke regels/normen voor het toepassen van grond en bagger in het kader van het Besluit bodemkwaliteit. Daarbij wordt getoetst aan zowel de bodemkwaliteitsklasse als de bodemfunctieklasse, waarbij de strengste (schoonste) klasse bepalend is.

De bodemfunctieklassen zijn in de vastgestelde bodemfunctiekaart vastgelegd. Het doel daarvan is om de terugsaneerwaarden bij bodemsaneringen en de toepassingseisen voor grondverzet te bepalen.

Binnen het gebiedsspecifiek beleid kunnen afwijkende lokale beleidskeuzes worden gemaakt die afwijken van het generiek kader, waaronder het vaststellen van Lokale Maximale Waarden (LMW). LMW zijn gebiedsspecifieke toepassingsnormen die afgeleid zijn van de plaatselijk voorkomende concentraties en daarmee afwijken van het generieke kader. Daarbij is tevens een toetsing van o.a. milieuhygiënische risico's nodig. Daarbij is het mogelijk licht verontreinigde grond die vrij is gekomen in een licht verontreinigde zone elders in diezelfde of een andere zone met een vergelijkbare of mindere kwaliteit toe te passen, mits sprake is van Standstill op gebiedsniveau. De verhoogde LMW gelden daarbij alleen voor grond en bagger uit het eigen bodembeheersgebied. De belangrijkste randvoorwaarde hierbij is dat de hergebruikte grond van gelijke of betere kwaliteit dient te zijn dan de kwaliteit van de ontvangende bodem (zie ook de bijlagen 5 en 7 uit de Nota Bodembeheer).

In de Nota Bodembeheer staat voor de verschillende bodemkwaliteitszones aangegeven welke bewijsmiddelen (bijvoorbeeld partijkeuringen of toetsing aan de Bkk) noodzakelijk zijn bij hergebruik in diezelfde of andere zones. Op basis van de aangetroffen concentraties zijn 3 kwaliteitszones opgenomen te weten Achtergrondwaarde, Wonen en Industrie. Daarnaast is, i.v.m. de aanwezigheid van bepaalde slecht afbreekbare bestrijdingsmiddelen, onderscheid gemaakt tussen de gebieden met boomgaarden die respectievelijk voor en na 1980 aanwezig waren/zijn.

Voor de voor dit bestemmingsplan geldende gebiedsindelingen en de nadere uitwerking van toetsingskaders en de bijbehorende toelichting wordt verwezen naar paragraaf 5.2 Bodemkwaliteit.

# <span id="page-15-0"></span>**2.3.8 Gemeentelijk Verkeers en Vervoersplan (GVVP) (augustus 2003)**

In het GVVP wordt ingegaan op het verbeteren van bestaande verkeersknelpunten en wordt ingespeeld op de verkeerseffecten van toekomstige ruimtlijke ontwikkelingen. Er is tevens een beoordelingskader opgenomen om beleidsmatig de vinger aan de pols te houden. Beleid en toekomstige verkeerskwesties in Goes worden aan dit kader getoetst. In het GVVP is gekozen voor een integrale benadering van alle mobiliteitsdeelnemers op basis van een geografische indeling, waardoor de visie overzichtelijk aanschouwelijk is gemaakt.

Het GVVP is vastgesteld 25 augustus 2005. Daarna is dit plan geactualiseerd d.m.v. de GVVP Tussenevaluatie 2008 en de GVVP Actualisatie 2013 (vastgesteld februari 2014). Een aantal zaken is verder verdiept in de volgende beleidsnota's:

- <0000> parkeerbeleid: Parkeerbeleidsplan 2009;
- <0000> verkeersveiligheidsbeleid: Op weg naar nul 2011;
- <0000> fietsbeleid: Goes Fiets Verder 2012.

# <span id="page-15-1"></span>**2.3.9 Conclusie**

Omdat onderhavig bestemmingsplan geen wezenlijke ontwikkelingen mogelijk maakt en het genoemde beleid aansluit bij de bestaande situatie, is er bij de actualisatie van dit bestemmingsplan geen strijdigheid met het gemeentelijk beleid. In de volgende hoofdstukken worden enkele punten uit het gemeentelijke beleid nader toegespitst op het plangebied.

# <span id="page-15-2"></span>**2.4 Conclusie**

Het Rijksbeleid (de SVIR en AmvB Ruimte) streeft hoofdzakelijk naar een goede milieukwaliteit en een

gezonde en veilige leefomgeving voor bewoners en werknemers. Gezien de conserverende aard van onderhavig bestemmingsplan levert dit geen strijdigheden op ten aanzien van dit streven. Daarnaast zijn het provinciale ruimtelijke beleid en het gemeentelijke beleid met betrekking tot het plangebied eveneens hoofdzakelijk conserverend van aard. Getracht wordt de bestaande identiteit en het karakter van het plangebied te behouden. De kernbegrippen zijn 'kwaliteit', 'kwaliteitsverbetering' en kwaliteitsbescherming, waarbij duurzaamheid en een sterke economie nagestreefd wordt.

# <span id="page-16-0"></span>**HOOFDSTUK 3 Inventarisatie en analyse**

Voor het formuleren van beleid is het van belang dat de uitgangssituatie (de huidige situatie in het plangebied) goed in beeld wordt gebracht. In dit hoofdstuk wordt achtereenvolgens ingegaan op de historie van Kloetinge, de omgeving van het plangebied, de functionele en ruimtelijke opbouw van het plangebied en de huidige kwaliteiten, knelpunten en potentiële ontwikkelingslocaties van Kloetinge.

# <span id="page-16-1"></span>**3.1 Historie**

De bebouwing van Kloetinge ontstond in de tiende eeuw in de zuidwesthoek van een ovaalvormig wegenpatroon, de zogenaamde 'Bijgang'. De omstandigheden om hier in het onbedijkte schorrengebied een bewoningskern te stichten moeten gunstig zijn geweest, hoewel er geen kreekrug lag waarop men zich kon vestigen. Daarom werd de eerste honderden jaren het leefniveau door de dorpsbewoners kunstmatig opgehoogd met vooral schapenmest.

Evenals in andere Bevelandse dorpen raakte het overheidsgezag versnipperd over een aantal ambachtsheren. Deze lokale adel liet in de twaalfde-dertiende eeuw zeven kasteelbergen in en rond het dorp opwerpen. Hiervan resteert er nog één. Dwars door de Bijgang werd in de twaalfde eeuw een eerste dijk aangelegd. In de 16e eeuw was dit nog een belangrijke verbinding tussen Goes en Kloetinge. Het dijkje is terug te vinden in het verlengde van de Heernisseweg-'s-Heer Elsdorpweg. Het oude nog bestaande voetpad Hoge Pad maakt er ook deel van uit. Na de zestiende eeuw verdween het gedeelte oostelijk van de Stelleweg als verbindingsroute. Door de bedijking van de "Kloetingse Polder" in de dertiende eeuw verloor het oudere dijkje zijn betekenis.

Figuur 7: Historische kaart

Een tweede verkeersroute tussen Goes en Kloetinge was de Voorstad-Kloetingseweg-Buys Ballotstraat-Lewestraat. In de zestiende eeuw was het gedeelte tussen de Zomerweg, die toen ook al bestond, en het Geertesplein al dichtbebouwd. Het bewijs hiervoor levert de stadsplattegrond van Goes door Jacob van Deventer uit ca. 1560. De Lewestraat komt uit op het Geertesplein. Dit is een niet volmaakt ronde kerkring waar de huizen grotendeels haaks op de kerk staan. Aan de noordkant wordt de ring onderbroken door de aansluiting met het rechthoekige Marktveld. Dit omzoomt een rechthoekige drinkvijver of vate. Zowel de kerkring (Geertesplein) als het Marktveld kenden eveneens in de zestiende eeuw al bebouwing. Enkele achterafstraatjes zoals de Peperstraat en de Oostkeure waren ook al bebouwd. Verder bestond de bebouwing uit verspreid liggende boerderijen, die vooral geconcentreerd waren aan het begin van de Kapelseweg en aan de westzijde van de Tervatenseweg.

Het Marktveld, een van de groene parels in Kloetinge, is een onderdeel van de 'Ring van Tervate' (zie tevens figuur 12). Dit groengebied is te volgen in het westelijk deel van het Geertesplein, maakt dan een bocht naar de Oostkeure, en loopt door in een gedeelte Schimmelpenninckstraat - Kapelseweg - Tervatenseweg en Noordeinde, om daar weer aan te sluiten op het Marktveld.

De enorme dorpskerk was gewijd aan St. Gertrudis. In diverse episodes kreeg de kerk zijn huidige gedaante, waarbij de toren uit de late vijftiende eeuw een van de jongste elementen is.

Het dorp kende uitsluitend agrarische activiteiten. Daarnaast zal er ongetwijfeld veen gestoken zijn dat als brandstof werd gebruikt. Door de lage ligging van het gebied werd er voornamelijk veeteelt bedreven. Voor akkerbouw waren de gronden te drassig en te zilt. De verbindingen met de omliggende dorpen waren door de natte omstandigheden vaak moeilijk. In de late middeleeuwen werd daarom vanaf het dorp een zogenaamde schuitvaart gedolven, zodat men landbouwproducten per schuitje naar de Goese markt kon vervoeren. De naam Zomerweg is veelbetekenend: deze weg was voornamelijk in de zomer te gebruiken. Het middeleeuwse dorp was omgracht; bronnen uit de zestiende eeuw spreken over Kloetinge binnen de poortgracht.

De beginjaren van de Opstand brachten ook Kloetinge veel rampspoed. De troepen van de Geuzen die in 1572 enkele vergeefse pogingen deden om Goes te veroveren terroriseerden het platteland. Daarbij ging het dorp Kloetinge grotendeels in vlammen op. De wederopbouw na 1577, toen Goes en Zuid-Beveland overgingen naar het kamp van de opstandige gewesten, duurde vermoedelijk enkele tientallen jaren.

In de negentiende eeuw was de kerkring verder volgebouwd. De oostzijde van het Geertesplein werd gedomineerd door het ambachtsherenhuis, een groot woonhuis met een achttiende eeuwse voorgevel. Aan het Marktveld werden in de vroege negentiende eeuw eveneens herenhuizen gebouwd. Het ambachtsherenhuis werd gekocht door de hervormde gemeente, die het liet slopen. Op de grond werd omstreeks 1865 een zeer monumentale pastorie gebouwd, met daarnaast een iets kleiner gemeentehuis. De familie die de ambachtsheerlijke rechten bezat liet in 1872 een jachthuis bouwen op een terrein ten oosten van het Geertesplein. De Lewestraat raakte in de tweede helft van de 19de eeuw verder bebouwd. Kort voor en na 1900 gold dit ook voor de Buys Ballotstraat. Door een grenswijziging in de jaren dertig van de vorige eeuw raakte Kloetinge veel grond en aanzienlijke huizen kwijt aan de gemeente Goes. Met het gereedkomen van de rijksweg aan het einde van de jaren dertig ontstond de Koningin Wilhelminastraat, die doorliep in de Patijnweg. Tussen deze straat en de Lewestraat kwamen na de Tweede Wereldoorlog nieuwe straten tot stand. In deze tijd werd het sportterrein Wesselopark aangelegd. In de richting van de oude gemeente Goes werden de Lenshoeklaan en het Binnenhof aangelegd. Verder naar het noorden kwam in de jaren tachtig van de vorige eeuw een nieuw wijkje tot stand tussen de Ravensteinlaan en de Langeweide.

# <span id="page-17-0"></span>**3.2 Landschap**

Het plangebied beslaat de kern Kloetinge en wordt begrensd door de Patijnweg aan de zuidzijde, het sportpark ''De Weitjes'' aan de westzijde, de landbouwgronden van de polder De Brede Watering aan de noordzijde en de landschappelijk waardevolle weidegronden aan de oostzijde van de kern. Centraal in het landschappelijk waardevolle gebied ligt Sportpark Wesselopark wat ook deel uitmaakt van het plangebied.

Het gebied rond het dorp Kloetinge wordt gekenmerkt door een zeer afwisselend landschapsbeeld.

Open en gesloten landschappen wisselen elkaar af als gevolg van een afwisselend grondgebruik. Akkerbouwgronden met een open karakter, boomgaarden met een gesloten karakter en historisch waardevolle weidegronden met een halfopen karakter wisselen elkaar af.

Aan de westzijde van de kern bevind zich het Goese Lyceum. Daarnaast vormt sportpark de Weitjes een groene buffer tussen het dorp en de bebouwing van Goes-Oost. Aan de zuidzijde van de kern vormen de Patijnweg en het spoor de harde begrenzing tussen enerzijds de woonbebouwing van Goes-Zuid en het Oostmolenpark en anderzijds een door boomgaarden gekenmerkt agrarisch gebied. Bijzonder is de verwevenheid van de historische dorpskern aan de westzijde van Kloetinge met het landschappelijk waardevolle gebied tussen het Noordeinde, de Tervatenseweg en de Kapelseweg.

Figuur 8: Landschapsstructuur

# <span id="page-18-0"></span>**3.3 Functionele opbouw van het gebied**

Kloetinge kan getypeerd worden als een kern met een lage ruimtelijk functionele dynamiek. Wonen is de belangrijkste functie. Er wonen volgens het BRP (Basisregistratie Personen) ongeveer 1550 mensen in de kern Kloetinge. Gezien de korte afstand tot de stad Goes, is Kloetinge veelal aangewezen op de commerciële voorzieningen in Goes. Toch zijn binnen de kern een aantal verspreid liggende bedrijven en commerciële en maatschappelijke voorzieningen te vinden. Daarnaast heeft het dorp een rijk verenigingsleven. De functionele opbouw van het dorp is in figuur 8 weergegeven.

De bedrijven bevinden zich met name aan het Westeinde en de Lewestraat. Enkele commerciële voorzieningen bevinden zich grotendeels aan de Lewestraat en in de historische dorpskern, waarbij de Jachtshuisstraat opvalt met een aantal kleine winkeltjes/bedrijfjes.

Ook de maatschappelijke en recreatieve voorzieningen liggen verspreid over het plangebied. In de historische dorpskern bevinden zich een monumentaal kerkgebouw, twee dorpshuizen (''Amicitia''

en het ''Geerteshuis'') en een peuterspeelzaal (gevestigd in dorpshuis Amicitia). Verder bevindt zich een kinderdagverblijf met naschoolse opvang aan de Zomerweg, een sportpark aan het Noordeinde en een basisschool aan het Groenedaal.

Sportpark het Wesselopark bestaat uit een voetbalveld, tennisbanen en een kleine sportzaal. Het sportpark heeft als gevolg van de hoge klassering van het hoofdteam van de voetbalvereniging een bovenregionale functie.

Figuur 9: Functies

# <span id="page-20-0"></span>**3.4 Ruimtelijke opbouw van het gebied**

## **3.4.1 Ruimtelijke hoofdstructuur**

Kloetinge heeft een excentrisch gelegen historische dorpskern ten oosten van de Schimmelpenninckstraat. De hoofdstructuur van het dorp wordt gevormd door vijf hoofdstraten te weten de Lewestraat, de Zomerweg en in het verlengde daarvan de Prinses Irenestraat, de Schimmelpenninckstraat en het Noordeinde.

Deze vier uitvalswegen zijn historisch bepaald en vormden de basis van de ontwikkeling van het dorp. De tussenliggende structuren zijn ontstaan in de twintigste eeuw en hebben een rationeler verloop ten opzichte van de meer onregelmatigere hoofdstructuur.

## **3.4.2 Bebouwingsstructuur**

Kenmerkend voor het dorp is de historische dorpskern (beschermd dorpsgezicht) met de Geerteskerk op het Geertesplein, de statige historische aaneengesloten bebouwing langs het Marktveld en de wat kleinschaliger historische aaneengesloten bebouwing aan de Jachthuisstraat en de Oostkeure. Het zuidelijk deel van het Noordeinde wordt gekenmerkt door vrijstaande al dan niet monumentale boerderijen. Ten westen van de historische dorpskern (buiten het plangebied) ligt buitenhuis het Jachthuis (monument).

De uitvalswegen Lewestraat, Zomerweg en Schimmelpenninckstraat worden gekenmerkt door hoofdzakelijk woonbebouwing van ten hoogste twee lagen met kap. Aan de Lewestraat en het zuidelijk deel van de Zomerweg (ter hoogte van de Vijverweg) is de bebouwing hoofdzakelijk vooroorlogs. De overige delen maken deel uit van planmatige uitbreidingen van na 1950.

Het gebied ten zuiden van de Lewestraat en ten westen van de Schimmelpenninckstraat bestaat

hoofdzakelijk uit woonbebouwing van ten hoogste twee lagen met kap. Het ruimtelijk beeld van deze woonstraten in deze eerste planmatige uitbreiding van het dorp is eenduidig te noemen. De woningtypologie is gevarieerd; vrijstaande, halfgeschakelde en geschakelde bebouwing wisselen elkaar af. In dit deel van het dorp neemt de Wilhelminastraat een belangrijke plaats in door het feit dat deze straat het aanzicht vormt van het dorp vanaf de Patijnweg.

Ten noorden van de Lewestraat is de bebouwing veelal naoorlogs. Ook hier wisselen vrijstaande, halfgeschakelde en geschakelde bebouwing elkaar af. Hierin is een aantal kenmerkende structuren te onderkennen. De Hemstraat, Groenendaal en Binnenhof worden hoofdzakelijk gekenmerkt door geschakelde en halfgeschakelde bebouwing aan woonstraten met een normaal profiel. De bouwhoogte beslaat hier twee lagen met kap. Ten noorden daarvan liggen de Lenshoeklaan, de Schalklaan en de Ravensteinlaan welke hoofdzakelijk worden gekenmerkt door vrijstaande woonbebouwing van een laag met kap.

Het gebied ten noorden van de Ravensteinlaan heeft weer een zeer afwisselend karakter. Aan de Zomerweg, de Ds. H. Boersmastraat en de Klaasputhoek vinden we halfgeschakelde en geschakelde bebouwing met een hoogte van twee lagen met kap. Aan de Langeweide staan geschakelde en vrijstaande woningen van twee lagen met kap.

Figuur 10: Bebouwingsstructuur

#### **3.4.3 Verkeersstructuur**

Kloetinge ligt in de oksel van twee gebiedsontsluitingswegen, de Patijnweg en de Oranjeweg. Het verkeer uit Kloetinge ontsluit zich hierop via Zomerweg (noordzijde), Lewestraat (zuidzijde) en de Schimmelpennickstraat (oostzijde).

De Zomerweg in combinatie met Lewestraat vormt de as van de verkeersstructuur van het dorp. De overige wegen sluiten hierop aan. Aan de noord-oostkant van Kloetinge zijn twee uitlopers terug te vinden, Noordeinde en de Tervatenseweg. De kern van Kloetinge inclusief beide uitlopers zijn ingericht als 30km/zone. In dit verblijfsgebied zijn snelheidsremmende maatregelen geplaatst om het snelheidsregime te ondersteunen.

Het parkeren van auto's komt met name voor in de vorm van langsparkeren op of direct naast de rijbaan. Voor alle straten geldt dat het fietsverkeer mengt met het autoverkeer. Wel is er een separate doorsteek aanwezig. Deze is gelegen tussen de Oranjeweg en de Zomerweg en loopt langs de sportvelden "De Weitjes". Voetgangers zijn van het overig verkeer gescheiden met

verhoogde voetpaden, met uitzondering van Noordeinde en de Tervatenseweg.

Figuur 11: Verkeersstructuur

## **3.4.4 Water- en groenstructuur**

Binnen het plangebied liggen geen structurerende waterelementen. Het aanwezige beeldbepalende water bestaat uit de vijver op het Marktveld, de vijver in de Vijverstraat en de vijver aan de Langeweide. De overige waterelementen zijn de sloten aan de randen van het plangebied welke deel uitmaken van de slotenstructuur van het agrarisch gebied en een grotere waterpartij op particulier eigendom aan de noordoostzijde van het plangebied.

De hoofdgroenstructuur binnen het plangebied bestaat enerzijds uit de 'Ring van Tervate' (de historische ringstructuur aan de noordoostzijde van het plangebied) en anderzijds de laanbeplantingen langs de straten van de kern. Beeldbepalende elementen in de openbare ruimte zijn de groene ruimtes van het Geertesplein, het Marktveld, de Prinses Irenestraat, de Vijverweg en de speelplaats aan de Jachthuisstraat. In figuur 12 is de water- en groenstructuur weergegeven.

Figuur 12: Water- en groenstructuur

# <span id="page-23-0"></span>**3.5 Kwaliteiten en potentiele ontwikkelingslocaties**

Anno 2017 kunnen op basis van de inventarisatie en analyse een aantal kwaliteiten, knelpunten en potentiële ontwikkelingslocaties binnen het plangebied worden aangewezen. Het beleid is erop gericht de kwaliteiten te behouden. Daarnaast worden de aandachtspunten en de potentiële ontwikkelingslocaties in de visievorming meegenomen.

## **3.5.1 Kwaliteiten**

De kwaliteiten van het dorp Kloetinge liggen in de aanwezigheid van de historische dorpskern met daaraan grenzend het landschappelijk waardevolle weidegebied. De van oorsprong aanwezige verwevenheid tussen dorp en buitengebied is hier nog zeer sterk aanwezig. De kwaliteit van de monumentale bebouwing is voldoende geconserveerd door de aanwijzing als beschermd dorpsgezicht en de juridische verankering van dit dorpsgezicht in het (beschermende) bestemmingsplan. Verder is de kern Kloetinge nog steeds als eenheid herkenbaar ten opzichte van de omliggende bebouwde gebieden mede door de aanwezigheid van voldoende ruimtelijke buffers (spoor, weg en groen).

Ondanks het ontbreken van grootschalige commerciële voorzieningen leveren de kleinschalige bedrijven en de weinig commerciële en maatschappelijke voorzieningen een positieve bijdrage aan de leefbaarheid van de woonomgeving. Het streven is erop gericht ruimte te blijven bieden aan deze kleinschalige bedrijvigheid en commerciële voorzieningen. Uitzondering hierop is de bedrijvigheid aan het Westeinde, waar in de toekomst andere, beter bij de omgeving passende bedrijven of functies denkbaar en wenselijk zijn.

## **3.5.2 Knelpunten**

In ruimtelijke zin zijn er in de kern Kloetinge weinig knelpunten aanwezig. Aandachtspunt is de uitstraling van het bedrijvencluster aan het Westeinde. De uitstraling van de bedrijfsbebouwing oogt onverzorgd. Verder is er de verkeerskundige problematiek rond sportpark het Wesselopark. Het sportpark is moeilijk bereikbaar en op piekmomenten (tijdens voetbalwedstrijden) is er sprake van parkeerdruk. Daarnaast zijn een aantal panden in het historische hart van Kloetinge in matig tot slechte staat van onderhoud, waaronder 'de Herberg'. Deze panden staan aangemerkt als zogenaamde 'aandachtslocaties' in de gelijknamige gemeentelijke beleidsnotitie.

## **3.5.3 Potentiële ontwikkelingslocaties**

Het dorp Kloetinge ligt ingeklemd tussen de Patijnweg/spoorlijn, landschappelijk waardevolle weidegronden aan de oostkant en Sportpark de Weitjes. De uitbreidingsmogelijkheden voor het dorp Kloetinge lagen hierdoor hoofdzakelijk aan de zuidzijde van het spoor. In de afgelopen jaren is het dorp uitgebreid met de wijk Riethoek.

Deze uitbreiding heeft buiten het plangebied van de kern Kloetingen plaats gevonden. Binnen het plangebied liggen twee locaties waar mogelijk een ontwikkeling gaat plaatsvinden. Het eerste betreft een perceel aan de Zomerweg waar op dit moment een Kibeo gevestigd is, maar wat na de verwachtte nieuwbouw plaats zal bieden aan zowel een basisschool als een kinderopvang. De tweede locatie is een kavel aan Groenedaal, waar deze school op dit moment nog is gevestigd en naar verwachting dus een leeg pand resteert.

# <span id="page-25-0"></span>**HOOFDSTUK 4 Visie op het plangebied**

Uitgangspunt van voorliggend plan is de bestaande ruimtelijke kwaliteit te behouden en waar mogelijk ruimtelijke minder sterke situaties te verbeteren. In dit hoofdstuk wordt in de vorm van gebiedsgerichte en functionele streefbeelden, een visie op het plangebied gegeven.

# <span id="page-25-1"></span>**4.1 Deelgebieden**

Bepalend voor de dorpsstructuur in de kern Kloetinge zijn de Lewestraat, de Zomerweg, de Schimmelpenninckstraat en het Noordeinde welke als hoofdstructuur van de kern fungeren. Langs de genoemde linten is bebouwing aanwezig. De in de kern aanwezige bedrijven en voorzieningen zijn voornamelijk langs deze linten gevestigd.

Ten noordwesten van de Schimmelpenninckstraat ligt de historische dorpskern die is aangemerkt als beschermd dorpsgezicht.

De planmatige woningbouwuitbreidingen van de kern zijn gelegen ten noorden en ten zuiden van de Lewestraat. Deze uitbreidingen vormen vrij zelfstandige ruimtelijke eenheden met een heldere stedenbouwkundige structuur en onderscheiden zich over het algemeen niet van de (standaard)uitbreidingen die de afgelopen decennia bij andere dorpen zijn gerealiseerd.

De volgende deelgebieden zijn te onderscheiden:

- 1. Hoofdwegen/linten
- 2. Beschermd dorpsgezicht
- 3. Planmatige uitbreidingen
- 4. Sportpark Wesselopark

# <span id="page-25-2"></span>**4.2 Streefbeeld deelgebieden**

In deze paragraaf wordt het streefbeeld per deelgebied voor de kern Kloetinge beschreven. In figuur 13 is het streefbeeld voor Kloetinge weergegeven.

Figuur 13: Streefbeeld deelgebieden

#### **4.2.1 Streefbeeld hoofdwegen en linten**

In dit deelgebied wordt behoud van de bestaande structuur voorgestaan. De toegangswegen/ linten bepalen voor een groot deel de ruimtelijke beleving en het karakter van het dorp. De relatief ruim opgezette profielen van de Lewestraat en de Zomerweg en het smalle profiel van de Schimmelpenninckstraat en het Noordeinde dragen bij aan de beleving van het contrast tussen de historische dorpskern en de planmatige uitbreidingen. Voor de bebouwing langs de Lewestraat en de Zomerweg betekent dit handhaving van de bebouwingshoogte van één à twee lagen met kap en de situering aan de straat met een voortuin. Voor de Schimmelpenninckstraat betekent dit handhaving van de bebouwing direct aan de straat. Ten behoeve van het behoud van de ruimtelijke kwaliteit van het Noordeinde blijft de regelgeving van het beschermd dorpsgezicht van toepassing. De boerderijen aan het Noordeinde hebben hun agrarische functie grotendeels verloren. Teneinde de ruimtelijkekwaliteit te behouden wordt gestreefd naar behoud van de bebouwing. Hiertoe wordt de agrarische bestemming op de betreffende percelen omgezet in een woonbestemming.

## **4.2.2 Streefbeeld beschermd dorpsgezicht**

De historische dorpskern van Kloetinge wordt gezien als een waardevol ensemble van gebouwen en openbare ruimten en is daarom beschermd middels het plan Beschermd dorpsgezicht Kloetinge uit 1982. De ruimtelijke kwaliteiten van de historische dorpskern worden in dit plan op gedetailleerde wijze aangegeven. Het ensemble bestaat uit de bebouwing rond de kerkring, het marktveld en langs de daarop aansluitende toegangswegen. Er wordt naar gestreefd het waardevolle ensemble van de historische dorpskern te behouden. In stedenbouwkundig opzicht is het verruimen van bouwmogelijkheden uitgesloten en zijn kapvormen en kaprichtingen vastgelegd op de kaart 'Overzichtskaart monumenten Kloetinge' welke als bijlage is toegevoegd. De architectonische uitstraling van de aanwezige bebouwing dient verder gehandhaafd te blijven door behoud van kenmerkende details en materialisering. Wijzigingen in de inrichting van de openbare ruimte (incl. materiaalgebruik en beplantingen) dienen vermeden te worden In het voorliggende bestemmingsplan zijn de belangrijkste aspecten uit het meer gedetailleerde plan Beschermd Dorpsgezicht Kloetinge uit 1982 overgenomen.

## **4.2.3 Streefbeeld planmatige uitbreidingen**

Dit deelgebied omvat de planmatige uitbreidingen van Kloetinge. De woonkwaliteit in dit deelgebied is voldoende. Behoud van het karakter van het vooroorlogse ruimtelijk beeld van het gebied tussen de Lewestraat, de Wilhelminastraat (als fraaie begrenzing van de kern aan de zuidzijde) en de Schimmelpenninckstraat is wenselijk. Kenmerkend zijn de relatief smalle wegprofielen, de eenduidigheid in bouwstijl en de relatief groene uitstraling door de aanwezige voortuinen en de laanbeplanting langs de Kon. Wilhelminastraat en de Prinses Irenestraat. Aandachtspunt is verbetering van de uitstraling van de achterzijden van de percelen in het oostelijk deel van de Kon. Wilhelminastraat. Eenduidigheid en materiaalkeuze van erfafscheidingen langs dit deel van de straat kan een verbetering opleveren maar is vooral afhankelijk van particulier initiatief.

Het gebied ten noorden van de Lewestraat is ruim opgezet met relatief ruime wegprofielen. Hier kan nog een kwaliteitsslag gemaakt worden in de uitstraling van de openbare ruimte door versterking van de groenstructuur.

## **4.2.4 Streefbeeld sportpark Wesselopark**

Het sportpark Wesselopark ligt ten noordoosten van de kern aan het Noordeinde aangrenzend aan het landschappelijk waardevolle weidegebied. Er wordt naar gestreefd het sportpark zo goed mogelijk in te passen in het waardevolle halfopen weidelandschap. Aandachtspunten vormen de boomgaarden in de omgeving (spuitzones), de toegankelijkheid en de parkeerproblematiek. Tevens wordt ernaar gestreefd de voorzieningen op het sportpark zoveel mogelijk aan de eisen van de tijd te laten voldoen.

# <span id="page-26-0"></span>**4.3 Streefbeeld functies**

# <span id="page-26-1"></span>**4.3.1 Streefbeeld bedrijvigheid en voorzieningen**

Aangezien de woonfunctie in Kloetinge de belangrijkste functie betreft, wordt ernaar gestreefd geen milieuhinderlijke bedrijven in de kern toe te staan. In principe worden milieucategorie 1 en 2 bedrijven toelaatbaar geacht in de landelijke kernen (voor categorie 2 bedrijven is een beperkte lijst opgesteld volgens bijlage 2). Bedrijven met een hogere milieucategorie dienen naar een bedrijventerrein verplaatst te worden. Derhalve staat de gemeente positief tegenover eventuele initiatieven van ondernemers om hun bedrijf te verplaatsen.

#### *Beroepsmatige en/of bedrijfsmatige activiteiten aan huis*

Verscheidene woningen en/of bij woningen behorende bijgebouwen zijn gedeeltelijk in gebruik genomen voor activiteiten die niet direct als wonen kunnen worden aangemerkt, maar daarmee wel samenhangen. Gedacht dient dan onder meer te worden aan traditionele vrije beroepen, bijvoorbeeld een arts, andere vrije beroepen, zoals kunstenaars en andere bedrijfsmatige activiteiten, bijvoorbeeld een kapsalon. Gezien de maatschappelijke ontwikkelingen zal dit gebruik in de toekomst alleen maar toenemen.

Bovengenoemde activiteiten worden wenselijk geacht in verband met de leefbaarheid en worden derhalve gestimuleerd door de gemeente. De hinder die het gebruik oplevert voor het woonmilieu en de afbreuk die het gebruik doet aan het woonkarakter van de wijk of buurt zal hierbij in acht worden genomen. Activiteiten die een onevenredige hinder voor het woonmilieu veroorzaken en onevenredig afbreuk doen aan het woonkarakter van de wijk of buurt zijn niet toegestaan.

# <span id="page-27-0"></span>**4.3.2 Streefbeeld groen- en waterstructuur**

De groene ruggengraat van de kern wordt gevormd door de groene ruimtes van de Vijverstraat en het Geertesplein. Er wordt gestreefd naar het behouden en versterken van deze kwaliteit. De relatie tussen de historische dorpskern en het waardevolle weidegebied ten noordoosten is nu niet altijd evident. Er wordt gestreefd naar versterking van deze relatie. Tenslotte is verbetering van de groenstructuur in overige hoofd- en woonstraten wenselijk.

## <span id="page-27-1"></span>**4.3.3 Streefbeeld wonen**

Er wordt naar gestreefd om de bestaande woonkwaliteit te behouden en te versterken. Dit betekent onder meer het creëren van bouwmogelijkheden voor de lokale woningbehoefte en verouderde woonbebouwing te herstructureren. In relatie tot het streven naar zuinig ruimtegebruik geldt de volgende prioriteitsvolgorde: 1. vernieuwing/hergebruik van de bestaande situatie, 2. inbreiding en 3. uitbreiding. In paragraaf 3.5.3. is de ontwikkelingslocatie aan de Schimmelpenninckstraat 43 beschreven als inbreidingsmogelijkheid. Overige inbreidingen of herstructureringen zijn nog niet aan de orde. De woningkwaliteit wordt verbeterd door voor individuele woningen de bouwmogelijkheden te verruimen middels het verdiepen van de bouwstrook en het verruimen van de bouwmogelijkheden op het achtererf. Voor het gebied waar de regelgeving omtrent het beschermd dorpsgezicht van kracht is, gelden extra bepalingen om zo de uitstraling van de historische dorpskern te behouden.

# <span id="page-27-2"></span>**4.3.4 Streefbeeld verkeer**

De kern Kloetinge is verkeersluw (enkel bestemmingsverkeer) en ingericht als zone 30. Dat garandeert een goede verkeersleefbaarheid.

Qua bereikbaarheid en parkeren vergen de volgende lokaties blijvende aandacht:

- De nieuwe school aan de Zomerweg
- De sportvelden Wesselopark
- Het dorpshuis Amicitia

# <span id="page-28-0"></span>**HOOFDSTUK 5 Sectorale aspecten**

# <span id="page-28-1"></span>**5.1 Archeologie**

## **Inleiding**

Archeologische sporen en resten in de bodem van de gemeente Goes vormen een spiegel van duizenden jaren bewoningsgeschiedenis. Dit zogenaamde 'bodemarchief' is van maatschappelijk belang, omdat het voor het grootste deel van het verleden de enige bron van informatie is. Tegelijkertijd is dit bodemarchief kwetsbaar voor allerhande ingrepen en vormen van gebruik die nu eenmaal verband houden met wonen, werken en recreëren. Om te voorkomen dat de archeologische informatie ongezien verloren gaat, is het noodzakelijk dat gemeenten in het ruimtelijk beleid waarborgen inbouwen voor de omgang met dit bodemarchief. Dit is een uitvloeisel van het Verdrag van Malta dat in 1992 door Nederland werd ondertekend. In eerste instantie berusten deze waarborgen op de Wet op de Archeologische Monumentenzorg (Wamz), het Besluit op de archeologische Monumentenzorg (Bamz) de Wet ruimtelijke ordening (Wro) en de Wet algemene bepalingen omgevingsrecht (Wabo). Daarmee werd behoud en beheer van het bodemarchief integraal verankerd in de ruimtelijke werkprocessen van de gemeenten. Op 1 juli 2016 is deze functie overgegaan naar de Erfgoedwet.

## **Gemeentelijk archeologiebeleid**

Om op gemeentelijk niveau weloverwogen keuzes te kunnen maken heeft de gemeente Goes een gemeentelijk archeologiebeleid ontwikkelt, dat op 15 december 2011 is vastgesteld. Hiermee voldoet de gemeente niet alleen aan de wettelijke verplichtingen omtrent archeologie maar heeft het ook een formeel afwegingskader bij ruimtelijke ontwikkelingen.

Het beleid, dat gebaseerd is op een analyse van de plaatselijke situatie, geeft aan wanneer archeologisch onderzoek noodzakelijk is. Het rapport "Archeologiebeleid gemeente Goes" (d.d. 30 juni 2011) bestaat uit een "Deel A: Beleidsnota archeologie" en een "Deel B: Toelichting beleidskaart". Deel B is een (ruimtelijke) uitwerking van het archeologiebeleid (deel A). Op basis van de beleidskaart, die bestaat uit een samenhangend pakket van kaarten en een toelichting, kan worden bepaald of voor een bepaalde ruimtelijke ontwikkeling op een specifieke locatie al dan niet archeologisch onderzoek moet plaatsvinden. Er wordt daarbij onderscheid gemaakt in 8 categorieën, waarvan enkele categorieën bekende archeologische waardevolle gebieden omvatten en andere een bepaalde verwachtingswaarde op archeologische vondsten weergeven. Aan elke categorie, uitgezonderd Categorie 1, is een, aan oppervlakte van grondverstoring gebonden, vrijstelling voor archeologisch onderzoek gekoppeld. Bij alle categorieën, wederom uitgezonderd categorie 1, geldt in ieder geval dat geen onderzoek hoeft plaats te vinden indien de bodem niet dieper dan 40 cm wordt verstoord. De gehanteerde categorieën zijn:

- <0000> Categorie 1: archeologisch rijksmonument; hiervoor is altijd een monumentenvergunning nodig;
- <0000> Categorie 2: terrein van archeologische waarde; geen onderzoeksplicht indien minder dan 50 m2 wordt verstoord;
- <0000> Categorie 3: stads- en dorpskernen van een specifieke archeologische verwachting; geen onderzoeksplicht indien minder dan 50 m2 wordt verstoord;
- <0000> Categorie 4: hoge verwachtingswaarde op archeologische vondsten; geen onderzoeksplicht indien minder dan 250 m2 wordt verstoord;
- <0000> Categorie 5: matige verwachtingswaarde op archeologische vondsten; geen onderzoeksplicht indien minder dan 500 m2 wordt verstoord;
- <0000> Categorie 6: lage verwachtingswaarde op archeologische vondsten; geen onderzoeksplicht;
- <0000> Categorie 7: verwachting van maritieme vondsten; hiervoor is altijd overleg met de Rijksdienst voor het Cultureel Erfgoed nodig;
- <0000> Categorie 8: archeologische vondsten worden niet verwacht; geen onderzoeksplicht.

## **Toetsing archeologiebeleid**

Binnen de contouren van het huidige plangebied zijn op Kaartlaag 1 "Walcheren" vier verschillende categorieën te onderscheiden. Aan het Noordeinde is Rijksmonument Hofstede Ravenstijn gelegen (47524). Rijksmonumenten vallen onder categorie 1. Verder is een groot deel van de oude dorpskern en een kasteelberg bestempeld als terreinen van archeologische waarde (categorie 2). De oude dorpskern valt eveneens binnen categorie 3 (stads- en dorpskernen van een specifieke archeologische verwachting). Deze contouren vallen volledig samen. Het overig deel van het plangebied ligt in een gebied met hoge archeologische verwachting (categorie 4).

Figuur 14: Archeologische waarden

Voor archeologische Rijksmonumenten geldt dat voor het verstoren hiervan altijd een monumentenvergunning noodzakelijk is. De verstoringen binnen de gewaardeerde stads- en dorpskern (categorie 2) zijn onderzoeksplichtig indien hier dieper dan 40 cm beneden maaiveld en een oppervlak groter dan 50 m2 wordt verstoord. Voor die delen van het plangebied binnen categorie 4 geldt een onderzoeksverplichting indien meer dan 250m2 wordt verstoord dieper dan 40 cm beneden het maaiveld.

## **Conclusie**

De gronden met een archeologische waarde (categorie 1, 2, 3 en 4) zoals aangeduid op archeologische Maatregelenkaart-1 (Walcheren) kennen diverse vrijstellingsnormen. Bij overschrijding van deze vrijstellingsnormen is het aanvragen van een omgevingsvergunning noodzakelijk en dient de Archeologische MonumentenZorg-cyclus doorlopen te worden. De eerste stap in deze cyclus bestaat uit het uitvoeren van een bureauonderzoek met een Inventariserend Veldonderzoek door middel van verkennende boringen. Dit onderzoek dient uitgevoerd te worden conform de landelijke en aanvullende Provinciale richtlijnen. Op basis van de resultaten van bureauonderzoek met het verkennend booronderzoek zal een beleidsbeslissing genomen worden.

Indien door vrijstelling door het oppervlaktecriterium geen archeologisch onderzoek uitgevoerd hoeft te worden kunnen, gezien de hoge verwachting, toch relevante archeologische sporen en vondsten

in de bodem verborgen zijn. Wanneer deze tijdens werkzaamheden worden aangetroffen geldt hiervoor een wettelijke meldingsplicht op grond van artikel 5.10 van de Erfgoedwet.

# <span id="page-30-0"></span>**5.2 Bodem**

## **Beleidskader**

Op basis van de Nota bodembeheer gemeente Goes heeft het plangebied de bodemfuncties Overig (landbouw en natuur), Wonen en Industrie.

Binnen het plangebied zijn op basis van de Nota twee bodemkwaliteitszones te onderscheiden, zie figuur 14. Namelijk "Buitengebied en Naoorlogse bebouwing" en "Vooroorlogse wijken en kernen".

Voor de zone "Buitengebied en naoorlogse bebouwing" geldt dat de gemiddelde kwaliteit van de bovengrond (0-0,5 m.-mv) en de ondergrond (>0,5 m-mv) vallen binnen de klasse Achtergrondwaarde.

Voor de zone "Vooroorlogse wijken en kernen" geldt dat de gemiddelde kwaliteit van de bovengrond valt in de klasse Industrie. De gemiddelde kwaliteit van de ondergrond valt binnen de klasse Wonen.

Figuur 15: Bodemkwaliteitszones

#### **Bodemverontreinigingen**

Binnen het plangebied zijn in het verleden boomgaarden in gebruik geweest. Hierdoor is het mogelijk dat bestrijdingsmiddelen en koper in verhoogde concentraties voorkomen in de bovengrond. Ten aanzien van bestrijdingsmiddelen gelden ter plaatse van voormalige boomgaarden lokale maximale waarden voor enkelen hiervan, namelijk DDD, DDE, DDT en drins.

Figuur 16: Boomgaarden

In het verleden zijn er verspreid in het bestemmingsplangebied bodemonderzoeken en -saneringen uitgevoerd. Incidenteel bestaat de kans op mogelijke al of niet bekende (rest-)verontreinigingen. Bij activiteiten in de bodem dient hiermee rekening gehouden te worden.

In het gebied is binnen de oude dorpskern sprake van licht tot matig en plaatselijk sterk verontreinigde grond. Deze verontreinigingen zijn veroorzaakt door menselijke handelingen en activiteiten die zich binnen de dorpskern hebben afgespeeld sinds het ontstaan van de kern Kloetinge. Zo hebben activiteiten als bijvoorbeeld smederijen mogelijk verontreinigingen met zware metalen en PAK veroorzaakt.

De bodemkwaliteit van de kern Kloetinge is een zeer gemiddelde voor een kleine oude dorpskern. Er bestaan geen directe risico's voor mens en milieu.

## **Grondverzet**

Verplaatsing van grond (grondverzet) kan plaats vinden op basis van de Nota bodembeheer en moet altijd gemeld worden bij het meldpunt bodemkwaliteit*.* Omdat niet het gehele gebied onderzocht is, is niet uit te sluiten dat mogelijk incidenteel verontreinigingen kunnen voor komen. Zo nodig is dan aanvullend bodemonderzoek noodzakelijk. Voor (nieuw-)bouwactiviteiten e.d. kan afhankelijk van de aard en omvang daarvan bodemonderzoek noodzakelijk zijn.

## **Bodemtoets bouwen**

In de gemeente Goes geldt dat bij nieuwbouwactiviteiten, functiewijzigingen en/of herinrichtingen in principe altijd een volledig verkennend bodemonderzoek (NEN 5740) moet worden uitgevoerd. Een bodemonderzoek dat uitgevoerd is conform NEN 5740 heeft doorgaans een geldigheid van twee jaar als het gebruikt wordt ten behoeve van een bouwaanvraag. In veel gevallen kan deze termijn worden verruimd naar een periode van vijf jaar. Hierbij mag geen wezenlijke verandering in het gebruik of bodemgesteldheid van de locatie hebben plaatsgevonden. De onderzoeksopzet moet voldoen aan de eisen van de NEN 5740. Onderzoek is niet nodig als er sprake is van een niet gevoelige bestemming. Wel zal mogelijk onderzoek moeten plaatsvinden voor het grondtransport/-afvoer.

# <span id="page-31-0"></span>**5.3 Water**

## **Inleiding**

Voor de bebouwde kom van de kern Kloetinge stelt de gemeente Goes een geactualiseerd bestemmingsplan op. Dit betreft een beheersmatig bestemmingsplan dat de huidige situatie als uitgangpunt neemt. Ontwikkelingen die in de komende planperiode in het gebied plaatsvinden, worden in afzonderlijke bestemmingsplannen meegenomen. In deze separate bestemmingsplannen worden de wateraspecten van deze ontwikkelingen nader beschreven.

De gemeente Goes streeft ernaar om het watersysteem binnen haar gemeentegrenzen duurzaam in te richten en te onderhouden. Dit doet zij in samenwerking met de waterbeheerder, waterschap Scheldestromen. Het watersysteem moet daarbij voldoen aan gestelde normen van de water-beheerder en de functies kunnen vervullen zoals die omschreven zijn in het Waterplan Goes. Dit beleidsplan voor water in het bebouwde gebied is opgesteld in samenwerking met het waterschap.

Naast de samenwerking met de waterbeheerder wordt het gemeentelijke beleid ook afgestemd op het Omgevingsplan Zeeland 2012-2018, waarin de provincie Zeeland het Rijksbeleid doorvertaald en uitwerkt. De doelstelling van het Omgevingsplan ten aanzien van water is een goede kwaliteit van het oppervlaktewater en de waterbodems, een goed peilbeheer en een aanvaardbaar risico op wateroverlast dat is afgestemd op bestaande en toekomstige functies.

## **Maaiveld**

De maaiveldhoogte in de kern varieert globaal tussen de NAP-0,10 meter en NAP+0,20 meter aan de westzijde. Meer richting het oosten neemt het maaiveldpeil toe, waarbij het gebied rond de kerk (Geertesplein) het hoogste is gelegen (meer dan NAP+2,00 meter). De zuidelijk gelegen Koningin Wilhelminstraat ligt ook hoger, circa NAP+1,00 meter. Ook de noordelijk gelegen wijk (Langeweide, Ravensteinlaan) ligt op sommige plekken iets hoger, tot circa NAP+0,50 meter.

#### **Oppervlaktewatersysteem**

De kern Kloetinge kent rondom de bebouwde kom oppervlaktewater in de vorm van sloten of waterlopen. Binnen het bebouwde gebied is weinig oppervlaktewater aanwezig. Aan de zuidzijde van de kern lopen enkele secundaire waterlopen, maar vooral aan de westzijde en de noordoostkant van het gebied is oppervlaktewater aanwezig.

De hele kern Kloetinge maakt deel uit van vier peilgebieden. Deze peilgebied zijn in de figuur 16 weergegeven.

Figuur 17: Watersysteem bestaande situatie (bron: www.scheldestromen.nl)

#### **Wateroverlast**

Het beleid van de gemeente Goes is er op gericht om wateroverlast tot een minimum te beperken. Bij het ontwerpen van water- en rioleringssystemen wordt gewerkt met maatgevende neerslag-situaties die een vastgestelde frequentie van voorkomen hebben (herhalingstijd). Aan de hand daarvan wordt het ontwerp uitgewerkt.

Voor riolering is dit een korte hevige regenbui, de zogenaamde bui 08 conform de Leidraad Riolering. Dit is een neerslagsituatie van één uur, die statistisch gezien eenmaal per twee jaar optreedt.

Rioleringsberekeningen van Kloetinge (BRP 2012) geven voor de kern enkele hydraulisch knelpunten aan. Dit wordt vooral veroorzaakt door een lokaal laag maaiveldpeil in het model. In de praktijk blijkt dit echter niet voor te komen en is er geen sprake van overlast. Er zijn daarom ook geen maatregelen in het BRP voorzien.

Het oppervlaktewater in stedelijk gebied reageert anders en wordt op overstroming/inundatie getoetst aan een langdurige regenbui T=100 (neerslagsituatie van 10 dagen, die statistisch gezien eenmaal per honderd jaar optreedt). Conform landelijke afspraken (NBW) mag er bij deze neerslagsituatie geen inundatie optreden vanuit het oppervlaktewater. Het waterschap heeft op basis van berekeningen het bijbehorende maximale peil voor de belangrijkste peilgebieden van Kloetinge GPG1070 en GPG1045 bepaald op respectievelijk NAP-1,10 meter en NAP-1,60 meter. Dat betekent dat er voor die statische bui (T=100) geen inundatie optreedt.

Indien er onverhoopt water op straat optreedt (door een hogere en/of langere neerslagfrequentie en/of door afstroming daarvan), ligt de prioriteit bij het voorkomen dat water vanaf de openbare ruimte woningen instroomt (schade). Om die reden wordt vanuit de gemeente voorgeschreven dat bij nieuwe ontwikkelingen het bouwpeil circa 20 tot 30 cm boven het straatpeil ligt.

#### **Bodem- en grondwatersysteem**

Volgens de bodemkaart van de provincie Zeeland is het plangebied sterk zettingsgevoelig. De bodem bestaat in hoofdzaak uit klei en zavel met homogeen profiel (poldervaaggronden) waarbij de globale bodemopbouw gekarakteriseerd is als klei met een zware tussenlaag of ondergrond (zware zavel) of als (lichte) zavel (bron: www.bodemdata.nl). Boringen in het dinoloket bevestigen deze bodem-opbouw en laten daarbij af en toe een laag veen zien op circa 2,5 à 3,0 meter diepte.

Het gebied kent in de kern grondwatertrap VI. Deze heeft een GHG van 40-80 cm beneden maaiveld en GLG >120 cm beneden maaiveld. Op enkele plaatsen aan de zuidzijde van de kern kent het gebied grondwatertrap V (GHG <40 cm beneden maaiveld en GLG >120 cm beneden maaiveld).

In het plangebied is geen grondwaterbeschermingsgebied gelegen en ook zijn er geen geregistreerde grondwateronttrekkingen of infiltratiebronnen. Daarnaast zijn er geen kwetsbare (natuur)gebieden. Zowel ten zuiden als ten oosten van Kloetinge is een groot zoetwatervoorkomen aangegeven in het provinciale grondwaterbeheersplan.

Er zijn geen gevallen van grondwateroverlast binnen het plangebied bekend.

#### **Waterkansenkaart**

De provincie Zeeland heeft een waterkansenkaart opgesteld die is opgebouwd uit diverse thema-kaarten op het gebied van bodem en water. Deze themakaarten geven informatie over verschillende relevante onderwerpen ten aanzien van het water- en grondwatersysteem. Vanuit de waterkansen-kaart kunnen voor de kern Kloetinge de onderstaande conclusies worden getrokken.

- <0000> Het plangebied is geen aandachtsgebied voor de waterhuishouding.
- <0000> Het (reeds bebouwde) gebied wordt bestempeld als minder geschikt voor (een toekomstige) stedelijke uitbreiding en wordt aangeduid met een hoog inspanningsniveau voor stedelijke ontwikkeling.
- <0000> De kern kent geen tot zeer geringe mogelijkheden voor infiltratie. Dit wordt met name veroorzaakt door de grondslag.
- <0000> Het plangebied kent langs de noordrand (buitengebied) geringe (zoute) kwel.

#### **Waterkwaliteit**

In het plangebied zijn geen meetpunten van het waterkwaliteitsmeetnet aanwezig. In het waterplan Goes (2005) is de kwaliteit van het oppervlaktewater aangemerkt als voldoende. Rondom de kern Kloetinge, grotendeels buiten de bebouwde kom, is wens tot een ecologische verbindingszone aangegeven. In het plangebied zijn verder ook geen oppervlakte- of grondwaterlichamen in het kader van de Europese Kaderrichtlijn Water aanwezig.

In geval van werkzaamheden op of nabij het watersysteem wordt bekeken of de oevers ecologisch ingericht kunnen worden indien dat nog niet het geval is. Ook bij de inrichting van de openbare ruimte is het van belang rekening te houden met de effecten op de waterkwaliteit. Vanuit dat oogpunt is het wenselijk geen gebruik te maken van uitlogende materialen zoals zink, lood en verduurzaamd hout. Het gebruik van chemische bestrijdingsmiddelen op verharding is vanuit de rijksoverheid verder beperkt om te zorgen dat er niet teveel diffuse bronnen het watersysteem belasten.

Voorts kunnen het gebruik van de openbare ruimte en activiteiten daarin leiden tot diffuse bronnen. Al naar gelang de aard en de effecten hiervan kan hier beleid voor worden uitgewerkt. Voorbeelden hiervan zijn het voeren van eenden en andere watervogels, situering van bomen in verband met bladval en hondenpoep.

#### **Riolering**

Het opvangen en afvoeren van hemelwater en vuilwater gebeurt in de kern Kloetinge via gemengde riolering. Op enkele locaties is verhard oppervlak, met name van wegen, niet op de riolering aangesloten en wordt regenwater rechtstreeks naar het oppervlaktewater afgevoerd. Op de kern Kloetinge zijn enkele delen van het buitengebied aangesloten via drukriolering. Daarnaast injecteren omliggende gebieden (onder andere 's-Gravenpolderseweg, Riethoek) in het gemengde stelsel van Kloetinge. De kern Kloetinge kent verder vier externe gemengde overstorten en nog twee randvoorzieningen.

De rioleringsberekeningen van het plangebied (BRP 2012) laten zien dat het systeem hydraulisch enkele knelpunten heeft (locaties Lewestraat, Schimmelpenninckstraat en Lange Weide). Deze worden in de praktijk echter niet ervaren. In geval van rioolvervanging wordt voorafgaand bepaald of het doelmatig is om verhard oppervlak van de gemengde riolering af te koppelen. Voorts is het van belang dat bij nieuwbouw en herstructurering de openbare ruimte klimaatbestendig wordt ingericht. Er moet daarbij gezocht worden naar oplossingen om water tijdelijk bovengronds te bufferen bij situaties met extreme neerslag.

Bij nieuw- en/of verbouw (inbreiding of uitbreiding) dienen het vuilwater en het hemelwater gescheiden te worden aangeboden (conform het Bouwbesluit 2012).

## **Watertoetstabel**

De watertoetstabel brengt de waterhuishoudkundige consequenties van ontwikkelingen in het plangebied in beeld. Op dit moment zijn er geen ruimtelijke ontwikkelingen gepland binnen het plangebied. Wel geeft de watertoetstabel inzicht in de verwachte toekomstige situatie, gebaseerd op de beschikbare kennis van het huidige functioneren van het watersysteem.

| Thema en water(schaps)doelstelling                                                                                                                                                                                                                                                                                                | Uitwerking                                                                                                                                                                                                                                                                                                                        |
|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| Veiligheid waterkering<br>Waarborgen van het veiligheidsniveau tegen water<br>en de daarvoor benodigde ruimte.                                                                                                                                                                                                                    | Er zijn in het plangebied geen waterkeringen<br>gelegen. Met het actualiseren van het huidige<br>bestemmingsplan blijft het veiligheidsniveau<br>tegen water onaangetast.                                                                                                                                                         |
| Wateroverlast (vanuit oppervlaktewater)<br>Bij de bouw wordt voldoende hoog gebouwd om<br>instroming van oppervlaktewater in maatgevende<br>situatie(s) te voorkomen. Het plan biedt voldoende<br>ruimte voor vasthouden / bergen / afvoeren van<br>water.                                                                        | De bestaande waterlopen in het plangebied<br>functioneren naar behoren. Er zijn geen<br>knelpunten bekend.<br>Bij toekomstige ruimtelijke ontwikkelingen in het<br>plangebied geldt dat bij een toename aan<br>verharding er compenserende berging zal<br>worden aangelegd ter grootte van 75 mm per<br>m2 toegenomen verharding. |
| Riolering / RWZI (inclusief water op straat / overlast)<br>Optimale werking van de zuiveringen / RWZI's en<br>van de (gemeentelijke) rioleringen. Afkoppelen van<br>(schone) verharde oppervlakken in verband met de<br>reductie van hydraulische belasting van de RWZI, het<br>transportsysteem en het beperken van overstorten. | Het plangebied is gemengd gerioleerd, waarbij<br>op enkele locaties verhard oppervlak van de<br>gemengde riolering is afgekoppeld. Bij<br>nieuwbouw of herstructurering dienen vuilwater<br>en hemelwater gescheiden te worden<br>aangeboden (conform Bouwbesluit 2012).                                                          |
| Waterschapsobjecten<br>Ruimtelijke ontwikkelingen mogen de werking van<br>waterschapsobjecten niet belemmeren. Hierbij wordt<br>gedacht aan milieucontouren rond RWZI's,<br>rioolpersgemalen, polder-gemalen, vrijverval- en/of<br>persleidingen.                                                                                 | Er vindt geen belemmering van de werking van<br>waterschapsobjecten plaats.                                                                                                                                                                                                                                                       |
| Watervoorziening / -aanvoer<br>Het voorzien van de bestaande functie van (grond<br>en/of oppervlakte)water van de juiste kwaliteit en de<br>juiste hoeveelheid op het juiste moment. Het<br>tegengaan van nadelige effecten van verande-ringen<br>in ruimtegebruik op de behoefte aan water.                                      | De watervoorziening in het plangebied is niet in<br>het geding. Waar mogelijk (en doelmatig) wordt<br>verhard oppervlak van de gemengde riolering<br>afgekoppeld.                                                                                                                                                                 |
| Volksgezondheid (water gerelateerd)<br>Minimaliseren risico watergerelateerde ziekten en<br>plagen. Voorkomen van verdrinkingsgevaar/-risico's<br>via o.a. de daarvoor benodigde ruimte.                                                                                                                                          | Het (gemengde) rioolstelsel voldoet aan de<br>eisen van de basisinspanning. Waar mogelijk<br>zijn de oevers natuurvriendelijk ingericht (flauw<br>talud).                                                                                                                                                                         |
|                                                                                                                                                                                                                                                                                                                                   | Alle binnen het plangebied aanwezige panden<br>zijn aangesloten op de riolering. Bij de<br>(ver)bouw van (nieuwe) woningen wordt gebruik<br>gemaakt van duurzame materialen.                                                                                                                                                      |

| Oppervlaktewaterkwaliteit<br>Behoud / realisatie van goede<br>oppervlaktewater-kwaliteit. Vergroten van de<br>veerkracht van het watersysteem.                                 | Het oppervlaktewater in het plangebied is<br>overwegend zout of brak. Verslechtering van de<br>waterkwaliteit is niet aan de orde.                                                                                                                                                                                                                                                                                                               |
|--------------------------------------------------------------------------------------------------------------------------------------------------------------------------------|--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| Bodemdaling<br>Voorkomen van maatregelen die (extra)<br>maaiveld-dalingen met name in zettingsgevoelige<br>gebieden kunnen veroorzaken.                                        | Er vindt geen verandering plaats van de<br>bestaande oppervlaktewaterpeilen of<br>ontwikkelingen die van invloed zijn op de<br>grondwaterstand.<br>Bodemdaling zal niet optreden.                                                                                                                                                                                                                                                                |
| Grondwateroverlast<br>Tegengaan / verhelpen van grondwateroverlast.                                                                                                            | Er is geen grondwateroverlast in het plangebied<br>bekend. In geval van grondwater-overlast kan<br>de particuliere perceeleigenaar zijn overtollige<br>grondwater aanbieden aan de gemeente Goes.<br>De gemeente draagt zorg voor een doelmatige<br>afvoer hiervan. De wijze van afvoer<br>(rechtstreeks, via regenwater-riolering of zelfs<br>eventueel via gemengde riolering) is afhankelijk<br>van de beschikbare mogelijkheden ter plaatse. |
| Verdroging (natuur)<br>Bescherming karakteristieke grondwater afhanke-lijke<br>ecologische waarden; van belang in en rond<br>natuurgebieden (hydrologische) beïnvloedingszone. | Verdroging is niet aan de orde.                                                                                                                                                                                                                                                                                                                                                                                                                  |
| Grondwaterkwaliteit<br>Behoud / realisatie van een goede<br>grondwater-kwaliteit.                                                                                              | Er zijn geen locaties bekend waar de kwaliteit<br>van het grondwater tekort schiet. Gezien het<br>conserverende karakter van het<br>bestem-mingsplan zullen er geen negatieve<br>invloeden op dit gebied optreden.                                                                                                                                                                                                                               |
| Natte natuur<br>Ontwikkeling/bescherming van een rijke gevarieerde<br>en natuurlijk karakteristieke aquatische natuur.                                                         | Het plangebied zelf kent geen natte<br>natuurwaarden. In het waterplan is aan de<br>noordkant van Kloetinge een gebied / zone<br>aangemerkt als gewenste ecologische<br>verbindingszone. Gezien het conserverende<br>karakter van het bestemmingsplan zullen er<br>geen negatieve invloeden optreden.                                                                                                                                            |
| Onderhoud waterlopen<br>Oppervlaktewater moet adequaat onderhouden<br>kunnen worden.                                                                                           | Onderhoud aan waterlopen wordt uitgevoerd<br>conform de 'BOB-afspraken' tussen gemeente<br>en waterschap Scheldestromen.                                                                                                                                                                                                                                                                                                                         |
| Waterschapswegen<br>Goede bereikbaarheid en in stand houden van<br>wegen in beheer en onderhoud bij het waterschap.                                                            | Het plangebied kent geen waterschapswegen<br>binnen de grenzen van het bestemmingsplan.<br>Wel zijn er enkele waterschapswegen type B die<br>direct grenzen aan de kom.                                                                                                                                                                                                                                                                          |

Tabel 1: Watertoetstabel

# <span id="page-36-0"></span>**5.4 Flora en Fauna**

#### **Beleidskader**

Sinds 1 januari 2017 is de nieuwe Wet natuurbescherming van kracht. Deze wet vervangt drie wetten: de Natuurbeschermingswet 1998; de Boswet en de Flora- en faunawet.

Met deze nieuwe wet worden de Europese natuurbeschermingsrichtlijnen (de Vogel- en Habitatrichtlijn) geïmplementeerd. Het doel van deze natuurwetgeving is het instandhouden van de inheemse flora en fauna. Bij ruimtelijke planvorming is het verplicht om vooraf te onderzoeken wat de effecten zijn op het voortbestaan van de aanwezige beschermde planten en dieren; beschermde natuurgebieden en het behoud van bossen.

## **Conclusie**

Dit bestemmingsplan heeft een beheersmatig karakter, om die reden is er geen nader onderzoek nodig.

# <span id="page-37-0"></span>**5.5 Geluidshinder**

## **Beleidskader**

De Wet geluidhinder biedt geluidsgevoelige bestemmingen (zoals woningen) bescherming tegen geluidhinder van wegverkeerlawaai, spoorweglawaai en industrielawaai door middel van zonering. Bij het vaststellen van een bestemmingsplan moeten deze aspecten worden getoetst.

## **Wegverkeerslawaai**

Bij de voorbereiding van de vaststelling van een bestemmingsplan of een herziening daarvan dient op grond van artikel 76 van de Wet geluidhinder (Wgh) een onderzoek naar verkeerslawaai te worden ingesteld. Hierbij moeten de in de wet aangegeven, binnen de zones langs de wegen geldende, waarden in acht worden genomen. Alle wegen hebben een geluidzone, met uitzondering van wegen die gelegen zijn binnen een als woonerf aangeduid gebied of wegen waarvoor een maximum snelheid

van 30 km/uur geldt. Voor nieuw op te richten geluidsgevoelige bebouwing binnen de wettelijke geluidzones dient nader bepaald te worden of de wettelijke grenswaarde van 48 dB niet overschreden

wordt.

Voor het onderhavige beheersplan Kloetinge, dat niet de mogelijkheid biedt tot het bouwen van nieuwe woningen of het aanleggen van nieuwe wegen of Wet geluidhinder op dit punt buiten toepassing en behoeft geen akoestisch onderzoek te worden verricht.

## **Spoorweglawaai**

Bij de voorbereiding van de vaststelling van een bestemmingsplan of een herziening daarvan dient op grond van artikel 4.1 van het Besluit geluidhinder (Bgh) een onderzoek naar lawaai langs spoorwegen te worden ingesteld. Hierbij moeten de in het besluit aangegeven, binnen de geluidszones langs de spoorwegen geldende, waarden in acht worden genomen. Voor nieuw op te richten geluidsgevoelige bebouwing binnen de wettelijke geluidszones dient nader bepaald te worden of de wettelijke grenswaarde van 55 dB niet overschreden wordt. Het plangebied is gelegen binnen de geluidzone van de spoorlijn Roosedaal-Vlissingen.

Zoals eerder vermeld heeft het bestemmingsplan een beheersmatig karakter, wat inhoudt dat geen nieuwe (andere) geluidsgevoelige bestemmingen mogelijk maakt. Het aspect spoorweglawaai vormt dan ook geen belemmering voor onderhavig planvoornemen.

## **Industrielawaai**

De Wet geluidhinder voorziet in zonering van industrieterreinen waarop zogenaamde grote lawaaimakers kunnen worden gevestigd om te voorzien in een ruimtelijke scheiding tussen deze industrieterreinen enerzijds en woningen en andere voor geluid gevoelige bestemmingen anderzijds. Een rond een in het kader van de Wet geluidhinder gezoneerd industrieterrein vastgestelde zone dient

te worden vastgelegd in het bestemmingsplan. Indien een nieuw bestemmingsplan voorziet in vestigingsmogelijkheden voor inrichting die de vaststelling van een dergelijke zone vereisen, dan dient

de betreffende zone gelijktijdig daarmee te worden vastgelegd in het betreffende bestemmingsplan. Onderhavig plangebied is niet gelegen binnen de grenzen van een zone rond een in het kader van de Wet geluidhinder gezoneerd industrieterrein.

Gezien het voorgaande bestaat ten aanzien van het aspect industrielawaai geen belemmering voor

onderhavig planvoornemen.

## **Conclusie**

De normen voorvloeiend uit de Wetgeluidhinder vormen geen belemmering voor het bestemmingsplan Kloetinge.

## <span id="page-38-0"></span>**5.6 Luchtkwaliteit**

## **PAS**

Bij het opstellen van de PAS is rekening gehouden met alle ontwikkeling die voorafgaand aan de PAS hebben plaatsgevonden. Dit betekend dat alle functies die in het bestemmingsplan Kloetinge passen in het toetsingskader voor de PAS.

## **Beleidskader**

Artikel 5.16 van de titel 5.2 Luchtkwaliteitseisen van de Wet milieubeheer stelt onder andere dat gemeenten bij het vaststellen van bestemmingsplannen, voor zover deze gevolgen hebben voor de luchtkwaliteit, rekening dienen te houden met de grenswaarden uit dit besluit van verschillende luchtverontreinigende componenten.

#### **Conclusie**

Het beheersplan Kloetinge voorziet zoals reeds genoemd niet in de mogelijkheid tot het bouwen van nieuwe woningen, het aanleggen van nieuwe of wijzigen van bestaande wegen of het realiseren van nieuwe of het uitbreiden van bestaande bedrijven of andere bestemmingen, die leiden tot de uitstoot van luchtverontreinigende componenten. Het vaststellen van dit plan heeft daarom geen gevolgen voor de luchtkwaliteit, zodat een toetsing aan de grenswaarden van de Wet luchtkwaliteit achterwege kan worden gelaten.

## <span id="page-38-1"></span>**5.7 Overige milieuhinder en bedrijvigheid**

Binnen de grenzen van het beheersmatige bestemmingsplan Kloetinge worden geen nieuwe woonbestemmingen of andere milieugevoelige bestemmingen mogelijk gemaakt. Omgekeerd worden ook geen nieuwe milieubelastende bestemmingen zoals bedrijven mogelijk gemaakt. In het onderhavige plan zijn geen saneringssituaties of andere knelpunten aanwezig. Er zijn geen beperkingen waarmee rekening moeten worden gehouden in het onderhavige plan.

## <span id="page-38-2"></span>**5.8 Externe veiligheid**

## **Algemeen**

Het aspect externe veiligheid betreft het risico op een ongeval waarbij een gevaarlijke stof aanwezig is. Deze gevaarlijke stoffen kennen twee verschillende bronnen. Dit zijn de stationaire bronnen (bijvoorbeeld een chemische fabriek of lpg-vulpunt) en de transport bronnen (bijvoorbeeld route gevaarlijke stoffen of buisleidingen). Er wordt bij externe veiligheid onderscheid gemaakt in plaatsgebonden risico en groepsrisico. Het plaatsgebonden risico is de kans op een dodelijk ongeval binnen een bepaald gebied. Het groepsrisico heeft een oriënterende waarde en voor het plaatsgebonden risico geldt een grenswaarde voor kwetsbare objecten en een richtwaarde voor beperkt kwetsbare objecten.

#### Plaatsgebonden risico

Het plaatsgebonden risico mag in principe nergens groter zijn dan 1 op 1 miljoen (ofwel 10-6). Dit is de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een ongeval. Elke ruimtelijke ontwikkeling wordt getoetst aan het plaatsgebonden risico van 10-6 als grenswaarde.

#### Groepsrisico

Het groepsrisico geeft de kans aan dat in één keer een groep mensen die zich in de omgeving van een risicosituatie bevindt, dodelijk door een ongeval wordt getroffen. Groepsrisico legt een relatie tussen de kans op een ramp en het aantal mogelijke slachtoffers. Bij groepsrisico is het dan ook niet een contour die bepalend is, maar het aantal mensen dat zich gedurende een bepaalde periode binnen de effectafstand van een risicovolle activiteit ophoudt. Welke kans nog acceptabel geacht

wordt, is afhankelijk van de omvang van de ramp. Een ongeval met 100 doden leidt tot meer ontwrichting, leed en emoties, dan een ongeval met 10 dodelijke slachtoffers. Aan de kans op een ramp met 100 doden wordt dan ook een grens gesteld, die een factor honderd lager ligt dan voor een ramp met 10 doden. In het Bevi wordt verder een verantwoordingsplicht (door de overheid) voor het groepsrisico rond inrichtingen wettelijk geregeld (art. 13). De verantwoording houdt in dat wordt aangegeven of risico's acceptabel zijn en welke maatregelen worden genomen om de risico's te verkleinen.

#### **Ontwikkelingen**

Het bestemmingsplan heeft een conserverend / beheersmatig karakter. In het plangebied worden geen nieuwe ontwikkelingen mogelijk gemaakt. Daarmee worden er ook geen nieuwe (beperkt) kwetsbare objecten, danwel risicovolle inrichtingen mogelijk gemaakt.

#### **Risicovolle inrichtingen**

Om te bepalen of er in en om het plangebied risicovolle inrichtingen zijn gelegen welke van invloed zijn op het plangebied, is het vergunningbestand van de gemeente Goes en de professionele risicokaart geraadpleegd. In en om het plangbied zijn geen bestaande risicovolle inrichtingen gelegen.

#### **Transport bronnen**

Om te bepalen of er in de directe omgeving van het plangebied risicorelevante transport-assen zijn gelegen is de professionele risicokaart geraadpleegd. De onderstaande transportassen zijn beoordeeld.

#### Rijkswegen, provinciale wegen, gemeentelijke wegen

Rijkswegen, en provinciale wegen waarover een dusdanige hoeveelheid gevaarlijke stoffen wordt vervoerd dat deze externe veiligheid relevant zijn, liggen op ca. 2000 meter. Deze zijn derhalve niet relevant.

#### Gemeentelijke route vervoer gevaarlijke stoffen

In het plangebied zijn geen routes vervoer gevaarlijke stoffen gelegen.

#### Spoorweg-Vlissingen Bergen op Zoom

Door de gemeente Goes loopt de spoorlijn Roosendaal – Vlissingen. Deze spoorlijn is op ca. 20 meter van het plangebied gelegen. Omdat dit binnen de 200 meter zone uit artikel 8.1 van het Bevt ligt, moet het groepsrisico worden bepaald, maatregelen ter beperking van het groepsrisico worden onderzocht en alternatieve ontwikkelingen met een lagere groepsrisico worden beschreven in de toelichting bij het bestemmingsplan.

#### **Groepsrisico**

Het bestemmingsplan Kloetinge is een beheersmatig bestemmingsplan. Figuur 18 laat zien dat het plangebied is gelegen binnen het invloedsgebied van de spoorlijn Roosendaal - Vlissingen. Dit houdt in dat op basis van artikel 8 van het BEVT het groepsrisico moet worden verantwoord. Derhalve is de QRA "Bebouwde kom Kloetinge", kenmerk 193807b, d.d. 11 februari 2019 opgesteld door AVIV opgesteld.

Figuur 18: Uitsnede risicokaart Nederland (bron: www.risicokaart.nl)

#### **Verantwoording groepsrisico**

De verantwoording van het groepsrisico draait om de beoordeling van het risico van een ramp, uitgedrukt in aantallen doden (meer dan 10), dat mogelijk is bij een ruimtelijke ontwikkeling in de omgeving van een risicobron. In dit geval is de risicobron het vervoer van gevaarlijke stoffen over de spoorlijn Sloehaven - Roosendaal west. Uiteindelijk dient de verantwoording te resulteren in een besluit waarbij het groepsrisico wordt geaccepteerd. Bij de beoordeling van risico's speelt in principe altijd de vraag mee of het nodig is *extra* maatregelen te nemen die het risico verder beperken ofwel de veiligheid verhogen. Het gaat bij de externe veiligheid om extra maatregelen omdat risicobronnen altijd voorzien moeten zijn van veiligheidsmaatregelen op grond van allerlei wet- regelgeving en veiligheidsnormen buiten de externe veiligheid om. Bij het treffen van extra veiligheidsmaatregelen in het kader van de verantwoording groepsrisico zullen nut en noodzaak dan ook aangegeven moeten worden. Overigens geldt er geen verplichting tot het nemen van extra veiligheidsmaatregelen. De politieke afweging in hoeverre extra maatregelen wenselijk of nodig zijn, wordt hier gebaseerd op de haalbaarheid van de maatregelen en de hoogte van het groepsrisico. Deze afweging is kwalitatief van aard. Voor het groepsrisico geldt immers geen milieunorm als grens- of richtwaarde.

Hieronder is kort aangegeven welke aspecten op grond van de wet- en regelgeving (Bevt) in elk geval vermeld moeten worden bij de ruimtelijke onderbouwing. De technische rapportage QRA "Bebouwde kom Kloetinge", kenmerk 193807b, d.d. 11 februari 2019 opgesteld door AVIV vormt de verantwoording/onderbouwing van de hier vermelde gegevens en resultaten. De technische rapportage is opgesteld voor de deskundige risicoanalist, zodat het resultaat navolgbaar is en te verifiëren.

| a | Dichtheid van personen in het invloedsgebied                                 | x |
|---|------------------------------------------------------------------------------|---|
| b | Groepsrisico                                                                 | x |
|   | Op tijdstip vaststellen bestemmingsplan.                                     |   |
|   | Bijdrage hieraan door toegelaten kwetsbare en beperkt kwetsbare objecten in  |   |
|   | het bestemmingsplan.                                                         |   |
| c | De maatregelen ter beperking van het groepsrisico die bij de voorbereiding   | x |
|   | van het plan of de vergunning zijn overwogen en de in dat plan of die        |   |
|   | vergunning opgenomen maatregelen.                                            |   |
| d | Andere mogelijkheden voor ruimtelijke ontwikkelingen met een lager           | x |
|   | groepsrisico en de voor- en nadelen daarvan.                                 |   |
| e | Mogelijkheden tot voorbereiding, bestrijding en beperking van gevolgen ramp. | x |

- f Mogelijkheden voor personen om zichzelf in veiligheid te brengen als zich een ramp voordoet (voor zover binnen invloedsgebied aanwezig).
Tabel 2: Elementen die in beschouwing genomen moeten worden bij de verantwoording groepsrisico conform Bevt

Deze verplichte onderdelen die moeten worden behandeld zijn hieronder uitgewerkt.

#### a. Personen in het invloedsgebied

Het invloedsgebied is het gebied waarin personen nog worden meegeteld voor de berekening van het groepsrisico. De breedte van het invloedsgebied, gemeten vanaf de as van de weg, wordt bepaald door een berekening van de afstand waarop 1% van de blootgestelde personen nog overlijdt, uitgaande van het ongevalsscenario met het grootste bereik. Het externe veiligheidsrisico van de bebouwde kom Kloetinge wordt geheel bepaald door het vervoer van gevaarlijke stoffen over de spoorlijn Sloehaven - Roosendaal West. Figuur 19 toont de zone van 995 m (invloedsgebied van B2) rond het spoor waarbinnen de bebouwing en de hiermee gepaard gaande aanwezigheid van personen is geïnventariseerd. De lengte van het invloedsgebied wordt bepaald door aan weerszijden van het plangebied een kilometer spoorroute te beschouwen en een extra deel van 995 m. Hoewel het groepsrisico vooral wordt bepaald door stofcategorie A (brandbaar gas, invloedsgebied 460 m) is voor de inventarisatie van personen uitgegaan van het invloedsgebied van stofcategorie B2 (giftig gas, 995 m). Cf de regeling basisnet dient ook rekening gehouden te worden met vervoer van D4 met een invloedsgebied van meer dan 4 km. Bevolking buiten 995 m levert echter geen significante bijdrage aan het groepsrisico en is daarom niet geïnventariseerd.

Het bestemmingsplan 'Bebouwde kom Kloetinge' heeft een beheersmatig karakter. In het plangebied worden geen nieuwe ontwikkelingen mogelijk gemaakt. Daarmee worden er ook geen nieuwe (beperkt) kwetsbare objecten, dan wel risicovolle inrichtingen mogelijk gemaakt. De personendichtheid, en daarmee het groepsrisico, neemt als gevolg van het plan niet toe [1b]. Tabel 2 toont het aantal personen binnen het invloedsgebied. Er is onderscheid gemaakt tussen de situatie voor en na realisatie van de herziening van de stationsomgeving [1a]. Het groepsrisico is voor beide situaties berekend. Voor de ruimtelijke verdeling van de aanwezige personen gegeven de vigerende plannen wordt verwezen naar de QRA "Bebouwde kom Kloetinge", kenmerk 193807b, d.d. 11 februari 2019 opgesteld door AVIV.

Figuur 19: Gebied inventarisatie bevolking

| Omschrijving                                                       |        | Aantal personen |  |
|--------------------------------------------------------------------|--------|-----------------|--|
|                                                                    | Dag    | Nacht           |  |
| Huidig en toekomstig bij huidige invulling<br>stationsomgeving     | 39.552 | 31.401          |  |
| Huidig en toekomstig bij toekomstige invulling<br>stationsomgeving | 39.205 | 31.419          |  |

Tabel 3: Aanwezigheid personen binnen invloedsgebied Kloetinge

## b. Groepsrisico en de bijdrage door het besluit aan de hoogte van het groepsrisico

Zowel in de vigerende situatie als de toekomstige situatie is het groepsrisico een factor 1.49 ten opzichte van de oriëntatiewaarde bij de huidige invulling van de stationsomgeving [1b]. Indien er sprake is van de toekomstige invulling van de stationsomgeving, dan is, zowel in de vigerende als de toekomstige situatie, het groepsrisico gelijk aan een factor 1.53 ten opzichte van de oriëntatiewaarde.

#### c. Maatregelen ter beperking van het groepsrisico

Het bevoegd gezag heeft geen mogelijkheden maatregelen te treffen aangaande het transport van gevaarlijke stoffen over de spoorlijn door Goes om het groepsrisico te beperken. Er zijn geen maatregelen overwogen, mede door het conserverende karakter van het bestemmingsplan, waardoor planologische maatregelen niet gewenst waren.

## d. Andere mogelijkheden voor ruimtelijke ontwikkelingen met een lager groepsrisico

Binnen zowel de huidige als de toekomstige invulling van het plangebied is voornamelijk sprake van woonfuncties. Gelet op het feit dat het groepsrisico niet wijzigt, lijkt de noodzaak tot het zoeken naar andere locaties met een lager risico niet aanwezig.

#### e. Mogelijkheden tot voorbereiding, bestrijding en beperking van gevolgen ramp

*Bereikbaarheid*

Het bestemmingsplan 'Bebouwde kom Kloetinge' heeft een beheersmatig karakter. In het plangebied worden geen nieuwe ontwikkelingen mogelijk gemaakt. De bereikbaarheid van het plangebied en van het spoor grenzend aan het plangebied, verandert niet. Omdat het plangebied ten noorden van de spoorlijn ligt, is het plangebied, in het geval van een incident met gevaarlijke stoffen op het spoor, vanuit het zuiden moeilijk bereikbaar. De bereikbaarheid van gebouwen binnen het plangebied is met pijlen weergegeven in . Het westelijk deel van Kloetinge grenst aan het spoor, hier is een mogelijke ongevalslocatie overal redelijk bereikbaar via de weg (Patijnweg) parallel aan het spoor. Het spoor gelegen ten zuiden van het oostelijk deel van Kloetinge is niet gelegen aan een weg en bij een incident minder goed bereikbaar.

Figuur 20: Bereikbaarheid binnen het plangebied

#### *Bluswatervoorziening*

In figuren 21A en 21B is weergegeven waar de brandkranen zich bevinden binnen en rondom het plangebied.

Figuur 21A: Bluswatervoorziening in noordelijk plangebied Kloetinge

Figuur 21B: Bluswatervoorziening in zuidelijk plangebied Kloetinge

Voor wat betreft de primaire bluswatervoorziening is er voldoende in het plangebied aanwezig, variërend van hoofdzakelijk 30m3 tot een enkele van 90m3. De onderlinge afstand tussen de brandkranen voldoet ook aan de landelijke normen.

Secundaire bluswatervoorziening is niet aanwezig. Er zijn drie locaties waar mogelijk voorzieningen getroffen kunnen worden voor secundaire bluswatervoorziening namelijk:

- de vijver tussen de Vijverweg en de Zomerweg,
- de vijver ter hoogte van Marktveld,
- de waterpartij aan de Langeweide.

#### *Advies Veiligheidsregio*

Onderzoek of de bovengenoemde locaties voldoen aan de volgende kwaliteitseisen:

- levering voor minimaal 4 uur,
- minimaal 360m3 water beschikbaar (90m3 per uur),
- waterkwaliteit is dusdanig dat er geen beschadigingen kunnen ontstaan aan de bluspomp en brandweerpersoneel niet vrijgesteld wordt aan ernstige vervuiling.

Wanneer dit zo is, dan is het advies van de veiligheidsregio om bij deze locaties een opstelplaats te creëren. Hiervoor gelden de volgende kwaliteitseisen:

- een breedte van 4 meter,
- een lengte van 30 meter,
- een vrije doorgang van 4,2 meter,
- bestand tegen een aslast van 10 ton,
- bestand tegen een totaalgewicht van 20 ton,
- de afstand tussen de opstelplaats en het wateroppervlak is maximaal 8 meter.

De openbare weg kan ook als opstelplaats gebruikt worden mits deze voldoet aan bovenstaande eisen.

Bij de genoemde vijvers en waterpartij kan het blusvoertuig op de openbare weg worden opgesteld waarbij wordt voldfaan aan de gestelde eisen.

#### *Voorbereiding*

De mogelijkheden van de voorbereiding op de bestrijding en de beperking van de omvang van een ramp berusten op de ongevalscenario's die als representatief worden beschouwd. Binnen het hele spectrum van mogelijke ongevallen (calamiteiten) en de daarbij behorende ontwikkelingsscenario's zijn er situaties waarin de brandweer en hulpdiensten mogelijkheden heeft om kansrijk op te treden in de beperking van de gevolgen en vlotte hulpverlening van gewonden. Er zijn ook situaties waarin dat niet mogelijk zal zijn omdat de hoeveelheid gevaarlijke stof die vrijkomt te groot is. Er kan dan ook geen algemene conclusie worden getrokken over de mogelijkheden van de rampbestrijding en zelfredzaamheid van personen binnen het beschouwde invloedsgebied.

Als wordt uitgegaan van het zwaarst denkbare ongevalscenario met een spoorketelwagen die LPG (stofcategorie A) vervoerd waarbij de planlocatie zou worden getroffen, dan is bovenregionale opschaling vereist voor de hulpverlening aan gewonden. Dit ongevalscenario is een ongeval waarbij de volledige tankinhoud van een LPG-spoorketelwagen ineens vrijkomt, niet direct wordt ontstoken, maar afdrijft tot de maximale afstand waar het gasmengsel nog tot ontbranding kan komen en vervolgens door een explosieve verbranding letale schade veroorzaakt. Deze afstand is 460 m. Bij dit ongevalscenario is het voor de brandweer niet mogelijk zich voor te bereiden op beperking van de omvang van de ramp.

Alleen een snelle hulpverlening door de GHOR Zeeland (Geneeskundige Hulpverleningsorganisatie in de regio Zeeland) kan de gevolgen beperken door de gewonden tijdig te verzorgen en te behandelen. Er is bij dit scenario geen of te weinig tijd tussen het moment waarop het zich manifesteert (vrijkomen gas uit de tank) en het moment waarop de explosie zal plaatsvinden om de brandweer te waarschuwen zodat zij tijdig ter plaatse kan zijn. Bovendien is afhankelijk van de weersomstandigheden (windrichting en snelheid) geen inzet van de brandweer mogelijk voordat de explosie van het vrijgekomen gas heeft plaatsgevonden omdat anders de levens van de brandweermensen zelf op het spel staan. Alleen bij kleinere ongevallen waarbij gas weglekt uit de tank is het mogelijk de gevolgen te voorkomen.

Er zijn ook diverse ongevalscenario's met één van de gevaarlijke stoffen die wel bestreden kunnen worden om de gevolgen te beperken. Dit zijn de maatgevende ongevalscenario's. Afhankelijk van de hoeveelheid en aard van de gevaarlijke stof die vrijkomt, is al dan niet bovenregionale opschaling nodig.

De maatgevende scenarios die in het plagebied kunnen optreden zijn hieonder beschreven.

#### *1. Plasbrand scenario*

Door een incident op het spoor met een spoorketelwagon benzine scheurt de tankwand. Een groot deel van de benzine stroomt in korte tijd uit. De brandbare vloeistof vormt een plas en ontsteekt. De brand is kort en hevig en kan secundaire branden in de omgeving veroorzaken.

| Plasbrand scenario                       |               |  |
|------------------------------------------|---------------|--|
| met een ketelwagon (brandbare vloeistof) |               |  |
| Effect                                   | Effectafstand |  |
| (% letaal)                               | (meter)       |  |
| 1                                        | 63            |  |

Tabel 4: Effectafstanden plasbrand scenario spoor (Bron: Handleiding risicoanalyse transport)

#### *2. BLEVE-scenario*

Met betrekking tot het vervoer van gevaarlijke stoffen over het spoor (waaronder LPG en propaan) is een incident mogelijk met een ketelwagen geladen met een van deze stoffen met als gevolg het voltrekken van een BLEVE (Boiling liquid expanding vapour explosion). In het meest geloofwaardige scenario scheurt de ketelwagen waardoor het tot vloeistof verdichte gas (LPG) direct expandeert en een overdrukscenario veroorzaakt (koude BLEVE). Dit kan worden gevolgd door een wolkbrand of

een explosiescenario waarvan de effecten overeenkomen met de drukgolf van de koude BLEVE. Dit scenario wordt gezien als het maatgevend scenario voor een ongeval met een LPG- ketelwagen.

| Koude BLEVE-scenario<br>met een ketelwagon (LPG) |               |  |
|--------------------------------------------------|---------------|--|
| Effect                                           | Effectafstand |  |
| (% letaal)                                       | (meter)       |  |
| 1                                                | 460           |  |

Tabel 5: Effectafstanden koude BLEVE scenario spoor (Bron: Handleiding risicoanalyse transport)

#### *3. Toxisch scenario spoor*

Met betrekking tot het vervoer van gevaarlijke stoffen over het spoor (waaronder toxische stoffen) is een incident mogelijk met een ketelwagen geladen met een van deze stoffen, met als gevolg het vrijkomen van een toxische wolk. De toxische damp, in combinatie met de blootstellingsduur (200 seconden), is bepalend voor de gevolgen voor mensen. De effectafstanden zijn berekend vanaf de spoorketelwagon.

| Toxisch scenario spoor (Cl) |                          |
|-----------------------------|--------------------------|
| Effect<br>(% letaal)        | Effectafstand<br>(meter) |
| 1                           | > 4000                   |

*Tabel 6: Effectafstanden toxisch scenario spoor* (Bron: Handleiding risicoanalyse transport)

De effecten van de maatgevende scenario's worden hieronder per secenario beschreven.

#### *4. Plasbrand scenario*

Hittestraling is, in combinatie met de blootstellingsduur bepalend voor de gevolgen voor mensen en objecten. De effecten zijn doden, gewonden, schade aan objecten en brandoverslag (secundaire branden). Op het moment dat de hulpverlening ter plaatse komt kan er worden begonnen met blussen van secundaire branden en met het redden van slachtoffers.

#### *5. BLEVE-scenario*

Bij het ontstaan van een koude BLEVE is er sprake een overdrukscenario waarbij er geen tijd is voor ontvluchting van het gebied. Op het moment dat de hulpverlening ter plaatse komt kan er worden begonnen blussen van secundaire branden en met het redden van slachtoffers.

#### *6. Toxisch scenario spoor*

Door een incident op het spoor scheurt de wand van een spoorketelwagon met gecomprimeerd toxisch gas met een toxische wolk tot gevolg. In geval van een toxische vloeistof stroomt een groot deel van de vloeistof in korte tijd uit. De toxische vloeistof verdampt deels direct tot een toxische wolk en wordt gedurende korte tijd meegevoerd door de wind. De resterende vloeistof vormt een plas. Zowel een toxisch gas als een toxische vloeistof hebben een toxische wolk tot gevolg.

#### f. Mogelijkheden voor personen om zichzelf in veiligheid te brengen als zich een ramp voordoet (voor zover binnen invloedsgebied aanwezig)

De zelfredzaamheid is mogelijk als wordt uitgegaan van een maatgevend scenario. Dit is het geval als het ongeval beperkt is of als de afstand tussen de ongevalslocatie en het plangebied groot is, dus meer dan 460 meter. Voor de ongevalscenario's en ongevalslocaties op het spoor waarbij gebouwen in brand zouden raken, zijn er reële mogelijkheden van zelfredzaamheid. Deze zijn niet anders dan de eisen die vanuit het Bouwbesluit worden gesteld om bij brand een veilig onderkomen te hebben.

#### Vluchtroutes

De woonbebouwing binnen het plangebied ligt op een minimale afstand van ongeveer 30 meter ten noorden van de spoorroute. Indien er een ramp plaatsvindt op de spoorroute dan kunnen personen zich in veiligheid brengen door in noordelijke of noordoostelijke richting te vluchten. Mogelijke vluchtroutes zijn met pijlen weergegeven in figuur 22.

Figuur 22: Vluchtroutes

#### Vaarwegen

Vaarwegen waarover transport van gevaarlijke stoffen plaatsvindt zijn in de omgeving van het plangebied niet aanwezig.

#### Buisleidingen

Het plangebied ligt buiten het invloedsgebied ligt van risicovolle leidingen.

#### Conclusie Transport

Er zijn relevante transport-risicobronnen in de omgeving van het plangebied, deze vorme geen belemmering voor dit bestemmingsplan .

#### **Conclusie**

Het aspect externe veiligheid vormt gezien de conserverende aard van dit bestemmingsplan geen belemmering.

## <span id="page-47-0"></span>**5.9 Duurzaamheid en klimaat**

#### **Inleiding**

Het klimaat verandert. Het wordt warmer, we krijgen te maken met langdurige perioden van hitte en droogte, er is een grotere kans op extreme neerslag en de zeespiegel stijgt. Klimaatverandering wordt veroorzaakt door de hoge concentratie broeikasgassen, zoals CO2, in de atmosfeer. Door het verminderen van de uitstoot van CO2 en andere broeikasgassen kunnen de gevolgen van klimaatverandering beperkt worden. In het Klimaatakkoord van Parijs staat omschreven dat de temperatuur op aarde niet verder mag stijgen dan 2°C, met de ambitie om dit te beperken tot 1,5°C. Op de Verenigde Staten na, heeft wereldwijd ieder land dit akkoord ondertekend.

Landelijk zijn er doelen gesteld om de uitstoot van broeikasgassen terug te dringen:

- <0000> in 2050 is de uitstoot van CO2 met 95% verminderd;
- <0000> in 2050 hebben we een energieneutrale gebouwde omgeving;
- <0000> vanaf 1 juli 2018 worden nieuwbouwwoningen niet meer op het aardgasnet aangesloten.

Ondanks dat we de uitstoot van broeikasgassen verminderen of zelfs stoppen, zullen we te maken krijgen met de gevolgen van klimaatverandering, zoals toenemende extreme weersomstandigheden. Het is daarom van belang de openbare ruimte klimaatbestendig in te richten. Landelijk is het doel gesteld dat de openbare ruimte in 2050 klimaatrobuust is ingericht.

## **Gemeentelijk klimaatbeleid**

De gemeente Goes levert een bijdrage aan de vermindering van de uitstoot van broeikasgassen en het behalen van de landelijke richtlijnen. Om deze landelijke richtlijnen te halen heeft de gemeente Goes de volgende doelstellingen vastgesteld:

- <0000> de gemeente Goes stimuleert duurzame nieuwbouw;
- <0000> de gemeente Goes ondersteunt de doelen van het Zeeuws Energieakkoord en werkt aan een energieneutrale particuliere woningvoorraad in 2045;
- <0000> duurzame energie wordt op kansrijke locaties opgewekt, zoals het toepassen van zonne-energie op daken;
- <0000> het gebruik van duurzame vervoersmiddelen wordt gefaciliteerd, onder andere door het plaatsen van openbare laadpalen;
- <0000> de gemeente Goes past circulaire economie toe wanneer de kans zich voordoet, zoals het toepassen van kansen voor circulair bouwen.

Naast maatregelen om minder CO2 uit te stoten zijn ook maatregelen die bijdragen aan het verminderen van de gevolgen van klimaatverandering belangrijk zoals het klimaatrobuust inrichten van de openbare ruimte. Hierbij kan gedacht worden aan het toepassen van veel groen, wat zowel een waterbergend vermogen heeft, als een koelend vermogen. Sterk versteende omgevingen warmen namelijk snel op doordat stenen warmte opnemen en deze warmte een lange tijd kunnen uitstralen, met name 's nachts. In groene omgevingen zullen de nachten tijdens warme perioden daarom koeler zijn dan in sterk versteende gebieden zoals steden. Dit effect wordt ook wel het hitte-eiland effect genoemd.

Figuur 23: Hitte-eiland effect

In figuur 23 is te zien dat de temperatuur in een sterk verstedelijkt gebied hoger is dan in de meer landelijke omgeving. In volledig groene gebieden, zoals parken en bossen, is de temperatuur het laagst. Ook aan de rand van de stadskernen is de temperatuur lager dan in het stadscentrum, doordat er in deze gebieden minder hoogbouw is en er meer ruimte is voor groen.

# <span id="page-49-0"></span>**HOOFDSTUK 6 Juridische vormgeving**

# <span id="page-49-1"></span>**6.1 Planvorm**

Het juridische deel van het bestemmingsplan bestaat uit de verbeelding en de regels. De regels bevatten het juridische instrumentarium voor het regelen van het gebruik van de gronden en gebouwen en bepalingen omtrent de toegelaten gebouwen. De verbeelding heeft een ondersteunende rol voor toepassing van de regels alsmede de functie van visualisering van de bestemmingen. De verbeelding vormt samen met de regels het bindende deel van het bestemmingsplan. De toelichting heeft geen bindende werking, maar heeft wel een belangrijke functie bij de onderbouwing van het plan en soms voor de uitleg van bepaalde bestemmingen en regels.

Het bestemmingsplan "bebouwde kom Kloetinge" kan gekarakteriseerd worden als een zogenaamd 'beheersplan'. In een dergelijk plan ligt het accent van de juridische regeling vooral op het bieden van rechtsbescherming ten aanzien van het bestaand gebruik van gronden en opstallen. Er is sprake van een gedetailleerd plan, waarin de bestaande situatie grotendeels behouden blijft en waar rekening is gehouden met de nodige flexibiliteit door binnen een aantal bestemmingen meerdere functies toe te staan. Een en ander heeft geresulteerd in een planopzet met een beperkt aantal bestemmingen, een eenvoudig kaartbeeld en een uniforme opzet van de bouwbepalingen. Alle bestaande functies (wonen, werken, verkeer, recreëren, etc.) worden gerespecteerd; ingrijpende functieveranderingen zijn niet voorzien. Het plan biedt wel de mogelijkheid om op een flexibele wijze op mogelijke functieveranderingen en veranderende woonbehoeften in te spelen. In het plan zijn hiertoe verschillende wijzigingsbevoegdheden voor het college van burgemeester en wethouders opgenomen.

De regels zijn opgebouwd uit de Inleidende regels (Hoofdstuk 1) de Bestemmingsregels (Hoofdstuk 2), de Algemene regels (Hoofdstuk 3) en de Overgangs- en slotbepalingen (Hoofdstuk 4). De verbeelding van het bestemmingsplan "bebouwde kom Kloetinge" bestaat uit 1 kaartblad.

# <span id="page-49-2"></span>**6.2 Toelichting op de bestemmingen**

## **6.2.1 Inleidende regels**

## Artikel 1 Begripsbepalingen

In dit artikel worden begrippen gedefinieerd, die in de regels worden gehanteerd. Bij de toetsing aan het bestemmingsplan moet worden uitgegaan van de in dit artikel aan de betreffende woorden toegekende betekenis.

## Artikel 2 Wijze van meten

In dit artikel wordt aangegeven hoe de hoogte en andere maten, die bij het bouwen in acht genomen dienen te worden, gemeten moeten worden.

## **6.2.2 Bestemmingsregels**

# Artikel 3 Agrarisch

De op de verbeelding als "Agrarische doeleinden" aangewezen gronden zijn bestemd voor de bedrijfsvoering van grondgebonden agrarische bedrijven. Binnen deze bestemming zijn niet voor bewoning bestemde gebouwen, één bedrijfswoning per bedrijf en bouwwerken, geen gebouwen zijnde, met uitzondering van mestbassins toegestaan. De bebouwing moet opgericht worden in het op de verbeelding aangegeven bebouwingsvlak. Daarnaast zijn bepalingen opgenomen ten behoeve van de toegestane goot- en totale hoogte van gebouwen. De bouwwerken, geen gebouwen zijnde dienen geringe afmetingen te hebben.

Met betrekking tot het gebruik is aangegeven wat verboden en toelaatbaar gebruik is. Voor het

overschrijden van de maximale hoogte van bouwwerken, geen gebouwen zijnde is een afwijkingsbevoegdheid opgenomen.

## Artikel 4 Bedrijf

De aanwezige bedrijven in Kloetinge zijn bestemd als "Bedrijfsdoeleinden". De toelaatbaarheid van de bedrijfsactiviteiten is gekoppeld aan een Staat van Bedrijfsactiviteiten. Deze Staat is beperkt van omvang. Enkel lichte bedrijfsactiviteiten (milieucategorieën 1 en 2), die qua milieubelasting passen in en nabij een woonomgeving én die qua schaal en aard passen in de omgeving, zijn in de Staat van Bedrijfsactiviteiten opgenomen. Op de verbeelding is het tankstation aan de Patijnweg voorzien van een toegesneden subbestemming. Nutsvoorzieningen zijn met een specifieke subbestemming (nu) bestemd, omdat een verandering van deze gebruiksfunctie niet te verwachten is.

De hoofdgebouwen moeten opgericht worden in de op de verbeelding aangegeven bebouwingsvlakken. Er zijn bepalingen opgenomen ten behoeve van de toegestane goot- en totale hoogte en de afstand tussen vrijstaande gebouwen.

Voor het toestaan van bedrijfsactiviteiten die voorkomt in een hogere categorie van de Staat van Bedrijfsactiviteiten en bedrijfsactiviteiten die niet in de Staat van Bedrijfsactiviteiten voorkomen en af te wijken van de voorgeschreven (hoogte)maten zijn enkele afwijkingsbevoegdheden opgenomen. Voor het college van burgemeester en wethouders is een wijzigingsbevoegdheid opgenomen om de Staat van bedrijfsactiviteiten te wijzigen. Voor het toepassen van de afwijkings- en wijzigingsbevoegdheden zijn enkele procedureregels opgenomen.

## Artikel 5 Detailhandel

De bestemming "Detailhandel" is gegeven aan de gronden bestemd voor detailhandel. De bebouwing moet opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot- en totale hoogte van hoofd- en bijbehorende bouwwerken, de dakhelling, de bebouwde oppervlakte en de hoogte van bouwwerken, geen gebouwen zijnde.

Tot slot zijn enige afwijkingsbevoegdheden opgenomen om af te wijken van de voorgeschreven (hoogte) maten.

## Artikel 6 Dienstverlening

De bestemming "Dienstverlening" is gegeven aan de gronden bestemd voor dienstverlening. De bebouwing moet opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot- en totale hoogte van hoofd- gebouwen en de hoogte van bouwwerken, geen gebouwen zijnde.

Tot slot zijn enige afwijkingsbevoegdheden opgenomen om af te wijken van de voorgeschreven (hoogte) maten en voor het uitoefenen van ondersteunende horeca.

## Artikel 7 Gemengd

De percelen Geertesplein 21 en 22 zijn bestemd tot "Gemengde doeleinden". In deze woningen zijn detailhandel, lichte horeca (categorie 1) en woningen toegestaan. Daarnaast is het perceel Lewestraat 55 en 57 bestemd als gemengd met de nadere aanduiding "wonen en detailhandel" (wd). Op deze

percelen is zowel wonen als detailhandel toegestaan. De hoofdgebouwen moeten worden opgericht in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot- en totale hoogte van hoofdgebouwen. Ten aanzien van de bijbehorende bouwwerken en bouwwerken, geen gebouwen zijnde zijn bepalingen opgenomen betreffende de goothoogte en totale hoogte.

Bovendien zijn afwijkingsbevoegdheden opgenomen om af te wijken van de voorgeschreven (hoogte)maten. Voor het toepassen van de afwijkingsbevoegdheden zijn enkele procedureregels opgenomen.

Artikel 8 Groen

Binnen de bestemming "Groen" mogen niet voor bewoning bestemde gebouwen en bouwwerken, geen gebouwen zijnde worden opgericht. De bouwbepalingen zijn met name gericht op de maximaal toegestane hoogtematen. De oppervlakte van gebouwen mag maximaal 15 m2 bedragen. Hierdoor wordt het mogelijk om bijvoorbeeld een gebouw van maximaal 15 m2 toe te staan ten behoeve van speelvoorzieningen. Deze kan bijvoorbeeld worden toegepast om de realisatie van een jeugdontmoetingsplaats (jop) mogelijk te maken.

## Artikel 9 Horeca

De snackbar aan de Lewestraat en het cateringsbedrijf aan de Schimmelpenninckstraat zijn bestemd tot "Horeca". De toelaatbaarheid van de horeca-activiteiten is gekoppeld aan een Staat van Horeca-activiteiten. Deze Staat is beperkt van omvang. Enkel lichte horeca-activiteiten (categorie 1 en 2) zijn toegestaan. De bebouwing moet opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot en totale hoogte van hoofd- en bijbehorende bouwwerken en de hoogte van bouwwerken, geen gebouwen zijnde.

Tevens zijn enige afwijkingsbevoegdheden opgenomen voor het toestaan van horeca-activiteiten die voorkomt in een hogere categorie van de Staat van Horeca-activiteiten en horecaactiviteiten die niet in de Staat van Horeca-activiteiten voorkomen en af te wijken van de voorgeschreven (hoogte)maten.

Tot slot zijn voor het college van burgemeester en wethouders is een wijzigingsbevoegdheid opgenomen om de Staat van Horeca-activiteiten te wijzigen.

## Artikel 10 Kantoor

De kantoren aan het Geertesplein en Prinses Irenestraat zijn bestemd tot "Kantoor". De bebouwing moet opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot- en totale hoogte van hoofd- en bijbehorende bouwwerken en de hoogte van bouwwerken, geen gebouwen zijnde. Tot slot zijn enige afwijkingsbevoegdheden opgenomen om af te wijken van de voorgeschreven (hoogte) maten.

## Artikel 11 Maatschappelijk

Op gronden met de bestemming "Maatschappelijk" zijn de volgende functies toegestaan: educatieve, sociaal-medische, sociaal-culturele, levensbeschouwelijke functies alsmede voorzieningen ten behoeve van openbare dienstverlening, alsook ondergeschikte detailhandel en/ of horeca activiteiten uitsluitend ten dienste van deze maatschappelijke voorzieningen. De bebouwing moet opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot en totale hoogte van hoofd- en bijbehorende bouwwerken en de hoogte van bouwwerken, geen gebouwen zijnde. Tot slot zijn enige afwijkingsbevoegdheden opgenomen om af te wijken van de voorgeschreven (hoogte)maten.

## Artikel 12 Sport

Het sportpark Wesselopark en het ten zuiden hiervan gelegen terrein van de schuttersvereniging zijn bestemd tot "Sport". Op deze gronden mogen niet voor bewoning bestemde gebouwen en bouwwerken, geen gebouwen zijnde opgericht worden. De gebouwen moeten opgericht worden in de op de verbeelding aangegeven bebouwingsvlakken. Daarnaast zijn bepalingen opgenomen ten behoeve van de toegestane goot- en totale hoogte.

Voor het overschrijden van de hoogtematen is een afwijkingsbevoegdheid opgenomen.

## Artikel 13 Tuin

In de bestemming tuin mogen uitsluitend bouwwerken, geen gebouwen worden gerealiseerd met een maximale hoogte van 2 meter en vlaggenmasten met een maximale hoogte van 8 meter.

## Artikel 14 Verkeer

De wegen en verblijfsgebieden in het plangebied hebben de bestemming "Verkeer". Binnen deze bestemming zijn niet voor bewoning bestemde gebouwen en bouwwerken, geen gebouwen zijnde (bijvoorbeeld speeltoestellen, afvalcontainers) toegestaan. De bouwbepalingen zijn met name gericht op de maximaal toegestane hoogtematen.

De spoorzone heeft de nadere aanduiding 'railverkeer'. Binnen deze nadere aanduiding zijn niet voor bewoning bestemde gebouwen en bouwwerken, geen gebouwen zijnde toegestaan.

De op de verbeelding voor met een nadere aanwijzing als 'garagebox' aangewezen gronden zijn bestemd voor boxen ten behoeve van huishoudelijke berg- en werkruimte en als stalling van voertuigen. Op deze gronden mogen, met inachtneming van de op de verbeelding aangegeven nadere aanwijzingen, uitsluitend niet voor bewoning bestemde gebouwen worden gebouwd. Voor de autoboxen zijn bepalingen opgenomen over de maximale breedte.

Ten behoeve van de verkeersveiligheid kunnen er nadere eisen worden gesteld aan de plaats en afmeting van de bebouwing.

Tot slot zijn enige afwijkingsbevoegdheden opgenomen om af te wijken van de voorgeschreven (hoogte)maten en een kortere afstand tot de voorgevelrooilijn.

#### Artikel 15 Water

De vijvers in het plangebied zijn bestemd tot "Water". Binnen de bestemming zijn alleen bouwwerken, geen gebouwen zijnde toegestaan. De maximale hoogte bedraagt 2 meter boven NAP. Middels een vrijstellingsbevoegdheid kan van deze hoogte afgeweken worden.

#### Artikel 16 Wonen

Het overgrote deel van de gronden is bestemd tot "Wonen". De volgende woontypen worden onderscheiden: vrijstaand (wv), twee aaneen gebouwd (wt), aaneengebouwd (aeg) en gestapeld (gs). Op gronden met de nadere aanduiding facultatief (sba-f) zijn alle bovengenoemde woontypen toegestaan. Binnen deze bestemming zijn de volgende bouwwerken toegestaan: hoofdgebouwen, bijbehorende bouwwerken en bouwwerken, geen gebouwen zijnde. Per type bouwwerk zijn bouwbepalingen opgenomen. Beroeps- en/of bedrijfsmatige activiteiten in de woning en/of bijbehorende bouwwerken zijn rechtstreeks toegestaan. Ten aanzien van de hoofdgebouwen zijn bepalingen opgenomen betreffende de minimale breedte, de afstand tot de zijdelingse perceelgrens, de goot- en de totale hoogte. Ten aanzien van de bijbehorende bouwwerken en bouwwerken, geen gebouwen zijnde zijn bepalingen opgenomen betreffende de goot- en totale hoogte en de afstand tot (het verlengde van) de voorgevelrooilijn.

Het plan biedt de mogelijkheid om door middel van afwijkings- en wijzigingsbevoegdheden op flexibele c.q. gewenste toekomstige ontwikkelingen in te spelen. Afwijkingsbepalingen zijn opgenomen om de voorgevel van het hoofdgebouw achter de voorgevelrooilijn op te richten, om op kortere afstand tot de zijdelingse perceelsgrens te bouwen en af te wijken van de voorgeschreven (hoogte)maten.

Bovendien is een wijzigingsbevoegdheid opgenomen teneinde de op de verbeelding aangegeven subbestemmingen binnen de bestemming "Woondoeleinden" te kunnen wijzigen. Verder dient voor de wijzigingsbevoegdheden aan een aantal nader genoemde voorwaarden te worden voldaan.

#### Artikel 17 en 18 Waarde - Archeologie 1 en 2

Het op de Archeologische Monumenten Kaart (AMK) aangeduide gebied van hoge archeologische waarde is op de verbeelding bestemd als "Archeologisch waardevol gebied". Ter bescherming van de archeologische belangen zijn op deze gronden slechts bouwwerken, geen gebouwen zijnde toelaatbaar ten behoeve van de bestemming "Archeologisch waardevol gebied". De maximale hoogte bedraagt 2 meter.

Voor de "Waarde - Archeologie 1" geldt dat bouwwerken ten dienste van andere voor deze gronden geldende bestemmingen slechts toelaatbaar zijn indien het bouwwerk dient ter vervanging van een reeds aanwezig bouwwerk, het bouwwerk en de fundering niet dieper komen te liggen dan 40 cm beneden maaiveld, voor "Waarde - Archeologie 1" het grondoppervlak niet meer bedraagt dan 50m² en voor "Waarde - Archeologie 2" het grondoppervlak niet meer bedraagt dan 250m².

Ter bescherming van de archeologische belangen in het gebied is voor bepaalde werken en werkzaamheden een aanlegvergunningenstelsel opgenomen. Bepaalde werken en/of werkzaamheden zijn hiervan uitgezonderd.

Voor het college van burgemeester en wethouders zijn wijzigingsbevoegdheden opgenomen om met inachtneming van een aantal voorwaarden bestemmingsvlakken met de bestemming "Archeologisch waardevol gebied" gedeeltelijk of geheel te verwijderen en de vorm van bouwblokken te veranderen.

Tot slot zijn de procedureregels voorgeschreven die in acht genomen dienen te worden bij de beslissing omtrent een aanlegvergunning of wijziging.

## Artikel 19 Waarde - Cultuurhistorie

De kern van Kloetinge is aangewezen als beschermd dorpsgezicht en bestemd tot "Waarde - Cultuurhistorie". In dit artikel is primair bepaald op welke wijze omgegaan dient te worden met de gronden die zijn gelegen binnen de begrenzing van het beschermd dorpsgezicht. Hierbij wordt verwezen naar de bouwvoorschriften. Daarnaast is een vrijstellingsbepaling opgenomen.

Voor het beschermd dorpsgezicht is een aanlegvergunningenstelsel opgenomen met betrekking tot diverse werken en werkzaamheden. De werken en werkzaamheden zijn slechts toelaatbaar indien daardoor geen onevenredige schade wordt toegebracht dan wel herstel is te verzekeren van het historisch en ruimtelijk karakter van het beschermd dorpsgezicht en indien er een positief advies van de monumentencommissie is afgegeven.

In dit artikel zijn tevens bepalingen opgenomen met betrekking tot de situering, de massa en vorm en de gevelkarakteristiek, de hoogte en de bebouwde oppervlakte.

De breedte van de gebouwen, de kapvorm en de kaprichting zijn op de kaart 'Overzichtskaart monumenten Kloetinge' in de bijlage aangegeven.

Om te voorkomen dat binnen het beschermde dorpsgezicht panden worden gesloopt, die weliswaar geen Rijks- of gemeentelijk monument zijn, maar wel waardevol zijn binnen het complete beeld van het beschermde dorpsgezicht, is in dit artikel ook het slopen van hoofdgebouwen en bijbehorende bouwwerken omgevingsvergunningplichtig gesteld.

## Artikel 20 Leiding - Water

Ten zuiden van het plangebied ligt een belangrijke transportwaterleiding. Deze 600 mm asbest Cement (AC) waterleiding ligt voornamelijk in de bestemming 'Groen' en betreft een essentiele schakel voor de drinkwaterleveringszekerheid. Met dit artikel wordt het behoud van de veilige ligging en de continuiteit van de functie van de leiding gewaarborgd.

## **6.2.3 Algemene regels**

#### Artikel 20 Antidubbeltelbepaling

Het doel van deze bepaling is om te voorkomen dat, wanneer volgens het bestemmingsplan bepaalde gebouwen niet meer dan een bepaald deel van het bouwperceel mogen beslaan, het overgebleven terrein niet nog eens meetelt bij het toestaan van een ander gebouw, waarvan een soortgelijke eis wordt gesteld.

#### Artikel 21 Algemene bouwregels

In dit artikel zijn bepalingen omgenomen omtrent algemene bouwregels. Het betreft hier bepalingen ten aanzien van bestaande maten en het overschrijden van bouwgrenzen.

#### Artikel 22 Algemene gebruiksregels

In dit artikel zijn (verbods)bepalingen opgenomen over het gebruik van in dit plan begrepen gronden.

#### Artikel 23 Algemene aanduidingsregels

Dit artikel bevat bepalingen voor algemene aanduidingen. Het betreft hier de algemene aanduiding voor de molenbiotoop.

Artikel 24 Algemene afwijkingsregels

In dit artikel zijn een aantal algemene afwijkingsbepalingen opgenomen. Deze afwijkingen betreffen het overschrijden van bebouwingsgrenzen, geringe afwijkingen van het bestemmingsplan en het afwijken voor het oprichten van antennes en masten.

## Artikel 25 Algemene wijzigingsregels

De algemene wijzigingsbevoegdheden van burgemeester en wethouders zijn in dit artikel opgenomen om nutsgebouwtjes te kunnen bouwen, voor het overschrijden van bebouwingsgrenzen en om geringe afwijkingen te kunnen laten plaatsvinden.

Artikel 26 Algemene procedureregels

Dit artikel bevat de procedureregels welke gelden bij de voorbereiding van een besluit tot het afwijken.

Artikel 27 Strafbepaling In dit artikel is opgenomen wat wordt verstaan onder strafbare feiten.

## **6.2.4 Overgangs- en slotregels**

Artikel 28 Overgangsrecht

Dit artikel betreft de overgangsbepalingen met betrekking tot gebruik van onbebouwde gronden en bouwwerken dat afwijkt van het bestemmingsplan op het moment dat dit rechtskracht verkrijgt. Dit gebruik mag worden voortgezet. Wijziging van het afwijkend gebruik is slechts toegestaan indien de afwijking hierdoor niet wordt vergroot.

Artikel 29 Slotregel

De regels kunnen worden aangehaald onder de naam: Regels van het bestemmingsplan "Bebouwde Kom Kloetinge".

# <span id="page-55-0"></span>**HOOFDSTUK 7 Handhaving**

# <span id="page-55-1"></span>**7.1 Inleiding**

De gemeenteraad heeft tot taak bestemmingsplannen vast te stellen voor het grondgebied van de gemeente. In elk bestemmingsplan wordt het door de gemeente gewenste ruimtelijke beleid voor een bepaald gebied vertaald. Een nieuw bestemmingsplan legt de bestaande ruimtelijke kaders vast en bepaalt de grenzen waarbinnen planologische ontwikkelingen mogelijk zijn. Het biedt de gemeente een actueel beleidsmatig en juridisch toetsingskader voor ruimtelijke ontwikkelingen en initiatieven in een specifiek gebied. Om de kwaliteit van de bebouwde en onbebouwde leefomgeving te behouden en te verbeteren, is het noodzakelijk dat na het vaststellen van een nieuw bestemmingsplan de daaruit voortvloeiende regels ook daadwerkelijk worden nageleefd. In gevallen waarin regels niet uit eigen beweging worden nageleefd dient in beginsel handhavend te worden opgetreden. Het uitblijven van handhavend optreden tegen de overtreding van regels die in een bestemmingsplan worden gesteld aan de bebouwing en inrichting van gronden, kan leiden tot rechtsongelijkheid, kan ongewenste precedentwerking tot gevolg hebben en vermindert het vertrouwen van de burger in het gemeentebestuur.

# <span id="page-55-2"></span>**7.2 Handhaving bestemmingsplannen**

Onder handhaving wordt verstaan het nemen van maatregelen om de naleving van wettelijke voorschriften te bevorderen. Handhaving betreft dus niet alleen het daadwerkelijk repressief optreden tegen overtreders met behulp van sanctiemiddelen. Daaraan voorafgaand is het gewenst dat er heldere en hanteerbare regels zijn, moeten die regels kenbaar zijn en wordt er toezicht gehouden op de naleving ervan. Een eerste vereiste voor een goede handhaving is derhalve een bestemmingsplan met handhaafbare regels. Dat wil zeggen: regels die zodanig zijn opgesteld dat deze in de toetsingspraktijk goed hanteerbaar zijn. Voorlichting en preventief optreden vormen de basis voor effectieve handhaving. Een goede informatievoorziening draagt bij aan een verbetering van de naleving van bestemmingsplannen. Hoewel sanctionering in de meest optimale situatie niet nodig zou moeten zijn, zullen zich in de praktijk altijd gevallen voordoen waarin achteraf opgetreden moet worden tegen illegale situaties. In dergelijke gevallen kan het college van burgemeester en wethouders wettelijke dwangmiddelen inzetten om overtredingen gedwongen te (laten) beëindigen, zoals het opleggen van een last onder bestuursdwang of het opleggen van een last onder dwangsom.

# <span id="page-55-3"></span>**7.3 Handhavingsbeleid**

De doelstelling van handhaving is het bevorderen van de naleving van wettelijke regels en het herstellen van overtredingen. Handhavend optreden is een beginselplicht, dat door middel van het voeren van een transparant beleid ingezet moet worden om de doelstelling te bereiken. Hiermee wordt een bijdrage geleverd aan een leefbare en veilige woonomgeving voor de inwoners van de gemeente. Het team Toezicht en Handhaving van de afdeling Vergunningen en Handhaving is, namens het college, belast met het toezicht op de naleving van onder meer de ruimtelijke regelgeving. Deze taak wordt zo veel mogelijk consistent en stelselmatig uitgevoerd, zodat aan de beginselen van behoorlijk bestuur zoals rechtszekerheid, rechtsgelijkheid en zorgvuldigheid kan worden voldaan. Ook daarvoor is het nodig handhavingsbeleid vast te stellen. Het handhavingsbeleid is, zoals vele andere beleidsvelden, altijd in beweging. Met behulp van monitoring wordt periodiek geëvalueerd en wordt zonodig het beleid bijgesteld. Thans is het meest recente handhavinsbeleid vastgesteld op 28 januari 2013 en gepubliceerd op 6 februari 2013. Naast de uitgangspunten die de gemeente hanteerd is hierin een risico-analyse opgenomen. De gemeente kan niet overal en altijd toezien op naleving van regels, waardoor het noodzakelijk is prioriteiten te stellen. De handhavingsprioriteiten zijn vastgesteld op basis van de risico-analyse, opgenomen in hoofdstuk 4 van het handhavingsbeleid. Jaarlijks wordt op basis van het beleid een handhavingsuitvoeringsprogramma vastgesteld zodat inzichtelijk wordt op welke wijze de

beschikbare handhavingscapaciteit in een bepaald jaar wordt ingezet. Het handhavingsbeleid is erop gericht om zo veel mogelijk integraal te handhaven.

Het houden van toezicht op illegale bouw en strijdigheid met bestemmingsplannen scoort dusdanig dat de prioriteit gemiddeld tot hoog genoemd kan worden. Wanneer een aspect een lage prioriteit heeft, betekent dit overigens niet dat de regel overtreden mag worden. De beginselplicht tot handhaving, zoals die door de Raad van State is geformuleerd, is onverkort van kracht. Er zal dus altijd serieus met constateringen en klachten worden omgegaan, ook al is de prioriteit van desbetreffende overtreden norm laag. Echter, de focus van de toezichthoudende ambtenaren zal met name zijn gericht op de gestelde prioriteiten zoals opgenomen in het beleid.

# <span id="page-56-0"></span>**7.4 Opleggen sancties**

Wanneer een overtreding niet vrijwillig wordt beëindigd, wordt doorgaans gekozen voor het toepassen van bestuursdwang of het opleggen van een last onder dwangsom om een overtreder te dwingen een illegale situatie te beëindigen. Deze bestuursrechtelijke handhavingsmiddelen hebben een reparatoir karakter en zijn met vele juridische waarborgen omkleed. Omdat een overtreding van het bestemmingsplan in de Wet op de economische delicten is aangemerkt als een economisch delict, is ook strafrechtelijke handhaving een optie. Privaatrechtelijke handhaving is minder geschikt. Tot het gedogen van overtredingen wordt slechts in uitzonderlijke gevallen overgegaan, bijvoorbeeld wanneer in redelijkheid niet meer voldaan kan worden aan de geldende regels en aanpassing van de regelgeving aan gewijzigde beleidsinzichten nog niet heeft plaatsgevonden.

# <span id="page-57-0"></span>**HOOFDSTUK 8 Economische uitvoerbaarheid**

Onderhavig plan betreft een conserverend bestemmingsplan voor een bestaande situatie en voorziet niet in uit te voeren werken of werkzaamheden. Het bestemmingsplan is daarmee economisch uitvoerbaar. Om die reden is het opstellen van een exploitatie achterwege gelaten. De financiële betrokkenheid van de gemeente zal bij mogelijke investeringen per geval worden afgewogen. Bij die percelen waarvoor een wijzigings- danwel afwijkingsbevoegdheid is opgenomen, zal medewerking slechts worden verleend nadat de financiële haalbaarheid hiervan bij dat concrete verzoek vooraf is aangetoond.

# <span id="page-58-0"></span>**HOOFDSTUK 9 Maatschappelijke toetsing**

# <span id="page-58-1"></span>**9.1 Vooroverleg artikel 3.1.1 Bro**

Ter voldoening aan het bepaalde in artikel 3.1.1 Bro dient bij de voorbereiding van een bestemmingsplan, in het kader van het vooroverleg waar nodig het plan te worden toegezonden aan besturen van gemeenten, met Rijks- en provinciale diensten en dergelijke. In bepaalde gevallen kan worden afgeweken van het vereiste vooroverleg.

Voor dit plan is overleg gepleegd met:

- Provincie Zeeland
- Waterschap De Scheldestromen
- Veiligheidsregio Zeeland
- Stichting Cultureel Erfgoed Zeeland (SCEZ)
- DNWG

Voorafgaand aan de -formele- bestemmingsplanprocedure zal een inspraakprocedure worden opgezet. Het voorontwerp bestemmingsplan zal in het kader hiervan gedurende een termijn van 6 weken ter inzage worden gelegd.

## <span id="page-58-2"></span>**9.2 Ontwerpbestemmingsplan**

De gemeente betrekt de bevolking bij de voorbereiding van plannen op ruimtelijk gebied. Het ontwerp van het bestemmingsplan zal in verband daarmee gedurende zes weken op het gemeente secretariaat ter inzage liggen. Gedurende deze termijn kunnen door een ieder zowel mondelinge als schriftelijke zienswijzen naar voren worden gebracht.