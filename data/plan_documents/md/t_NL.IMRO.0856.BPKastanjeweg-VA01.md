# **Toelichting**

# **WIJZIGINGSPLAN**

**'Voormalige PTT-locatie Kastanjeweg, Uden'**

**22 JULI 2020**

**STATUS: VASTGESTELD**

### *Gemeente Uden*

## **Wijzigingsplan**

## *'Voormalige PTT-locatie Kastanjeweg, Uden'*

#### **Gegevens opdrachtgever**

| Naam     | : Bouwbedrijf Wagemakers BV |
|----------|-----------------------------|
| Adres    | : Galliërsweg 21            |
| Postcode | : 5349 AT Oss               |
| Plaats   | : Oss                       |

#### **Gegevens adviesbureau**

| Naam     | : Rose en de Bie     |  |
|----------|----------------------|--|
| Adres    | : Torenstraat 34     |  |
| Postcode | : 5473 EL            |  |
| Plaats   | : Heeswijk-Dinther   |  |
| Internet | : www.roseendebie.nl |  |

| 1. | Inleiding<br>4                                 |  |
|----|------------------------------------------------|--|
|    | 1.1 Aanleiding<br>4                            |  |
|    | 1.2 Ligging en begrenzing5                     |  |
|    | 1.3 Vigerend bestemmingsplan7                  |  |
| 2  | Planbeschrijving9                              |  |
|    | 2.1 Bestaande situatie9                        |  |
|    | 2.2 Toekomstige situatie13                     |  |
|    | 2.2 Stedenbouw<br>14                           |  |
|    | 2.3 Verkeer en parkeren<br>19                  |  |
| 3  | Beleidskader20                                 |  |
|    | 3.1 Rijksbeleid<br>21                          |  |
|    | 3.2 Provinciaal beleid<br>22                   |  |
|    | 3.3 Gemeentelijk beleid<br>25                  |  |
| 4  | Milieu hygiënische aspecten<br>30              |  |
|    | 4.1 Algemeen<br>31                             |  |
|    | 4.2 Akoestiek31                                |  |
|    | 4.3 Archeologie en cultuurhistorie33           |  |
|    | 4.4 Bedrijven en milieuzonering<br>34          |  |
|    | 4.5 Bodem35                                    |  |
|    | 4.6<br>Externe Veiligheid<br>36                |  |
|    | 4.7 Hinder militair vliegveld<br>40            |  |
|    | 4.8 Natuur44                                   |  |
|    | 4.9 Kabels en leidingen46                      |  |
|    | 4.10 Luchtkwaliteit46                          |  |
|    | 4.11 Water<br>49                               |  |
|    | 4.12<br>Overige aspecten<br>50                 |  |
|    | 4.13<br>M.e.r51                                |  |
| 5  | Haalbaarheid<br>51                             |  |
|    | 5.1 Economische haalbaarheid<br>54             |  |
|    | 5.2 Overleg en maatschappelijke haalbaarheid54 |  |
|    | 5.3 Conclusie<br>55                            |  |
| 6  | Bijlagen<br>56                                 |  |

#### **1. Inleiding**

#### **1.1 Aanleiding**

Dit wijzigingsplan is opgesteld zodat ter plaatse van de voormalige PTT-locatie in Uden aan de Kastanjeweg meer woningen kunnen worden gerealiseerd dan in de huidige situatie het geval is. In het vigerende bestemmingsplan is hiertoe (artikel 6.6.1 van het vigerende bestemmingsplan) een wijzigingsbevoegdheid opgenomen waarvan met dit wijzigingsplan gebruik gemaakt wordt. Uitgangspunt daarbij is dat extra woningen worden toegestaan en de huidig toegestane functies verder gelijk blijven.

#### *De locatie*

De locatie is gelegen in het centrum aan een rotonde schuin tegenover het busstation. Hier is momenteel sprake van een gebouw en parkeerterrein dat voor verschillende functies is bestemd. Zo mag er onder andere gewoond worden in bestaande woningen en kunnen er dienstverlenende en maatschappelijke functies worden uitgevoerd. Het gebouw was lange tijd in gebruik als distributiecentrum van PostNL, maar is hiervoor sinds enkele jaren niet meer in gebruik. Het gebouw staat momenteel leeg.

#### *Het initiatief*

De initiatiefnemer tevens eigenaar (Bouwbedrijf Wagemakers B.V.) wil de locatie graag ontwikkelen voor appartementen. Op de locatie passen maximaal 32 appartementen van het type 'goedkoop' of minder appartementen als ook gebruik wordt gemaakt van de typen 'middelduur' en 'duur'. Dit aantal is berekend o.b.v. de maximaal passende massa op de plek en de mogelijk te realiseren parkeervoorzieningen.

Binnen deze kaders heeft de initiatiefnemer een plan gemaakt voor de realisatie van 26 dure en middeldure appartementen in combinatie met evenzoveel bergingen en parkeerruimte die op het aantal en type appartementen is gebaseerd. Mochten deze appartementen geen aftrek vinden in de markt dan zal het plan veranderd worden, in die zin dat voor zover de massa en parkeerruimte het toelaat, ook een ander type (goedkoop) of andere samenstelling van typen kan worden gerealiseerd.

#### *Strijdigheid met het vigerende bestemmingsplan*

Omdat in de nieuwe situatie woningen worden toegevoegd is het vigerende bestemmingsplan niet toereikend. Daarin is namelijk opgenomen dat niet meer woningen mogen worden gerealiseerd dan aanwezig zijn. Het initiatief past wel in de trends en ontwikkelingen, namelijk de afnemende vraag naar fysiek winkelen (wat ook mogelijk is op de locatie) en de aanwezige vraag naar woningen. Ook past het initiatief in het gemeentelijke beleid dat als antwoord op de huidige trends en ontwikkelingen een compact centrum nastreeft, waarin op de juiste plekken ruimte is voor omvorming naar wonen. Onderhavige locatie is zo'n plek.

#### *De procedure*

In het vigerende bestemmingsplan is een wijzigingsbevoegdheid opgenomen ten behoeve van het toestaan van meer woningen dan in de huidige situatie het geval is. Er ligt nu een plan voor van 26 dure en middeldure appartementen. Ter plaatse passen in de maximaal gewenste bouwmassa (incl. parkeren) in ieder geval echter 32 appartementen (type goedkoop). De initiatiefnemer heeft de gemeente Uden verzocht om ter plaatse van de locatie aan de Kastanjeweg in Uden medewerking te verlenen aan het ontwikkelen van een appartementencomplex voor 32 appartementen. De gemeente wil hier in principe medewerking aan verlenen en brengt daarom dit wijzigingsplan in procedure waarin maximaal 32 appartementen worden toegestaan. Onderhavig wijzigingsplan – dat dus uitgaat van de maximale situatie - is hiervoor opgesteld en toont aan dat het initiatief vanuit het oogpunt van een goede ruimtelijke ordening beleidsmatig, ruimtelijk en milieutechnisch aanvaardbaar is. Daarnaast voldoet het aan de wijzigingsvoorwaarden zoals opgenomen in het vigerende bestemmingsplan, namelijk:

#### 6.6.1 Toevoeging woningen

Burgemeester en wethouders zijn bevoegd, overeenkomstig het bepaalde in artikel 3.6 van de Wet ruimtelijke ordening, het plan te wijzigen door woningen toe te voegen, mits: a. dit vanuit milieuhygienisch oogpunt aanvaardbaar is; *Dit wordt gemotiveerd in hoofdstuk 4 van deze toelichting.* 

b. dit vanuit het oogpunt van beeldkwaliteit aanvaardbaar is; *Het plan is stedenbouwkundig positief beoordeeld en door de welstandscommissie akkoord bevonden.*

c. dit past binnen het gemeentelijk woningbouwprogramma; *Dit wordt gemotiveerd in hoofdstuk 3 van deze toelichting.* 

d. deze toevoeging plaatsvindt binnen bestaande maximale bebouwingscontouren; *Hieraan wordt voldaan, zowel qua oppervlakte als hoogte.*

e. er voldaan wordt aan hetgeen gesteld is in de artikelen 23 (Parkeernormen) en 27.1 (Algemeen toetsingskader afwijkingen en wijzigingen). *Dat voldaan wordt aan de parkeernormen wordt gemotiveerd in hoofdstuk 2; aan het algemeen toetsingskader wordt voor zover dat van toepassing is ook voldaan.*

#### **1.2 Ligging en begrenzing**

Het projectgebied is gelegen aan de Kastanjeweg in het centrum van Uden en is kadastraal bekend gemeente Uden, sectie M, nummer 6679.

De ligging en begrenzing van het projectgebied zijn globaal weergegeven op onderstaande luchtfoto's, waarop het blauwe pijltje de ligging van de projectlocatie aangeeft en de omkadering het specifiekere projectgebied.

Wijzigingsplan Voormalige PTT -locatie Kastanjeweg, Uden 22 juli 2020 – vastgesteld

#### **1.3 Vigerend bestemmingsplan**

Ter plaatse van het projectgebied vigeert het bestemmingsplan 'Uden centrum 2013' vastgesteld op 27 juni 2013 door de gemeenteraad van Uden. De vigerende enkelbestemming is 'Gemengd – 1'. Binnen deze bestemming zijn o.a. de volgende functies toegestaan: wonen; woongroepen voor verstandelijk en/of lichamelijk gehandicapten tot een maximum van 15 wooneenheden met de daarbij behorende voorzieningen; wonen in combinatie met kinderopvang in de vorm van gastouderschap tot een maximum van 6 kinderen; dienstverlening op de begane grond; kantoren op de begane grond; maatschappelijke voorzieningen op de begane grond; bedrijven en bedrijfsactiviteiten die genoemd staan in milieucategorie 1 en 2 van de Staat van bedrijfsactiviteiten - gemengd op de begane grond, waarbij geldt dat geluidzoneringsplichtige en risicovolle inrichtingen niet zijn toegestaan; met daarbij behorende: voorzieningen van algemeen nut; tuinen en erven; in- en uitritten; voorzieningen voor verkeer en verblijf ter plaatse van de aanduiding 'onderdoorgang'; parkeervoorzieningen en daarmee verband houdende voorzieningen; water en waterhuishoudkundige voorzieningen.

Sprake is van een bouwvlak dat het gehele perceel beslaat. Verder is op de verbeelding aangeduid dat de maximale bouwhoogte 15 meter is.

Hieronder is een uitsnede van het vigerende bestemmingsplan ter hoogte van het projectgebied (blauwe pijltje) zoals is gepubliceerd op www.ruimtelijkeplannen.nl weergegeven.

Meer woningen realiseren dan in de huidige situatie van toepassing is, is niet toegestaan. Het initiatief is daarom in strijd met het vigerende bestemmingsplan. Het bestemmingsplan bevat voor dit initiatief relevante wijzigingsregels, waarvan gebruik wordt gemaakt.

#### **1.4 Leeswijzer**

Dit wijzigingsplan bevat 7 hoofdstukken. Na dit inleidende hoofdstuk zal in hoofdstuk 2 de bestaande en toekomstige situatie meer gedetailleerd uiteengezet worden. In de hoofdstukken 3 en 4 komen het beleid en de randvoorwaarden die in acht moeten worden genomen aan bod. Hoofdstuk 5 gaat in op de uitvoerbaarheid van het plan en geeft een conclusie. Hoofdstuk 6 bevat de toelichting op de regels en verbeelding en hoofdstuk 7 de bijlagen.

### **2 Planbeschrijving**

#### **2.1 Bestaande situatie**

Op de hoek van de Violierstraat en Kastanjeweg staat een bedrijfs-/kantoorpand dat in gebruik was als distributiecentrum voor PostNL. Voorheen was dit gebouw het voormalige PTT-kantoor. Vanaf 2004 tot 2019 werd het pand gebruikt door de Solidariteitswerkplaats Uden, Marianne's Boekenwinkel en het Multicentrum voor de Udense jeugd.

Ca. de helft van deze herontwikkelingslocatie is bebouwd en de andere helft is parkeerterrein. Het bestaande pand kent een wisselende bouwhoogte met het hoogste punt – ca. 10 meter – op de hoek. De overige bouwdelen zijn lager.

Onderstaande foto's geven een indruk van het gebouw en haar omgeving.

#### **2.2 Toekomstige situatie**

De initiatiefnemer is voornemens het voormalig door PTT in gebruik zijnde gebouw aan de Violierstraat/ Kastanjeweg te slopen en hier een nieuw woongebouw voor 26 woningen (appartementen) en bergingen te realiseren. De bijbehorende parkeervoorziening wordt gebaseerd op de nota '*parkeernormen Uden 2018'*. Met dit wijzigingsplan wordt een en ander mogelijk gemaakt.

Het wijzigingsplan laat 32 woningen (appartementen) toe, terwijl er in de huidige plannen niet meer dan 26 (dure en middeldure) woningen zijn opgenomen. Hiervoor is gekozen, omdat als het huidige plan niet gerealiseerd kan worden als gevolg van te weinig belangstelling uit de markt, op deze plek binnen het wijzigingsplan opgeschaald kan worden naar 32 kleinere – en dus goedkopere – woningen. Een en ander stedenbouwkundig aanvaardbaar, binnen het toegestane volume en conform de geldende parkeernota.

Onderstaande afbeeldingen geven een indruk van het te bouwen plan.

#### **2.3 Stedenbouw**

De hoek Violierstraat / Kastanjeweg past binnen een ritme van belangrijke hoeken die de aanlooproutes tot het centrum markeren. Rijdend over de Violierstraat kondigen zij de toegangswegen aan die naar het centrum leiden. Ruimtelijk vragen deze plekken om een stevige stedenbouwkundig invulling zonder de aangrenzende bebouwing uit het oog te

verliezen. Op vergelijkbare hoeksituaties in de nabije omgeving van deze locatie staat hoogbouw, zoals het politiebureau en woongebouw De Wel.

Op de voormalige PTT-locatie is een hoogteaccent eveneens gewenst om het begin van de Kastanjeweg te markeren, de straat die via theater Markant de toegang biedt tot de Markt. De Kastanjeweg is , naarmate men meer het centrum nadert, vormgegeven als duidelijke straatwand, met beleving in de plint. In de huidige situatie ontbreekt hier een stuk straatwand door de lage tuinmuur. De nieuwbouwplannen voorzien in een gewenste versterking van de straatwand.

Markante hoeken ontstaan bij de gratie van een levendige invulling van het gebouw. Het huidige gebouw – in het bijzonder de plint – wordt gekenmerkt door anonimiteit. De nieuwbouw, met wonen op de begane grond, zorgt voor een levendige straatwand, ook in de avonduren.

Het nieuwe L-vormige gebouw heeft vier bouwlagen en sluit daarmee aan op naastgelegen panden. De hoek van het appartementengebouw krijgt een hoogteaccent in de vorm van een vijfde bouwlaag. Aan de Kastanjeweg en aan het pleintje bij de rotonde wordt deze vijfde bouwlaag als een teruggelegen laag vormgegeven, die het gebouw aan de bovenzijde op een vriendelijke wijze beëindigd. Hiermee kan programma worden toegevoegd zonder dat deze zich nadrukkelijk manifesteert in de gevel. Het appartementengebouw kent aldus een klassieke opbouw bestaande uit een plint, een tussenlid en een bovenbouw. Het hoogteaccent – op de hoek waar de hoofdentree zich bevindt – markeert het einde van de lintbebouwing aan de Kastanjeweg.

De begane grond is opgetild ten opzichte van de straat zodat de privacy van de bewoners is gewaarborgd, zonder dat de leefbaarheid van de plint teloor gaat. De entrees van appartementen van de begane grond bevinden zich in de plint, bereikbaar vanaf de zijde Kastanjeweg en de zijde Violierstraat. Juist deze manier van ontsluiten van de woningen op de (opgetilde) begane grond borgt de relatie van het gebouw met de openbare ruimte en daarmee de gewenste levendigheid in de plint.

Het parkeren is volledig uit het zicht ontnomen door middel van een half verdiepte parkeergarage die aan de achterzijde wordt ontsloten via het Mondriaanplein. Op het dak van de parkeerkelder – aan de binnenzijde van het L-vormige gebouw – bevindt zich de gezamenlijke binnentuin. Hier zijn ook de dakterrassen van de appartementen op de begane grond gesitueerd. De balkons en dakterrassen van bovengelegen verdiepingen bevinden zich eveneens aan deze gezamenlijk omsloten buitenruimte aan de achterzijde van het gebouw.

#### *Relatie bouwplan en openbare ruimte*

De openbare ruimte aan zowel de voorzijde (kastanjeweg) en zijkant (gelegen tussen het bouwplan en de Bibliotheek) bestaat uit respectievelijk parkeerplaatsen en een binnengebied met groenvoorziening en rustplaats. De huidig aanwezige bebouwing in het plangebied bestaat uit gesloten gevels.

De openbare ruimte aan de voorzijde is ingericht als parkeerplaats omzoomd met groen. De openbare ruimte van het binnengebied is in de bestaande situatie deels omsloten door dichte gevels, waardoor het een naar binnen gekeerde ruimte is welke een afgesloten gevoel oproept. Het openbaar gebied is, alhoewel sprake van een groenvoorziening en rustplaats, vooral in gebruik als verkeersgebied. Er is in de huidige situatie geen sprake van verbinding tussen de bebouwing in het plangebied en het openbaar gebied er rondomheen.

De openbare ruimte mist door de inrichting van het openbare gebied én de huidig aanwezige bebouwing (dichte gevels)de kwaliteiten om als verblijfsgebied goed te kunnen functioneren.

Door herontwikkeling van het voormalige PTT-gebouw wordt de (kwaliteits)beleving van de openbare ruimte vergroot. Enerzijds door kwalitatief hoogwaardige nieuwe bebouwing, anderzijds door interactie tussen de bebouwing en openbare ruimte. Aan de zijde Kanstanjeweg en Violierstraat door het al eerder vermeldde wonen (en ontsluiten van deze woningen) op de begane grond. Ter hoogte van de zijkant (aan het binnengebied) is in het nieuwe gebouw op de begane grond een opening bedacht die zorgt voor interactie tussen de bebouwing en het openbare gebied. Ook de private buitenruimten aan de achterzijde van het gebouw kennen zichtrelaties met het gebied eromheen. Dit versterkt het functioneren van het openbare gebied, dat hierdoor een meer kwalitatief verblijfsgebied wordt alsook de sociale controle. De afbeeldingen hieronder illustreren de relatie tussen de nieuwe bebouwing, private buitenruimten en het openbare gebied. De blauwe pijlen op de eerste afbeelding zijn zichtlijnen naar het openbare gebied.

Achterzijde plangebied (de geprojecteerde openbare ruimte eromheen is de huidige situatie):

Zijkant (binnengebied waaraan ook bibliotheek grenst):

De initiatiefnemer draagt met haar herontwikkelingsplannen bij aan het verbeteren van de (kwaliteits)beleving van de openbare ruimte. Daarnaast creert zij met haar plannen kansen voor de toekomst voor het creëren van een openbaar gebied waar het prettig en kwalitatief goed verblijven is.

#### *Inrichting openbare ruimte rondom het plangebied*

De openbare ruimte aan de voorzijde (Kastanjeweg) van het plangebied wordt door de herontwikkelingsplannen in het plangebied niet gewijzigd. De openbare ruimte aan de zijkant van het plangebied (gelegen tussen het bouwplan en de bibliotheek) wordt heringericht. Op de afbeelding hieronder is de nieuwe inrichting daarvan zichtbaar.

De ligging van enkele parkeerplaatsen is hierop veranderd ten opzichte van de huidige situatie. De poort in beheer van het naastgelegen appartementencomplex is verplaatst. De parkeergarage onder het nieuwe appartementencomplex en ook enkele parkeerplaatsen zijn in de nieuwe situatie via openbaar terrein en niet meer via een poort in beheer van het naastgelegen appartementencomplex toegankelijk geworden. De parkeerplaatsen die nu openbaar toegankelijk zijn geworden blijven wel exclusief in gebruik voor de bewoners van het naastgelegen appartementencomplex, ze worden met beugels afgeschermd voor derden.

Tussen de VVE van het naastgelegen appartementencomplex, de gemeente en de initiatiefnemer is overeenstemming bereikt over deze nieuwe inrichting van de openbare ruimte.

#### **2.4 Verkeer en parkeren**

#### *Verkeersgeneratie*

In de toekomstige situatie is sprake van de volgende uitgangspunten op basis waarvan de verkeersgeneratie is berekend: 32 appartementen, duur (hoogste verkeersgeneratie), ligging in de schil van het centrum, matig stedelijk, 6,5 tot 7,3 verkeersbewegingen per woning (gemiddelde van 6,9). Dit levert een verkeersgeneratie van 221 verkeersbewegingen per etmaal op. Voor de berekening zijn de laatste kencijfers hiervoor van het CROW gebruikt.

Uit bovenstaande blijkt dat het beoogde initiatief qua verkeersgeneratie toeneemt ten opzichte van het bestaande gebruik. Dit is gezien de omliggende infrastructuur met zijn verkeersintensiteit verwaarloosbaar. De reeds aanwezige infrastructuur kan dit prima afwikkelen, het wegprofiel is afdoende.

#### *Parkeren*

De gemeente Uden heeft haar parkeernormen vastgelegd in de Nota Parkeernormen Uden 2018. De nota dient als toetsingskader voor nieuwbouw- en herstructureringsprojecten. De nota kent een aantal volgende uitgangspunten:

- de initiatiefnemer van bouwplannen draagt zorg voor zijn eigen parkeeroplossing;
- een nieuw bouwinitiatief mag geen parkeerproblemen in de omgeving veroorzaken;
- vanwege de kwaliteit van de openbare ruimte moet ernaar gestreefd worden zo weinig mogelijk parkeerplaatsen in de openbare ruimte aan te leggen waarbij de mogelijkheden voor uitwisseling en dubbelgebruik niet uit het oog verloren mogen worden.

Onderhavige locatie is gelegen in het in de parkeernota aangemerkte gebied 'centrum', de te realiseren functie betreft 'wonen' waarbij het gaat om middeldure en dure appartementen. Dat betekent dat sprake is van een parkeernorm van 1,5, waarvan 0,4 bestaat uit bezoekers parkeren. Op basis van huidig voorliggend plan dienen 1,5 x 26 = 39 parkeerplaatsen aanwezig te zijn.

Onderdeel van het initiatief is de realisatie van een parkeerkelder waarin 40 auto's geparkeerd kunnen worden. Zie hieronder de plattegrond van de kelder onder het nieuwe appartementencomplex waarin de te realiseren 40 parkeerplaatsen zijn ingetekend. Op de laatste afbeelding in de vorige paragraaf 2.3 Stedenbouw onder 'Inrichting openbare ruimte rondom het plangebied' is de nieuwe openbare ruimte rondom de ingang van de parkeergarage weergegeven. Hierop is zichtbaar hoe de parkeergarage bereikt kan worden.

Aangezien een deel van het bezoekers parkeren in de parkeerkelder is opgelost wordt gezorgd voor toegankelijkheid ervan door bezoekers. Zodra een bezoeker met zijn auto beneden bij de kelder staat kan de bewoner van het huis de kelder open maken voor de bezoeker die op één van de speciale voor bezoekers bestemde parkeerplek kan parkeren. Het is hierbij belangrijk dat degene die bezoek ontvangt duidelijk aan de bezoeker aangeeft waar de ingang van de parkeergarage is. De bezoeker zal als hij navigatie gebruikt, het Mondriaanplein als adres in moeten voeren en niet de Kastanjeweg.

Onderhavig initiatief voldoet aan de Nota Parkeernormen Uden 2018.

In geval binnen dit wijzigingsplan een ander initiatief wordt ontwikkeld zal dat initiatief opnieuw getoetst moeten worden aan de dan geldende parkeernormen voor het gebied waaraan het moet kunnen voldoen.

#### **3 Beleidskader**

#### **3.1 Rijksbeleid**

#### 3.1.1 Structuurvisie Infrastructuur en Ruimte (SVIR)/ Barro/ Rarro

De Structuurvisie Infrastructuur en Ruimte, volgt de Nota Ruimte op. Het Rijk heeft de Structuurvisie Infrastructuur en Ruimte (SVIR) op 14 maart 2012 vastgesteld, met het daarbij behorende Besluit algemene regels ruimtelijke ordening (Barro) en een wijziging van het Besluit ruimtelijke ordening (Bro). Met de SVIR heeft het Rijk een andere sturingsfilosofie vastgesteld, waarbij zij zich scherper dan voorheen richt op de nationale belangen. In deze structuurvisie, die diverse rijksnota's vervangt, staan de plannen van het Rijk voor ruimte en mobiliteit. Er wordt aangegeven in welke infrastructuurprojecten het Rijk de komende tijd wil investeren en op welke wijze de bestaande infrastructuur beter benut kan worden. Provincies en gemeenten krijgen in de plannen meer bewegingsvrijheid op het gebied van ruimtelijke ordening.

Onder het motto 'Nederland concurrerend, bereikbaar, leefbaar en veilig' streeft het kabinet tot 2028 (middellange termijn) naar de volgende drie hoofddoelstellingen:

- 1. Het vergroten van de concurrentiekracht van Nederland door het versterken van de ruimtelijk-economische structuur van Nederland;
- 2. Het verbeteren, in standhouden en ruimtelijk zekerstellen van de bereikbaarheid waarbij de gebruiker voorop staat;
- 3. Het waarborgen van een leefbare en veilige leefomgeving waarin unieke natuurlijke en cultuurhistorische waarden behouden zijn.

Voor de drie Rijksdoelen worden door het Rijk 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken.

Om de 13 nationale belangen door te laten werken in ruimtelijke plannen van lagere overheden zijn naast de SVIR het Besluit algemene regels ruimtelijke ordening (Barro, 2014) en de Regeling algemene regels ruimtelijke ordening (Rarro, 2014) in werking getreden.

Ten aanzien van het projectgebied geldt dat de ontwikkeling geen specifieke betrekking heeft op de nationale belangen die in het Barro worden genoemd. Verder is het projectgebied niet gelegen in een specifiek gebied waarvoor nationale belangen zoals geformuleerd in de SVIR gelden.

De ontwikkelingen zijn hierdoor niet in strijd met de regels van het SVIR, Barro en Rarro.

#### 3.1.2 Ladder voor duurzame verstedelijking

Plannen die een nieuwe stedelijke ontwikkeling mogelijk maken moeten worden getoetst aan de ladder voor duurzame verstedelijking, de laddertoets.

De laddertoets geldt alleen voor nieuwe stedelijke ontwikkelingen. Beoordeeld moet dan worden of sprake is van een nieuw beslag op de ruimte. Daarvan is in het beginsel sprake als het nieuwe ruimtelijke besluit meer bebouwing mogelijk maakt dan er op grond van het voorheen geldende planologische regime aanwezig was, of kon worden gerealiseerd. Daarnaast volgt uit jurisprudentie dat wanneer het om een functiewijziging gaat, moet worden beoordeeld of er sprake is van een naar aard en omvang zodanige functiewijziging, dat desalniettemin gesproken kan worden van een nieuwe stedelijke ontwikkeling. Daarbij moet ook het ruimtebeslag betrokken worden. Vervolgens moet de behoefte aan de ontwikkeling worden gemotiveerd.

In artikel 1.1.1 onder i van het Bro is een nadere omschrijving van het begrip stedelijke ontwikkeling vastgelegd. Als stedelijke ontwikkeling wordt genoemd: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.' In het Bro is geen ondergrens voor de minimale omvang vastgelegd. Of er sprake is van een stedelijke ontwikkeling wordt bepaald door de aard en omvang van de ontwikkeling in relatie tot de omgeving. Voor woningbouwlocaties geldt o.b.v. jurisprudentie dat vanaf 12 woningen sprake is van een nieuwe stedelijke ontwikkeling. In onderhavige situatie waarbij 32 nieuwe woningen kunnen worden ontwikkeld is daarom sprake van een nieuwe stedelijke ontwikkeling. Geen sprake is van nieuw ruimtebeslag. In dergelijke situaties dient de behoefte aan de stedelijke ontwikkeling echter wel aangetoond te worden. Omdat Uden is gelegen in de provincie Noord-Brabant waar op regionaal en provinciaal niveau de woningbouwbehoefte periodiek in kaart wordt gebracht en daarover afspraken worden gemaakt kan op basis van die cijfers de behoefte aan onderhavige ontwikkeling aangetoond worden. Daar onderhavige ontwikkeling aansluit bij de onderzochte behoefte en passend is in de regionale/ provinciale gemaakte afspraken kan geconcludeerd worden dat voldaan wordt aan de ladder voor duurzame verstedelijking. Voor meer specifieke informatie over de behoefte aan onderhavige ontwikkeling wordt verwezen naar paragraaf 3.3.3 Wonen.

#### **3.2 Provinciaal beleid**

#### 3.2.1 Structuurvisie ruimtelijke ordening 2014

Provinciale Staten van Noord-Brabant hebben in hun vergadering van 7 februari 2014 de partiële herziening 2014 van de Structuurvisie RO 2010 vastgesteld. De provincie geeft in de structuurvisie de hoofdlijnen van het ruimtelijk beleid tot 2025 (met een doorkijk naar 2040). De visie is bindend voor het ruimtelijk handelen van de provincie. Het is de basis voor de wijze waarop de provincie de instrumenten inzet die de Wet ruimtelijke ordening biedt. Deze partiële herziening richt zich alleen op

het verwerken van besluitvorming die op provinciaal niveau al heeft plaatsgehad. De grootste wijzigingen ten opzichte van de vigerende provinciale structuurvisie hebben te maken met 'De transitie van stad en platteland, een nieuwe koers' en met 'Brabant als onderdeel van de top van de Europese kennis- en innovatieregio'.

De provincie wil, meer dan voorheen, het denken en handelen van burgers en ondernemers vertrekpunt laten zijn voor ontwikkelingen. De overheid stuurt daarbij vanuit een heldere visie op randvoorwaarden, die burgers, ondernemers en hun organisaties invullen en realiseren. Maatschappelijke participatie wordt de focus, de overheid neemt het oplossen van maatschappelijke problemen niet over, maar ondersteunt deze. De provincie daagt burgers en ondernemers uit om bij te dragen aan een vitaal Brabant. Een onderdeel hiervan is de transitie naar een zorgvuldige veehouderij. Voor een top kennis- en innovatieregio op Europees niveau is onder andere een sterke agglomeratiekracht nodig. De provincie wil zich daarom meer gaan richten op het versterken van het stedelijk netwerk in Brabant (samen met alle overige betrokken partijen). Verder bevat de nieuwe structuurvisie zaken die de voormalige structuurvisie ook al bevatte. Zo geeft de provincie Noord-Brabant in haar structuurvisie nog steeds de hoofdlijnen van het ruimtelijk beleid weer, is de visie bindend voor het ruimtelijk handelen van de provincie en biedt het een basis voor de wijze waarop de provincie de instrumenten inzet die de Wet ruimtelijke ordening (Wro) biedt. De visie geeft een ruimtelijke vertaling van de opgaven en doelen uit de Agenda van Brabant. Daarnaast ondersteunt de structuurvisie het beleid op andere provinciale beleidsterreinen, zoals het economisch-, mobiliteits-, sociaal-, cultureel-, milieu- en natuurbeleid. Er wordt aandacht besteed aan zaken zoals concentratie van verstedelijking, zuinig ruimtegebruik, verantwoord omgaan met de natuurlijke basis, het streven naar robuuste en aaneengeschakelde natuurgebieden en de concentratiegebieden voor glastuinbouw en intensieve veehouderijen. De structuurvisie is vertaald in een verordening welke aangeeft wat op welke plekken in Noord-Brabant wel en niet kan. Hieronder wordt hierover meer aangegeven.

#### 3.2.2 Verordening ruimte

Het beleid zoals opgenomen in de Structuurvisie ruimtelijke ordening Noord-Brabant is door de provincie Noord-Brabant vertaald in een provinciale planologische verordening. Een instrument waarmee provincies regels stellen waaraan gemeenten zich moeten houden bij het ontwikkelen van onder andere bestemmingsplannen. Door deze regels weten gemeenten al in een vroeg stadium waaraan ze toe zijn.

Voor deze toelichting is de geconsolideerde versie van 01-01-2018 van de Verordening ruimte gebruikt. De Verordening ruimte regelt diverse ruimtelijke onderwerpen, welke op perceelniveau per onderwerp zijn begrensd en visueel op een kaart met verschillende kaartlagen zijn weergegeven. Hierdoor is voor ieder gebied in Noord-Brabant duidelijk welke regels er wat betreft provinciaal ruimtelijk beleid gelden.

De ontwikkeling waar het hier om gaat betreft het mogelijk maken van woningen in de vorm van 32 appartementen op een inbreidings-/ herontwikkelingslocatie gelegen in het bestaand stedelijk gebied, stedelijk concentratiegebied.

In de Verordening ruimte staat opgenomen dat een bestemmingsplan dat voorziet in een stedelijke ontwikkeling uitsluitend is gelegen in bestaand stedelijk gebied. Onderhavige ontwikkeling (stedelijk van aard) voldoet hieraan. Omdat het hier gaat over het planologisch mogelijk maken van woningen is verder het volgende nog van toepassing.

De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:

1. De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:

a) de afspraken die daarover zijn gemaakt in het regionaal ruimtelijk overleg bedoeld in artikel 39.4, onder b, worden nagekomen;

b) de beoogde nieuwbouw zich verhoudt tot de afspraken bedoeld onder a, en tot de beschikbare harde plancapaciteit voor woningbouw.

2. Onder harde plancapaciteit voor woningbouw als bedoeld in het eerste lid, onder b, wordt verstaan de capaciteit voor nieuw te bouwen woningen waarover een gemeente beschikt, die:

a) wordt uitgedrukt in aantallen woningen;

b) is opgenomen in een vastgesteld bestemmingsplan waarvan de bestemming nog niet is verwezenlijkt.

Het beleidsmatige uitgangspunt van het ruimtelijk beleid van de gemeente Uden op het gebied van 'Wonen' is een aantrekkelijk woonperspectief bieden. Dat doet de gemeente door 1. ruimte te creëren voor alle doelgroepen en 2. de toekomstbestendigheid van de woningvoorraad te vergroten. Om het aanbod te vergroten zet de gemeente onder andere in op het realiseren van 'meerdere kleinere) bouwfronten'.

Onderhavige locatie is gelegen in het centrum (bestaand stedelijk gebied) van Uden en betreft één van de vele herstructurerings-/ nieuwbouwprojecten die Uden kent. Voor de ontwikkeling op deze locatie is het provinciale beleid in lijn met het gemeentelijke: stedelijk ontwikkelen gebeurt in eerste instantie in bestaand stedelijk gebied. *'Voordat uitleg van gebieden voor stedelijke functies aan de orde kan zijn, zullen eerst alle mogelijkheden voor inbreiding, gebruik maken van leegstaande gebouwen en sloop/nieuwbouw onderzocht moeten zijn. Ook provinciaal beleid gaat uit van dit principe'.* 1 In de provinciale structuurvisie ruimtelijke ordening en de Verordening ruimte is Uden aangeduid als onderdeel van het stedelijk concentratiegebied. *'De gemeente Uden heeft een regionale opvangtaak op het gebied van wonen.'.2* Voor het bepalen van de omvang van de behoefte aan nieuwe woningen is de meest recente bevolkings- en woningbouwprognose van de provincie Noord-Brabant uitgangspunt. In mei 2017 heeft de Provincie Noord-Brabant de

<sup>1</sup>Omgevingsvisie Uden 2015 – Gemeente Uden

<sup>2</sup> Volkshuisvestingsbeleid 2012 – Gemeente Uden

bevolkings- en woningbehoefteprognose geactualiseerd. De provincie hanteert met betrekking tot de verwachte woningbehoefte twee scenario's, te weten: laag en hoog. Scenario laag is het behoefte scenario waarbij het huidige woningtekort niet wordt ingelopen. In scenario hoog gaat de provincie uit dat het bestaande woningtekort in de loop van de prognoseperiode wordt weggewerkt. Op grond van deze prognose dient de gemeente Uden in de periode tot 2030 netto (dus rekening houdend met sloop) tussen de 1.865 woningen (laag scenario) en 2.360 (hoog scenario) woningen aan de woningvoorraad toevoegen. Deze Brabantse prognose geldt als belangrijk richtinggevend (kwantitatief) kader, waarlangs de regionale en gemeentelijke woningbouwontwikkelingen worden gemonitord.

Op 9 juli 2015 heeft de gemeenteraad van Uden het Woningbouwprogramma, Actualisatie 2015-2019 vastgesteld. Uitgangspunt van het woningbouwprogramma is dat deze past binnen de provinciale prognose. Op grond van de provinciale prognose, actualisatie 2017 mag de gemeente Uden in de periode tot 2030 1.865 tot 2.360 woningen aan de voorraad toevoegen (harde plancapaciteit). Op 1 januari 2019 kent de gemeente Uden een totale plancapaciteit van 1.675 woningen (harde én zachte plancapaciteit), waarvan ca. 32 % harde plancapaciteit. In de periode 2017-2018 zijn in totaal 491 woningen in aanbouw genomen. Onderhavige locatie is opgenomen in het woningbouwprogramma en past daarmee kwantitatief binnen de vereisten van artikel 4.3 van de Verordening ruimte.

Daarnaast dient een bestemmingsplan dat voorziet in een ruimtelijke ontwikkeling een verantwoording te bevatten waaruit blijkt dat het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid en zorgvuldig ruimtegebruik.

Medegedeeld kan worden dat het plan bijdraagt aan de bevordering van de ruimtelijke kwaliteit. Geen nieuw 'rood' wordt toegevoegd en leegstand wordt voorkomen. Het locatie is reeds bebouwd, maar bedoeld voor een andere functie (die niet meer wordt ingevuld op deze plek). Woningen zijn passend in de omgeving ter plaatse. Het gemengde gebied waarom het hier gaat, bevat een mix van woningen, kantoren en bedrijven. Het initiatief past hier prima in. Daarnaast wordt door deze verandering, verpaupering van de locatie en haar omgeving tegengegaan (geen leegstand). Bestaand ruimtebeslag blijft ingevuld. Verder wordt rekening gehouden met alle van toepassing zijnde milieuaspecten, waarop in het volgende hoofdstuk nader ingegaan wordt.

#### **3.3 Gemeentelijk beleid**

- 3.3.1 Omgevingsvisie Uden 2015
De Omgevingsvisie Uden 2015 is op 17 december 2015 door de gemeenteraad van Uden vastgesteld. In de omgevingsvisie wordt de ruimtelijke sturing vormgegeven. In de visie wordt onderscheid gemaakt in deelgebieden, met ieder haar eigen

kwaliteiten, knelpunten en doelen, die weer leiden tot verschillende ontwikkelingsmogelijkheden. Per deelgebied wordt het volgende beschreven:

- Wat is er aan de hand (een gebiedsbeschrijving van kwaliteiten en knelpunten).
- Wat willen we bereiken (de doelen/koers, wat willen we over 20 jaar nog steeds aantreffen en waar moet echt iets aan gebeuren).

- Hoe willen we dat bereiken (wat is er nodig om van visie tot uitvoering te komen). De visie geeft richting aan nieuwe initiatieven, zonder daar vooraf een precieze invulling aan te geven. Die invulling kennen we namelijk niet, maar dat is ook niet belangrijk. De visie geeft hiervoor voldoende ruimte. Initiatieven die bijdragen aan de gestelde doelen, kunnen rekenen op een positieve grondhouding. Op basis van spelregels voor initiatieven kan worden bepaald of een initiatief gewenst is en er medewerking aan verleend kan worden.

Onderhavige ontwikkeling is gelegen in het deelgebied 'Centrum Uden'. Voor dit gebied zijn de volgende analyse en doelstellingen aan de orde. *Wat is er aan de hand?* 

Het centrum van Uden heeft verschillende regionale functies; als winkelgebied en op cultureel gebied (o.a. theater, bioscoop, zwembad). Het centrum vormt tevens een belangrijke ontmoetingsplek en uitgaansgebied. Ook wordt er gewoond in het centrum. Opvallend is dat met name ouderen een groot deel van deze bewonersgroep vormen (43% is ouder dan 65). Bewoners in het centrum wonen met name in appartementen. Het centrum is ook een belangrijk werkgebied. In het centrum werken ongeveer even veel mensen als op de bedrijventerreinen. *Wat willen we bereiken?*

- De regionale functie behouden;
- Een diversiteit aan functies die elkaar versterken en bijdragen aan gastvrijheid en gezelligheid;

- Een aantrekkelijk en compleet winkelcentrum;
- Een levendig en sfeervol centrum;
- Goede bereikbaarheid, per fiets, auto en OV;
- Goede toegankelijkheid
- Een goed woon- en leefklimaat, passend bij de centrumfunctie.

#### *Hoe willen we dat bereiken?*

Een van de manieren om het winkelcentrum aantrekkelijk te houden is door het compact te houden. Zo blijven winkels op korte afstand van elkaar gelegen en dus goed beloopbaar voor het winkelend publiek. Ook de beeldkwaliteit draagt bij aan de aantrekkelijkheid van het centrum. Door gezamenlijk kwaliteitseisen te stellen aan nieuwe of te vernieuwen bebouwing kan deze worden versterkt. In het centrumplan Uden is aangegeven hoe met beeldkwaliteit kan worden omgegaan. Dit is een vertrekpunt om met de omgeving in gesprek te gaan over de gewenste kwaliteit. Dit gesprek kan tevens worden benut om een goede balans te vinden tussen een aantrekkelijk woon- en leefklimaat en de levendigheid en sfeer die hoort bij het centrum van Uden.

Onderhavig initiatief betreft het herontwikkelen van een niet meer in gebruik zijnde bedrijfs-/kantoorlocatie naar wonen. De vernieuwing draagt door haar beeldkwaliteitswijziging bij aan de aantrekkelijkheid van het centrum. Het type woningen dat op onderhavige plek wordt ontwikkeld is het type appartementen dat passend is in het centrum voor een bewonersgroep die daar graag woont (ouderen en/ of jongeren zonder thuiswonenden kinderen). Onderhavig initiatief is passend in de Omgevingsvisie Uden 2015.

#### 3.3.2 Volkshuisvestingsbeleid 2012

Met haar volkshuisvestingsbeleid 2012 geeft de gemeente Uden invulling aan de wettelijke taak die de gemeente op het gebied van volkshuisvesting heeft. Het uitgangspunt van het volkshuisvestingsbeleid is 'een aantrekkelijk woonperspectief bieden'. Dit betekent ruimte creëren voor alle doelgroepen en de toekomstbestendigheid van de woningvoorraad vergroten. In het volkshuisvestingsbeleid gaat de gemeente in op de plekken waar zij wil ontwikkelen. Op 27 juni 2019 heeft de gemeenteraad richtinggevende ambities t.b.v. de woonvisie vastgesteld. Woningbouw als katalysator voor een duurzame, circulaire en inclusieve samenleving. De ambities zijn:

- 1. Uden als circulaire parel van de regio; vormgeven van duurzame leefkwaliteit;
- 2. Een gezonde woningmarkt; accommoderen van stevige groei door kwalitatief, duurzaam en inclusief te bouwen;
- 3. Een gezonde woningmarkt: meer diversiteit;
- 4. De juiste woning op de juiste plek; aandacht voor een inclusieve samenleving en wijken in balans;
- 5. Sturing & hechte samenwerkingen: de Udense aanpak.

Voorliggend plan draagt bij aan verschillende ambities (accommoderen van stevige groei door kwalitatief, duurzaam en inclusief bouwen, meer diversiteit, de juiste woning op de juiste plek). Het plan past daarmee binnen het volkshuisvestingsbeleid van de gemeente. Hieruit blijkt dat onderhavige ontwikkeling passend is in het volkshuisvestingsbeleid van de gemeente.

#### 3.3.3 Duurzaamheidsagenda 2015-2020

De gemeente Uden gaat voor duurzaamheid. Om hier uitvoering aan te geven is de duurzaamheidsagenda 2015-2020 opgesteld. De duurzaamheidsagenda is een vervolg op het Integraal duurzaamheidsbeleidsplan 'Doe het duurzaam' met uitvoeringsprogramma waaraan in de periode 2009-2014 gewerkt is. De nadruk van dat beleidsplan lag op het creëren van betrokkenheid en draagvlak voor duurzaamheid en het zichtbaar maken door middel van concrete duurzaamheidsprojecten en -initiatieven, waar onder andere lokale agenda 21 en de coöperatie Energie Uden aan hebben bijgedragen. Met de Duurzaamheidsagenda 2015-2020 zet de gemeente de volgende stap naar een toekomstbestendig Uden.

In alle College- en Raadsvoorstellen wordt in een afzonderlijke paragraaf toegelicht op welke manier in het voorstel met duurzaamheid rekening is gehouden. De volgende vragen dienen daarbij te worden beantwoord:

- 1. Er moet sprake zijn van het gelijktijdig verbeteren van het economische, ecologische en het sociaal-culturele kapitaal. Verbetering van het ene kapitaal mag niet ten koste gaan van één of beide andere kapitalen.
- 2. De ontwikkeling moet houdbaar zijn over generaties heen: er mag geen afwenteling in de tijd plaatsvinden.
- 3. De ontwikkeling moet ook houdbaar zijn op mondiaal niveau of, anders geformuleerd: er mag geen afwenteling in de ruimte plaatsvinden. Onze ontwikkeling mag niet ten koste gaan van die in andere gebieden en andere landen.

Volgens Europese regelgeving moet vanaf 2020 nieuwbouw energieneutraal zijn. Sinds 2016 streeft de gemeente Uden ernaar om samen met de ontwikkelaars een duurzame ontwikkeling te realiseren. Bij projecten waar de gemeente een grondpositie heeft, worden de randvoorwaarden bij de aanbesteding in het algemeen gericht op de realisatie van energie neutrale woningen.

#### 3.3.4 verbreed Gemeentelijk RioleringsPlan (vGRP+) Uden 2017-2021

Het vGRP+ is een beleidsplan, dat op hoofdlijnen de invulling van de gemeentelijke watertaken beschrijft. Het komt er op neer dat de gemeente, vanuit het oogpunt van volksgezondheid en veiligheid, zorgdraagt voor een doelmatige inzameling, berging, transport en/of lokale zuivering van stedelijk afvalwater, afvloeiend hemelwater en grondwater. De kans op overlast dient hierbij te worden beperkt tot maatschappelijk aanvaardbare normen. Deze taakverantwoordelijkheid geldt alleen indien de burger niet zelf op eigen terrein het hemel- en grondwater doelmatig kan verwerken.

Het verbreed Gemeentelijk RioleringsPlan+ laat zien dat de gemeente Uden vooruitkijkt en, met respect voor het verleden, verder bouwt aan een robuust en duurzaam systeem. Het vGRP+ is tot stand gekomen door intensieve samenwerking tussen waterschap Aa en Maas en gemeente Uden. Het vGRP+ houdt alvast rekening met de nieuwe Omgevingswet (2019), door de watertaken gebiedsgericht te beschrijven, conform de deelgebieden uit de "Omgevingsvisie Uden 2015'.

De kwaliteitstoestand en het functioneren van de voorzieningen kan getypeerd worden als 'redelijk/goed'. Enkele aandachtspunten zijn:

- Tijdens extreme neerslag zijn sommige gebieden gevoelig voor waterhinder/overlast;
- In de praktijk blijkt dat op het drukrioolstelsel relatief veel foutaansluitingen zitten, die storingen en hogemherstelkosten veroorzaken.
- De vuiluitworp van het gemengde rioolstelsel van de kern Uden dient te worden verminderd door het afkoppelen van verhard oppervlak.
- Een intensivering van het toezicht en handhaving bij nieuwe rioolaansluitingen is gewenst, voornamelijk gericht op een duurzame hemelwaterverwerking.
- Er is meer inzicht nodig in de grondwaterhuishouding. In samenwerking met Bernheze en Veghel legt de gemeente hiervoor momenteel een grondwatermeetnet aan.
- Daarnaast dient de gemeente Uden beleidskeuzes te maken over toekomstige uitdagingen, zoals klimaatverandering, waterbewustzijn, duurzaamheid en betaalbare rioolheffing.

De gemeente Uden en de andere waterpartners in de regio hebben gezamenlijk de Watervisie As50+nopgesteld. Op basis van deze visie en de belangrijkste aandachtspunten uit de evaluatie van het vGRPn2012-2016 zijn zeven speerpunten benoemd voor de aankomende planperiode:

- 1. Klimaatbestendige inrichting
- 2. Waterbewustzijn
- 3. Duurzaamheid (Technologie)
- 4. Assetmanagement/Gedifferentieerd beheer
- 5. Drukriolering
- 6. Regie en samenwerking
- 7. Betaalbare watertaken

Hoofdlijnen uit de watervisie van de gemeente Uden zijn:

- De beschikbare ruimte in het centrum van Uden is schaars en willen we beschikbaar houden voor diverse maatschappelijke en economische functies. De klimaatopgave lossen we daarom vooral op in andere delen van de gemeente. Vanzelfsprekend benutten we wel de mogelijkheden die er zijn, zoals infiltratie van regenwater bij de Petruskerk en het vasthouden van water op geschikte particuliere percelen.
- Om ons centrumgebied toegankelijk te houden voor de diverse functies, maken we hier bij voorkeur gebruik van sleufloze technieken. Daarnaast intensiveren we het onderhoudsregime om het risico op hinder/overlast door een niet functionerend stedelijk riool- en ontwateringssysteem, te beperken.
- Om onze woongebieden te beschermen tegen wateroverlast, verdroging en hittestress gaan we door met het vergroenen van onze wijken. In bestaande woonwijken gaan we door met afkoppelen van de gemengde riolering, het opruimen van overtollige verhardingen en krijgen groen- en speelvoorzieningen een impuls door ze geschikt te maken voor het vasthouden en bergen van regenwater. Daarnaast zorgen we voor voldoende bergingscapaciteit in het straatprofiel om het overschot aan water tijdens piekbuien tijdelijk te kunnen opvangen. We willen: "Water vasthouden met droge voeten!".
- Onze inwoners zijn zich ervan bewust dat ook zij een belangrijke rol kunnen spelen in het verminderen van wateroverlast, verdroging en hittestress, door het regenwater in hun tuinen in de bodem te laten infiltreren. In samenwerking met regionale waterpartners stimuleren we dit gedrag met een proactief communicatieprogramma en de stimuleringsbijdrage 'Klimaatactief Bebouwd

Gebied – Samen anders doen met Water en Groen'. De gemeente en inwoners zijn samen koploper in duurzaamheid!

- Met onze bedrijven, kennisinstellingen en het Waterschap onderzoeken we innovatieve toepassingen op het gebied van kringloopsluiting en het 'vermarkten' van afvalstromen, zoals het uitwisselen en hergebruiken van proceswater en het benutten van restwarmte uit het afvalwater.
- Uden beschikt over een uniek water- en natuursysteem. De wijst is uniek in Europa en heeft grote cultuurhistorische, aardkundige en landschappelijke waarde. Deze sponswerking is de laatste jaren verminderd als gevolg van verstedelijking, ruilverkaveling en landbouwactiviteiten, met verdroging als gevolg. Samen met waterschap Aa & Maas, en in aansluiting op het gemeentelijke Water- en Landschapsbeleidsplan en het Maashorstmanifest, herstellen we de "Udense spons"!
- De kernactiviteiten van de gemeentelijke watertaken voert Uden in eigen beheer uit. Dit versterkt de gebiedskennis en zorgt voor 'voelsprieten' in de samenleving. Bovendien waarborgt het de integrale afstemming met andere beheerdisciplines, zoals groen, wegen en verkeer.
- Voor de uitvoering van de gemeentelijke water- en rioleringstaken, heft de gemeente een kostendekkende rioolheffing. Vooral vanwege klimaatverandering en de vervangingsopgave van het bestaande rioolstelsel, stijgen de lasten richting de toekomst. Om er voor te zorgen dat de rioolheffing voor onze inwoners en bedrijven ook in de toekomst betaalbaar blijft, bekijkt de gemeente doorlopend of werkzaamheden doelmatig worden ingevuld.

#### Wat gaan we doen?

De gemeente geeft invulling aan haar zorgtaken en ambities door enerzijds reguliere beheer- en onderhoudswerkzaamheden uit te voeren en anderzijds specifieke activiteiten op te pakken om invulling te geven aan de speerpunten en ambities. In het vGRP+ zijn deze werkzaamheden in hoofdlijnen beschreven en verdeeld in de taakvelden Planvorming, Onderzoek, Beheer en Onderhoud, Uitvoeringsmaatregelen en Facilitair.

#### **4 Milieu hygiënische aspecten**

#### **4.1 Algemeen**

Bij ruimtelijke ingrepen is het van belang dat sprake is van een verantwoord woon- en leefklimaat. Om die reden moet in een wijzigingsplan aannemelijk worden gemaakt dat aan de milieuwetgeving kan worden voldaan. Het milieubeleid bestaat uit diverse wet- en regelgeving, waarvan een deel ruimtelijk relevant is. Deze milieunormen hebben een indirecte (zonering) en directe (sectorale wetgeving die opgenomen wordt in het bestemmingsplan, zoals de Wet Geluidshinder, Besluit Externe Veiligheid Inrichtingen) werking. In dit hoofdstuk wordt hier nader op ingegaan.

#### **4.2 Akoestiek**

#### Beleidskader

De Wet geluidhinder geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan (geldt ook voor wijzigingsplan), indien het plan een geluidsgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. De Wet geluidhinder bevat geluidsnormen en richtlijnen over de toelaatbaarheid van geluidsniveaus als gevolg van rail- en wegverkeerslawaai, industrielawaai en luchtvaartlawaai. Indien een nieuwe geluidsbron mogelijk wordt gemaakt dient volgens de Wet geluidhinder in beeld gebracht te worden of en welke gevolgen dit heeft voor eventuele naastgelegen geluidsgevoelige objecten.

#### Consequenties

#### Railverkeerslawaai

In de nabijheid van het projectgebied is geen spoorweg gelegen. Railverkeerslawaai vormt daarom geen belemmering voor het initiatief.

#### *Industrielawaai*

Dit onderdeel komt aan de orde in paragraaf 4.4 'Bedrijven en milieuzonering' van dit wijzigingsplan. Uit die paragraaf blijkt dat de conclusie dat industrielawaai geen belemmering vormt voor het initiatief of andersom: het initiatief vormt geen belemmering voor omliggende functies.

#### *Luchtvaartlawaai*

Dit onderdeel komt aan de orde in paragraaf 4.7 'Hinder militair vliegveld'. Uit die paragraaf blijkt dat de ontwikkeling buiten de Ke-contouren van vliegbasis Volkel is gelegen, waardoor het initiatief niet door luchtvaartlawaai wordt belemmerd.

#### *Wegverkeerslawaai*

In onderhavige situatie worden nieuwe woningen opgericht. In de Wet geluidhinder zijn woningen als geluidsgevoelige objecten aangemerkt. De nieuwe woningen zijn gelegen in de wettelijke geluidzone (= akoestisch aandachtsgebied) van de Kastanjeweg en de

Violierstraat. Omdat dit het geval is heeft Nipa milieutechniek een onderzoek naar wegverkeerslawaai uitgevoerd om de geluidsbelasting van beide wegen (geluidsbronnen) op de gevels van het nieuwe woongebouw (geluidsgevoelige object) in beeld te brengen. Het uitgevoerde geluidsonderzoek is bijgevoegd bij dit wijzigingsplan (bijlage 1).

Uit het onderzoek blijkt dat: *"De nieuwe woningen zijn gelegen in de wettelijke geluidzone (= akoestisch aandachtsgebied) van de Kastanjeweg, de Pastoor Spieringstraat, de Violierstraat en de daaraan in het verlengde gelegen Land van Ravensteinstraat.* 

*De geluidbelasting ter plaatse van de maatgevende gevels van de woonbestemmingen inclusief de correctie ex art. 110g van de Wet geluidhinder, bedraagt ten hoogste 61 dB. Bij deze locatie wordt de voorkeursgrenswaarde op de maatgevende gevel van 48 dB overschreden. Het bevoegd gezag dient een hogere waarde voor de nieuwe bestemming vast te stellen.* 

*De gecumuleerde geluidbelasting van alle bij het onderzoek betrokken wegen is ten hoogste 66 dB.* 

*Er van uitgaand dat er wordt voldaan aan de minimale eis voor de karakteristieke geluidwering Gak van 20 dB mag de gecumuleerde geluidbelasting niet hoger zijn dan 53 dB om aan de eis van het binnengeluidniveau van 33 dB te voldoen.* 

*Met de berekende geluidbelastingen tot ten hoogste 66 dB wordt er in alle aan de geluidbelaste zijde gelegen woningen niet voldaan aan de eisen uit het Bouwbesluit en aan de richtwaarde voor een goede ruimtelijke ordening van 48 dB in een binnenstedelijke omgeving. Met gevelmaatregelen dient het woon- en leefklimaat te worden gewaarborgd. De geluidsbelasting in de hoogst geluidbelaste loggia's is onderzocht voor de beoordeling van het woon- en leefklimaat. Gemeente Uden stelt dat dit tenminste 'aanvaardbaar' moet zijn. Van een aanvaardbaar woon- en leefklimaat is sprake bij een geluidbelasting van 50 tot 55 dB. (milieukwaliteitmaat 'Miedema'). Voor de loggia's is het noodzakelijk dat deze worden uitgevoerd met gesloten borstwering van 1,0 meter hoog. De plafonds van de loggia's moeten worden voorzien van geluidabsorberende afwerking. Het geluidniveau zal dan ten hoogste 55 dB bedragen. In het kader van de aanvraag bouwvergunning zal de vereiste karakteristieke geluidwering moeten worden getoetst."* 

Bij de aanvraag omgevingsvergunning voor de bouw van de nieuwe woningen (appartementen) dient een onderzoek bijgevoegd te worden waarin wordt aangetoond dat met maatregelen aan de gevel het maximale toegelaten binnengeluidsniveau wordt gehaald.

#### Conclusie

Railverkeerslawaai, industrielawaai en luchtvaartverkeerslawaai vormen geen belemmering voor het initiatief of andersom.

Voor wat betreft wegverkeerslawaai geldt dat de voorkeursgrenswaarde van 48 dB op alle gevels wordt overschreden. Toch betekent dat niet dat het aspect 'geluidhinder' een belemmering voor het initiatief te vormt. Met toepassing van maatregelen (bijv. geluidwerend glas in de voorgevel) kan een aanvaardbaar woon- en leefklimaat worden

gegarandeerd. Dit moet aangetoond worden met een onderzoek dat onderdeel vormt van de omgevingsvergunning voor de bouw van de nieuwe woningen (appartementen).

Wat betreft geluid is sprake van een aanvaardbaar woon- en leefklimaat.

#### **4.3 Archeologie en cultuurhistorie**

#### 4.3.1 Archeologie

#### Beleidskader

Sinds 1 september 2007 is de nieuwe Wet op de archeologische monumentenzorg (Wamz) van kracht. In deze herziening van de Monumentenwet van 1988 zijn de uitgangspunten van het Europese Verdrag van Valetta (Malta, 1992) voor Nederland nader uitgewerkt. De belangrijkste veranderingen betreffen:

- het streven naar behoud en bescherming van archeologische waarden in de bodem;
- de kosten van archeologische werkzaamheden komen in principe voor rekening van de initiatiefnemer van bodemverstorende activiteiten (veroorzakerprincipe);
- de archeologische monumentenzorg wordt een geïntegreerd onderdeel van het ruimtelijke ordeningsproces.

De gemeente Uden heeft een globale inventarisatie van archeologische waarden voor de hele gemeente laten uitvoeren als bedoeld in artikel 38a van de Monumentenwet. De resultaten van het onderzoek zijn weergeven op de archeologische beleidskaart van de gemeente, welke zoveel als mogelijk in de bestemmingsplannen van de gemeente is doorvertaald door middel van dubbelbestemmingen ter bescherming van archeologische waarden.

#### Consequenties

In het van kracht zijnde vigerende bestemmingsplan op onderhavige locatie is sprake van een dubbelbestemming in het kader van de bescherming van archeologische waarden. Het gaat om de dubbelbestemming 'Waarde – Archeologie – 2', wat betekent dat bij bodemingrepen groter dan 500 m2 en dieper dan 0,3 m een rapport overlegd moet worden waarin de archeologische waarden van de gronden die blijkens de aanvraag zullen worden verstoord, naar oordeel van het bevoegd gezag in voldoende mate zijn vastgesteld en waarin in voldoende mate is aangegeven op welke wijze de archeologische waarden worden bewaard en/of gedocumenteerd (artikel 19.2 onder a).

Op basis van artikel 19.3 van het bestemmingsplan kan het bevoegd gezag afwijken van het bepaalde in artikel 19.2 onder a indien de archeologische waarde van het terrein in andere beschikbare informatie afdoende is vastgesteld naar het oordeel van het bevoegd gezag. De gemeente Uden heeft in 2017 haar (in het vigerende bestemmingsplan doorvertaalde) archeologische beleidskaart herzien. In de nieuwe nota heeft onderhavige locatie een andere categorisering gekregen, namelijk categorie 5. Dat wil zeggen alleen onderzoek overlegd hoeft te worden bij bodemingrepen dieper dan 40 cm en meer dan 2500m². Met onderhavig initiatief wordt geen bodemingreep van meer dan

2500m² gedaan. De nieuwe nota biedt voldoende onderbouwing om in onderhavige situatie gebruik van te maken van hetgeen in artikel 19.3 is opgenomen.

Archeologisch onderzoek is niet aan de orde. Mochten tijdens de werkzaamheden archeologische resten aangetroffen worden dan geldt een meldingsplicht.

#### 4.3.2 Cultuurhistorie

#### *Beleidskader*

Volgens de Erfgoedwet, die per 1 juli 2016 van kracht is geworden, dient bij nieuwe ontwikkelingen rekening te worden gehouden met het aanwezige cultureel erfgoed. Samen met de nieuwe Omgevingswet (of het overgangsrecht totdat deze in werking is getreden) maakt de Erfgoedwet een integrale bescherming van ons cultureel erfgoed mogelijk.

#### Consequenties

Het gebied waarop dit wijzigingsplan betrekking heeft is getoetst aan de cultuurhistorische waardenkaart van de provincie Noord-Brabant. In het gebied liggen geen rijksmonumenten en komen geen bouwkundige punten, lijnen of vlakken van enige waarde voor.

In het projectgebied liggen geen gemeentelijke monumenten en panden die door de gemeente worden aangemerkt als beeldbepalend.

#### **4.4 Bedrijven en milieuzonering**

#### Beleidskader

Voor de milieuzonering van bedrijven in ruimtelijke plannen geldt in het algemeen geen wettelijk kader. Wel is het in het kader van een goede ruimtelijke ordening van belang dat bij de aanwezigheid van bedrijven in de omgeving van milieugevoelige functies, zoals woningen:

- ter plaatse van de woningen een goed woon- en leefmilieu wordt gegarandeerd;
- rekening wordt gehouden met de bedrijfsvoering en milieuruimte van de betreffende bedrijven.

#### Consequenties

Het plangebied in een typisch 'gemengd' gebied gelegen. Dergelijke gebieden bestaan uit allerlei verschillende naast elkaar bestaande functies. In dergelijke gebieden geldt op basis van de VNG-brochure Bedrijven en Milieuzonering dat de richtafstanden die tussen gevoelige functies en bedrijvigheid met één afstandstrap worden verlaagd.

Daar binnen het plangebied, er direct aangrenzend en eromheen op dit moment voor een vrij groot gebied dezelfde bestemming van toepassing is: 'Gemengd – 1', waarbinnen zowel wonen als kantoren, dienstverlening, maatschappelijke functies als bedrijvigheid in categorie 1-2 (uitgezonderd geluidzoneringsplichtige en risicovolle inrichtingen) zijn

toegestaan wordt geconcludeerd dat deze functies elkaar niet belemmeren. Het nieuwe wonen wordt niet gehinderd door andere functies binnen de bestemming 'Gemengd -1' of andersom. Tegenovergelegen (andere zijde van de Kastanjeweg) is nog een kantoor, maatschappelijke functie en wonen toegestaan. Dit zijn alle functies die het nieuwe wonen niet belemmeren of andersom: de nieuwe woningen belemmeren die functie niet in hun ontwikkelingsruimte. Ook dit zijn in een 'gemengd gebied' functies die direct naast elkaar kunnen bestaan.

Wel van belang nader nog te beschouwen is het schuin tegenover de locatie gelegen busstation. Een busstation kent blijkens de VNG-brochure Bedrijven en Milieuzonering SBI-code: 493. Voor een dergelijke functie gelden (zonder afstandstrapverlaging) de volgende richtafstanden: geur, 0 m; stof 10 m;, geluid 100 m, gevaar 0 m. Omdat in onderhavige situatie sprake is van een gemengd gebied gelden voor geur, stof en gevaar geen richtafstanden. Voor geluid geldt 50 m. Het busstation is op meer dan 50 m van de projectlocatie/ nieuwe woningen gelegen. Het busstation vormt geen belemmering voor de ontwikkeling of andersom belemmert de ontwikkeling het busstation niet in haar ontwikkelingsruimte. Daarnaast zijn op kortere afstand reeds woningen nabij het busstation gesitueerd wat betekent dat die woningen al maatgevend zijn voor het busstation.

#### Conclusie

Samenvattend blijkt dat sprake is van een goed woon- en leefklimaat en geen omliggende bedrijven en woningen door het initiatief in hun bedrijfsvoering of woon- en leefklimaat worden belemmerd.

#### **4.5 Bodem**

#### Beleidskader

Vastgelegd is dat in bestemmingsplannen (en zo ook in wijzigingsplannen) moet worden beschreven wat de bodemkwaliteit van het betreffende gebied is. Voor het betrekken van bodeminformatie bij het opstellen van bestemmingsplannen zijn enkele vragen relevant:

- is er bodemverontreiniging die de functiedoelen kan frustreren;
- zijn er gezondheids- of ecologische risico's en gebruiksbeperkingen voor de beoogde functies;
- wat zijn de mogelijkheden om er tijdig iets aan te doen in termen van resultaten, kosten en kostendragers.

#### Consequenties

Ter plaatse van het plangebied is door Van Oort Bodemonderzoek een verkennend bodemonderzoek uitgevoerd. De rapportage van dit onderzoek is bijgevoegd bij dit wijzigingsplan (bijlage 2). Een samenvatting van dit onderzoek en het advies van het onderzoeksbureau zijn als volgt.

*"Op de locatie aan de Violierstraat 1 te Uden is een verkennend bodemonderzoek uitgevoerd in verband met de nieuwbouw van een appartementencomplex. Kadastraal staat de locatie bekend als gemeente Uden, sectie M, nummer 6679. De onderzoekslocatie heeft een oppervlakte van circa 1402 m2. Het doel van het onderzoek is het vastleggen van de kwaliteit van grond en grondwater en te beoordelen of er bezwaren zijn tegen het verlenen van een omgevingsvergunning.* 

*Bij de uitvoering van het onderzoek is gebruik gemaakt van de NEN 5740. De strategie van het onderzoek is afgestemd op het vooronderzoek (historie). Gebruik is gemaakt van de onderzoeksopzet voor een niet lijnvormige onverdachte locatie (ONV-NL).* 

*Het veldwerk is uitgevoerd op basis van de BRL SIKB 2000. De analyses zijn uitgevoerd door Synlab BV (AS3000).*

*Zintuiglijk zijn tijdens de veldwerkzaamheden in de bodem geen verontreinigingen, bijmengingen of andere bijzonderheden waargenomen. Met laboratoriumonderzoek is aangetoond dat zowel de boven- en ondergrond als het grondwater niet verontreinigd zijn (<Aw/<Sw).*

*Op basis van het totaal aan onderzoeksgegevens behoeft de bodemkwaliteit naar ons inziens geen belemmering te vormen voor de nieuwbouw van een appartementencomplex. Er is geen aanleiding tot een vervolgonderzoek.* 

*Geadviseerd wordt de resultaten van het bodemonderzoek voor te leggen aan de gemeente Uden. Als onderzoeksbureau hebben we een adviserende taak. Het bevoegd gezag bepaald of het onderzoek volstaat en/of aanvullend onderzoek noodzakelijk is."*

#### Conclusie

Er is door Van Oort Bodemonderzoek een verkennend bodemonderzoek ter plaatse van de het projectgebied uitgevoerd. Er is geen verontreiniging in de grond of het grondwater aangetroffen. De bodemkwaliteit is geschikt voor de toekomstige functie. Bodem vormt geen belemmering voor het initiatief.

#### **4.6 Externe Veiligheid**

#### Inleiding

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluitexterne veiligheid buisleidingen (Bevb);

- Besluitexterne veiligheid transportroutes (Bevt).
Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico:

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnende 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6contour niet als grenswaarde, maar al een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR wordt bepaald binnen het invloedsgebied van een risicovolle activiteit en kent geen vaste norm, maar een oriëntatiewaarde (= '1'). Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                 | Wanneer groepsrisicoverantwoording?                                                                                          |  |  |
|----------------------|------------------------------------------------------------------------------------------------------------------------------|--|--|
| Inrichtingen (Bevi)  | Altijd wanneer binnen invloedsgebied ruimtelijk besluit wordt genomen.                                                       |  |  |
| Buisleidingen (Bevb) | Altijd wanneer binnen invloedsgebied een ruimtelijk besluit wordt<br>genomen. Er kan echter worden volstaan met een beperkte |  |  |
|                      | verantwoording wanneer:                                                                                                      |  |  |
|                      | 1) het groepsrisico lager is dan 0,1 keer de oriëntatiewaarde, of                                                            |  |  |
|                      | 2) de toename minder is dan 0,1 keer de oriëntatiewaarde, of                                                                 |  |  |
|                      | 3) personen zich buiten de 100% letaliteitgrens bevinden.                                                                    |  |  |
|                      | Bij een beperkte verantwoording hoeven alleen zelfredzaamheid en                                                             |  |  |
|                      | bestrijdbaarheid beschouwd te worden.                                                                                        |  |  |
| Weg, spoorweg of     | Altijd wanneer binnen invloedsgebied een ruimtelijk besluit wordt                                                            |  |  |
| binnenwater (Bevt)   | genomen. Er kan echter worden volstaan met een beperkte                                                                      |  |  |
|                      | verantwoording wanneer:                                                                                                      |  |  |
|                      | 1) het groepsrisico lager is dan 0,1 keer de oriëntatiewaarde, of                                                            |  |  |
|                      | 2) de toename minder is dan 0,1 keer de oriëntatiewaarde, of                                                                 |  |  |
|                      | 3) personen zich buiten de 200 meter-zone bevinden.                                                                          |  |  |
|                      | Bij een beperkte verantwoording hoeven alleen zelfredzaamheid en                                                             |  |  |
|                      | bestrijdbaarheid beschouwd te worden.                                                                                        |  |  |

Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheid verhogende maatregelen genomen zijn.

#### Overige wet- en regelgeving

Tot slot wordt in het kader van een 'goede ruimtelijke ordening' (art. 3.1 Wro) getoetst aan eventueel van toepassing zijnde veiligheidsafstanden uit onder andere het Activiteitenbesluit, Besluit algemene regels ruimtelijke ordening en effectafstanden uit de 'Circulaire effectafstanden LPG tankstations'.

#### Beleidsvisie externe veiligheid gemeente Uden

Sinds de vuurwerkramp in Enschede en de potentiële ramp in Amersfoort als gevolg van een lekkende spoorwagon staat het onderwerp externe veiligheid hoog op de agenda in (bestuurlijk) Nederland. Inmiddels heeft het Rijk de wetten en regels omtrent dit onderwerp flink aangescherpt. Naast de landelijke wet- en regelgeving laat deze ook ruimte over voor gemeenten om eigen veiligheidsambities te formuleren. De gemeente Uden beschikt over een beleidsvisie externe veiligheid (Beleidsvisie externe veiligheid gemeente Uden, mei 2011). De beleidsvisie stelt op het vlak van de externe veiligheid per gebiedstype voorwaarden aan ruimtelijke ontwikkelingen.

#### **Inventarisatie**

Met behulp van de risicokaart is beschouwd of risicobronnen in de omgeving van het plangebied een risico vormen voor de voorgenomen ontwikkeling. In navolgend figuur iseen uitsnede weergegeven van de risicokaart.

Uit de risicokaart blijkt, dat er geen inrichtingen met externe veiligheidsrisico's in de omgeving van het plangebied zijn gelegen, welke een risicocontour over het plangebied hebben liggen. Tevens zijn er geen buisleidingen, wegen, spoorwegen en vaarwegen aanwezig, waarover of waardoor gevaarlijke stoffen worden vervoerd, in de omgeving met een risicocontour (veiligheidscontour, PR-10-6 contour en/ of invloedsgebied) over het plangebied.

#### **Toetsing**

#### Landelijke wet- en regelgeving

In de omgeving van het plangebied zijn geen risicobronnen gelegen, welke een risicocontour over het plangebied hebben liggen, Er is derhalve ook geen sprake van een plaatsgebonden en/of groepsrlsico. Ook wordt voldaan aan de veiligheidsafstanden uit overige wet- en regelgeving.

#### Beleidsvisie externe veiligheid

De gemeente Uden beschikt over een beleidsvisie externe veiligheid, De beleidsvisie dient betrokken te worden bij de beoordeling, De beleidsvisie stelt op het vlak van de externe veiligheid per gebiedstype voorwaarden aan ruimtelijke ontwikkelingen, Het plangebied ligt in het gebiedstype 'Woongebied'. De voorwaarden voor dit gebiedstype zijn opgenomen in onderstaande tabel.

| Niet-gebiedstype afhankelijke voorwaarden: |                                                                                                                                                                                                                                                                                                                       |  |  |  |  |
|--------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|--|--|--|
| PR                                         | Overschrijding grenswaarde is niet acceptabel                                                                                                                                                                                                                                                                         |  |  |  |  |
| GR                                         | Objecten voor verminderd zelfredzame personen zijn niet toegestaan binnen de 100%<br>letaliteitcontouren van Bevi-inrichtingen en buisleidingen. Bij transportassen geldt dit voor het<br>(plasbrandaandachts)gebied tot 30 meter vanaf de rand van de weg.                                                           |  |  |  |  |
|                                            | Gebiedstype afhankelijke voorwaarden:                                                                                                                                                                                                                                                                                 |  |  |  |  |
| Overschrijding<br>richtwaarde PR           | In beginsel niet acceptabel in nieuwe situaties. Verplicht stellen (bron en overdrachts) maatregelen<br>tot het reduceren van het risico tot een (bestuurlijk) aanvaardbaar niveau.<br>Acceptabel voor bestaande situaties.                                                                                           |  |  |  |  |
| Overschrijding OW                          | Toegestaan, mits het verplicht stellen van (bron en overdrachts) maatregelen tot het reduceren van<br>het risico tot een (bestuurlijk) aanvaardbaar niveau.                                                                                                                                                           |  |  |  |  |
| Toename GR                                 | In beginsel niet acceptabel, tenzij<br>VGR met extra aandacht voor zelfredzaamheid, mogelijkheden voor hulpverlening, indeling<br>ruimteplan voor optimale bescherming van de burger. Minimale uitgangspunten zijn:<br>externe veiligheid bij de start van een ontwikkelingsproces betrekken<br>optimaal ontwerp<br>● |  |  |  |  |
| Bevi-inrichtingen<br>Niet toegestaan       |                                                                                                                                                                                                                                                                                                                       |  |  |  |  |

Toetsing aan de voorwaarden voor het gebiedstype 'Woongebied' geeft geen belemmering voor het plan.

#### **Conclusie**

Het aspect externe veiligheid is geen belemmering voor het plan.

#### **4.7 Hinder militair vliegveld**

#### 4.7.1 Beleidskader

Op 16 december 2008 heeft de Eerste Kamer het wetsvoorstel Regelgeving Burgerluchthavens en Militaire luchthavens (RBML) aangenomen. De inwerkingtreding van deze wetswijziging, die de Wet Luchtvaart wijzigt, vindt vanaf 2009 gefaseerd plaats. Onderdeel van de nieuwe wetgeving is de introductie van het Luchthavenbesluit. Een dergelijk besluit wordt bij Algemene Maatregel van Bestuur (AMvB) vastgesteld. In het besluit worden het luchthavengebied en het beperkingengebied vastgesteld. Het Besluit geluidsbelasting grote luchtvaart (Bggl) op grond van de Luchtvaartwet blijft van toepassing totdat de geldigheid van de aanwijzing op grond van de Luchtvaartwet is geëindigd. Het Luchthavenbesluit voor militair vliegveld Volkel is op 1 november 2015 in werking getreden.

#### 4.7.2 Geluidcontouren

Ten zuidoosten van het plangebied ligt het militair vliegveld Volkel. Dit vliegveld valt onder het 'Luchthavenbesluit Volkel'. In het kader van dit besluit dient bij de realisatie van de nieuwe geluidgevoelige bebouwing rekening gehouden te worden met de geluidsbelasting van de vliegbasis.

De maximaal toelaatbare geluidbelasting in het kader van het 'Luchthavenbesluit Volkel' wordt gemeten in Kosteneenheden (Ke). De grens voor de maximaal toelaatbare geluidbelasting voor nieuwe geluidgevoelige objecten bedraagt in principe 35 Ke. Voor nieuwe woningen die een open plek in de bestaande, te handhaven bebouwing opvullen en voor herbouw van bestaande woningen geldt een grenswaarde van 40 Ke.

Voor woningen die noodzakelijk zijn uit oogpunt van bedrijfs- of grondgebondenheid en voor reeds geprojecteerde woningen geldt een grenswaarde van 45 Ke. Voor bestaande geluidgevoelige objecten (waaronder woningen) geldt in principe een grenswaarde van 40 Ke. Als gevelmaatregelen zijn getroffen, zijn voor bestaande geluidgevoelige objecten hogere grenswaarden (tot 65 Ke) toegestaan.

De Ke-contouren reiken niet tot aan het plangebied.

#### 4.7.3 Geluidszone grondgebonden geluid

Naast geluidcontouren voor vlieglawaai (de Ke-contouren) ligt rond de vliegbasis ook een 50 dB(A) geluidcontour vanwege grondgebonden geluid. Ingevolge de Wet geluidhinder moet deze contour worden vastgelegd in bestemmingsplannen. Buiten de zonegrens mag de geluidbelasting die wordt geproduceerd niet hoger zijn dan 50 dB(A) etmaalwaarde. Binnen de 50 dB(A)-contour zijn geen nieuwe geluidgevoelige functies (objecten en terreinen) toegestaan, tenzij een hogere waarde is verleend. Voor nieuwe situaties bedraagt de hogere grenswaarde maximaal 55 dB(A). Voor bestaande situaties geldt een maximale hogere grenswaarde van 60 dB(A).

De 50 dB(A) contour ligt niet over het plangebied.

#### 4.7.4 Andere beperkingen dan vanwege geluid

Het beperkingengebied rondom vliegbasis Volkel is behalve uit een geluidszone opgebouwd uit: een obstakelbeheergebied; een radarverstoringsgebied; een vogelbeheersgebied en een risicogebied vanwege de opslag van munitie.

#### Het obstakelbeheergebied

Het obstakelbeheergebied is een samenstelling van verschillende obstakelvlakken: de funnel; het Inner Horizontal Conical Surface (IHCS) en het Instrument Landing Systemgebied (ILS).

#### *De funnel*

De funnel, gekoppeld aan de ligging van de start- en landingsbanen ter waarborging van veilige vliegprocedures voor startende en landende vliegtuigen, is opgebouwd uit een obstakelvrije rechthoek (strook) rond de start- en landingsbaan met aansluitend twee zijvlakken waarvan de hoogte oploopt tot 64 meter boven NAP. In elke baanrichting ligt een landingsvlak en een startvlak waarvan de hoogte oploopt met 1:50. Omdat het beginpunt van beide vlakken verschillend kan zijn (afhankelijk van de ligging van de landingsdrempel) kunnen beide vlakken verschoven ten opzichte van elkaar liggen.

Het projectgebied valt niet binnen een gebied met een verdere beperking.

#### *Het Inner Horizontal Conical Surface (IHCS)*

Het Inner Horizontal Conical Surface (IHCS), eveneens gekoppeld aan de ligging van de start- en landingsbanen ter waarborging van veilige vliegprocedures voor startende en landende vliegtuigen, wordt gerekend vanaf elk van de landingsdrempels en is gelegen boven de omgeving van het luchtvaartterrein en sluit aan op de funnel. Het IHCS bestaat uit een horizontaal vlak dat gelegen is op een hoogte van 64 meter boven NAP met een straal van 4 kilometer rond de landingsdrempel met aansluitend een conisch vlak

waarvan de hoogte oploopt met een helling van 5% over een afstand van 2 kilometer tot een hoogte van 164 meter boven NAP. Het plangebied bevindt zich binnen het gebied waarvoor hoogtebeperkingen gelden. De bijbehorende hoogtebeperkingen zijn in het vigerende bestemmingsplan opgenomen. Het project houdt zich aan deze hoogtebeperkingen.

#### *Het Instrument Landing System-gebied (ILS)*

Het Instrument Landing System-gebied (ILS) dat verband houdt met het goed functioneren van navigatiehulpmiddelen bestaat uit een rechthoekig deelgebied waar de maximaal toelaatbare hoogte 0 meter bedraagt, twee aansluitende deelgebieden waar de hoogte 20 meter bedraagt en een trechtervormig deelgebied in het verlengde van de landingsbaan waarin de toelaatbare hoogte oploopt tot een hoogte van 70 meter over een afstand van 6 kilometer. De hoogtes gelden ten opzichte van de hoogte van de landingsbaan.

In het ILS-gebied moeten objecten worden getoetst op eventuele verstoringseffecten. Bestaande objecten kunnen aanleiding zijn tot verstoring van het ILS en resulteren in restricties op het vliegen. Nieuwe bouwplannen in het ILS-gebied moeten worden getoetst. In een bestemmingsplan kan een afwijkingsbevoegdheid worden opgenomen. Afhankelijk van de mate van verstoring kan het bevoegd gezag een omgevingsvergunning verlenen voor grotere hoogtes dan de toetswaarden. Hiervoor dient vooraf schriftelijk advies te zijn ingewonnen bij het Ministerie van Defensie. Het projectgebied valt binnen het ILS gebied. In het vigerende bestemmingsplan zijn de bijbehorende hoogtebeperkingen opgenomen. Het project houdt zich aan deze hoogtebeperkingen.

#### Het radarverstoringsgebied

Radarsystemen dienen 'vrij zicht' te hebben om goed te kunnen functioneren. Objecten in de omgeving kunnen resulteren in een verstoring van het radarbeeld. De maximale hoogte van bouwwerken in een radarverstoringsgebied wordt bepaald door elke denkbeeldige rechte lijn die wordt getrokken vanaf een punt op de top van de radarantenne, waarvan de hoogteligging ten opzichte van NAP ligt op 49 meter, oplopend met 0,25 graden tot een punt gelegen 15 kilometer vanaf deze radarantenne. De volgende afbeelding geeft een schematisch beeld van de radarverstoringsgebieden.

Nieuwe bouwplannen in het verstoringsgebied moeten worden getoetst op verstoringseffecten. In het bestemmingsplan kan een afwijkingsbevoegdheid voor hogere bouwwerken worden opgenomen. Afhankelijk van de mate van verstoring kan het bevoegd gezag een omgevingsvergunning verlenen voor grotere hoogtes dan de toetswaarden. Hiervoor dient vooraf schriftelijk advies te zijn ingewonnen bij het Ministerie van Defensie. Onderhavig projectgebied ligt volledig binnen het radarverstoringsgebied. Ter waarborging van de bij het radarverstoringsgebied behorende hoogtebeperking is in het vigerende bestemmingsplan de gebiedsaanduiding 'vrijwaringszone - radar' opgenomen. Het project houdt zich aan deze hoogtebeperkingen.

#### Het vogelbeheersgebied

Ten aanzien van het voorkomen van een ongewenste vogelaantrekkende werking in de nabijheid van de vliegbasis gelden in een straal van circa 6 kilometer buiten de vliegbasis beperkingen voor het oprichten van bepaalde installaties en voorzieningen die een dergelijke vogelaantrekkende werking kunnen hebben. De bedoelde installaties/voorzieningen worden in het projectgebied niet gerealiseerd.

#### Risicogebied vanwege de opslag van munitie

Vanwege de opslag van munitie gelden er risico-contouren (A-, B- en C-zone) waarbinnen bepaalde activiteiten gelimiteerd of niet toegestaan zijn. De A-zone ligt direct rondom de munitieopslag. Hier mogen geen bebouwing en openbare wegen aanwezig zijn. In de B-zone is geen bebouwing toegestaan waarin zich regelmatig mensen bevinden. Wegen met beperkt verkeer zijn toegestaan. In de C-zone gelden beperkingen voor gebouwen met vlies- of gordijngevelconstructies en gebouwen met zeer grote glasoppervlakten waarin zich regelmatig mensen bevinden. De grootte van de zone is afhankelijk van de gevarenklasse van de munitie, de opgeslagen hoeveelheid en de constructie van het opslagmagazijn. De huidige zonering valt buiten het projectgebied.

#### **4.8 Natuur**

#### Beleidskader

De Wet natuurbescherming is op 1 januari 2017 in werking getreden en vervangt de Natuurbeschermingswet 1998, de Flora- en faunawet, en de Boswet. De wet bevat regels voor de bescherming van in het wild levende dier- en plantensoorten en de belangrijkste natuurgebieden in Nederland. Daarnaast bevat de wet onder meer bepalingen over de jacht en over houtopstanden.

#### Soortbescherming

De Wet natuurbescherming bevat een algemene zorgplicht voor alle in het wild levende dieren en planten. Daarnaast voorziet de wet in strikte verboden die gelden voor aangewezen beschermde inheemse diersoorten, waaronder alle van nature in Nederland voorkomende soorten vogels. Dus zowel vogels in de tuin als op de Veluwe zijn beschermd.

De wet werkt volgens het 'nee-tenzij' principe ten aanzien van beschermde inheemse soorten: schadelijke handelingen zijn verboden, tenzij er een uitzondering voor is gemaakt. Het is niet toegestaan om vogels te doden, vangen, verwonden, verstoren, bezitten, verhandelen, de nesten en eieren te verstoren of te vernietigen. Uitzonderingen op deze verboden zijn onder voorwaarden mogelijk, onder andere voor veiligheid, schadebestrijding of onderzoek.

#### Gebiedsbescherming

De Wet natuurbescherming bevat specifieke regels voor de aanwijzing, het beheer en de bescherming van Natura 2000-gebieden, waaronder een groot aantal gebieden die als essentieel leefgebied dienen voor vogels.

#### Consequenties

Soorten

Door Buro Maerlant is een quickscan flora en fauna uitgevoerd (zie bijlage 3 bij deze toelichting). De conclusie en het advise van dit onderzoek is als volgt:

*"In het plangebied of binnen de invloedssfeer van de werkzaamheden, zijn de volgende potentiële natuurwaarden aangetroffen waar rekening mee gehouden dient te worden:* 

- *Kans op de aanwezigheid van verblijfplaatsen van vleermuizen in de te slopen bebouwing;*
- *Algemene broedvogels (niet jaarrond beschermd).*

#### *Effecten*

*Doordat de werkzaamheden op het land plaatsvinden, beperkt van aard zijn, en preventief afdoende maatregelen kunnen worden getroffen, zijn over het algemeen géén negatieve effecten op strikter beschermde soorten te verwachten. Echter, is het noodzakelijk nader onderzoek naar vleermuizen uit te voeren om actueel gebruik van de bebouwing vast te kunnen stellen voorafgaand aan de sloop. Na uitvoer van het onderzoek kunnen, indien noodzakelijk, gepaste maatregelen worden getroffen.* 

#### *Advies*

#### *Vleermuizen*

*Aanbevolen wordt voorafgaand aan de sloop nader onderzoek uit te voeren naar vleermuizen conform het vleermuizenprotocol. Het onderzoek dient volgens het huidige protocol (versie 2017) te bestaan uit twee bezoeken in midden mei tot midden juli en twee bezoeken in de periode midden augustus tot 1 oktober, allen met een onderlinge tussenpoos van circa 20 - 30 dagen.* 

#### *Vogels algemeen*

*Doordat de kans bestaat dat broedende vogels in de nabijheid van de werkzaamheden aan- wezig zijn, wordt aanbevolen de sloop uit te voeren buiten het broedseizoen (ná half juli en vóór half maart). Indien een ter zake deskundige heeft vastgesteld, dat geen nesten aanwezig zijn, is het ook mogelijk binnen deze periode te werken. Het wegnemen van nesten van broedende vogels (is conform de Wet natuurbescherming niet toegestaan."*

#### Gebieden

Het projectgebied bevindt zich niet in de nabijheid van een Natura 2000-gebied. Op een afstand van 22 kilometer ten westen van het plangebied ligt het Natura 2000-gebied "Vlijmens Ven, Moerputten & Bossche Broek". Het Natura 2000-gebied betreft een habitatrichtlijngebied. De voorgenomen ruimtelijke ontwikkeling betreft de realisatie van maximaal 32 woningen. Het effect van deze ontwikkeling op Natura 2000-gebieden is inzichtelijk gemaakt via de Aerius-calculator (gepubliceerd op 16 september 2019), zie bijlage 5 bij deze toelichting. De conclusie hiervan is als volgt: *"op grond van de depositieberekeningen met Aerius-calculator concluderen wij dat een initiatief van deze schaal en op een dergelijk grote afstand geen merkbare depositie van stikstof tot gevolg heeft op enig Natura 2000-gebied.".* Andere verstorende factoren zoals oppervlakteverlies, versnippering, verdroging en verstoring door trilling, licht en geluid zijn met het voorgenomen initiatief niet van toepassing.

Het projectgebied maakt geen onderdeel uit van het Nationaal natuurnetwerk (NNN) of Natuurnetwerk Brabant (NNB). Het dichtstbijzijnde gebied dat behoort tot het NNN is gelegen op 1,15 kilometer. Met het voorgenomen initiatief is er geen sprake van directe vernietiging van het NNN. Aangezien het beoogde plan geen directe relatie heeft met een gebied dat is aangewezen als NNN, gelegen is binnen de bebouwde kom en geen verbindende functie vervult zijn negatieve effecten uit te sluiten. Van negatieve uitstralingseffecten door geluid, licht en verdroging op het Nationaal Natuurwerk of Natuurnetwerk Brabant is geen sprake. In het plangebied zijn geen houtopstanden aanwezig.

Voor wat betreft soorten het volgende. Er zal voorafgaand aan de sloop nader onderzoek naar vleermuizen uitgevoerd moeten worden, het benodigde jaarronde onderzoek is reeds in gang gezet. Bij het najaarsonderzoek zijn ter plaatse geen vleermuizen aangetroffen, het voorjaarsonderzoek staat gepland. Voor wat betreft gebieden zijn geen negatieve effecten aan de orde.

#### **4.9 Kabels en leidingen**

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

In de omgeving van het plangebied bevinden zich geen planologisch relevante kabels of leidingen. Er gelden in dit kader dan ook geen belemmeringen voor het juridisch planologisch mogelijk maken van het project/ het beschermen van bepaalde kabels en leidingen.

#### **4.10 Luchtkwaliteit**

#### *Beleidskader*

Het beleid en de regelgeving over luchtkwaliteit heeft tot doel om mensen te beschermen tegen de gezondheidseffecten van luchtverontreiniging. Ze bevatten luchtkwaliteitsnormen voor verschillende stoffen. Ruimtelijke plannen of projecten die gevolgen kunnen hebben voor de luchtkwaliteit, zoals bestemmingsplannen, dienen getoetst te worden aan de Wet milieubeheer (afdeling 5.2.). Deze wet bevat grenswaarden voor de stoffen zwaveldioxide, stikstofdioxide, stikstofoxiden, fijn stof, lood, benzeen en koolmonoxide in de buitenlucht. In Nederland zijn de maatgevende luchtverontreinigende stoffen stikstofdioxide (NO2) en fijn stof (PM10). Overschrijding van de grenswaarden van andere stoffen komt bijna niet voor.

De wet maakt onderscheid tussen kleine en grote ruimtelijke projecten. Kleine projecten zijn projecten die de luchtkwaliteit niet 'in betekende mate' (NIBM) verslechteren. Deze projecten hoeven niet meer beoordeeld te worden op luchtkwaliteit. Ze zijn namelijk zo klein dat ze geen wezenlijke invloed hebben op de luchtkwaliteit. Er is geen belemmering als een klein project niet of nauwelijks bij draagt aan luchtverontreiniging, óók niet in overschrijdingsgebieden (gebieden met te veel luchtvervuiling). De ministeriële Regeling NIBM geeft aan in welke gevallen een nieuw project in ieder geval een NIBM-project is. Dit is bijvoorbeeld het geval als er minder dan 500 woningen worden gebouwd bij minimaal één ontsluitingsweg, of minder dan 1.000 woningen bij twee ontsluitingswegen.

Het Besluit gevoelige bestemmingen beperkt de vestiging van zogeheten 'gevoelige bestemmingen', zoals een school, in de nabijheid van provinciale en rijkswegen. Het besluit is gericht op bescherming van mensen met een verhoogde gevoeligheid voor fijn stof (PM10) en stikstofdioxide (NO2), met name kinderen, ouderen en zieken. Daartoe voorziet het besluit in zones waarbinnen luchtkwaliteitsonderzoek nodig is: 300 meter aan weerszijden van rijkswegen en 50 meter langs provinciale wegen, gemeten vanaf de rand van de weg. Waar in zo'n onderzoekszone de grenswaarden voor PM10 of NO2 (dreigen te) worden overschreden, mag het totaal aantal mensen dat hoort bij een 'gevoelige bestemming' niet toenemen. Dit wordt bereikt door op zo'n plek de vestiging van bijvoorbeeld een school niet toe te staan. Bij uitbreidingen van bestaande gevoelige bestemmingen is een eenmalige toename van maximaal 10% van het totale aantal blootgestelden toegestaan. De volgende gebouwen met de bijbehorende terreinen zijn aangemerkt als gevoelige bestemming: scholen, kinderdagverblijven, en verzorgings-, verpleeg- en bejaardentehuizen.

Het gaat hierbij niet om bestemmingen in de meest enge zin van het woord, maar om alle vergelijkbare functies, ongeacht de exacte aanduiding ervan in bestemmingsplannen en andere besluiten. Van doorslaggevend belang is de (voorziene) functie van het gebouw en het bijbehorende terrein. In de context van dit besluit worden ziekenhuizen, woningen en sportaccommodaties dus niet als gevoelige bestemming gezien.

De gemeente heeft geen eigen regelgeving en beleid over luchtkwaliteit.

#### Grenswaarden luchtkwaliteit

Voor de meest voorkomende stoffen zijn de luchtkwaliteitsnormen als volgt:

| Stof                  | Soort norm                                                  | Concentratie             | Status                          |
|-----------------------|-------------------------------------------------------------|--------------------------|---------------------------------|
| NO2 - Stikstofdioxide | Jaargemiddelde                                              | 40 µg/m³<br>(sinds 2015) | Grenswaarde                     |
| NO2 - Stikstofdioxide | Uurgemiddelde (mag max. 18x per<br>jaar worden overschreden | 200 µg/m³                | Grenswaarde                     |
| PM10 - fijnstof       | Jaargemiddelde¹                                             | 40 µg/m³                 | Grenswaarde                     |
| PM10 - fijnstof       | Jaargemiddelde                                              | 20 µg/m³                 | Advieswaarde (WHO)              |
| PM10 - fijnstof       | Daggemiddelde (mag max. 35x per<br>jaar worden overschreden | 50 µg/m³                 | Grenswaarde                     |
| PM2,5 - fijnstof      | Jaargemiddelde                                              | 25 µg/m³                 | Grenswaarde                     |
| PM2.5 - fijnstof      | Jaargemiddelde                                              | 20 µg/m³                 | Indicatieve grenswaarde<br>(EU) |
| PM2,5 - fijnstof      | Jaargemiddelde<br>blootstellingsconcentratie                | 20 µg/m³                 | Grenswaarde2                    |
| PM2,5 - fijnstof      | Jaargemiddelde                                              | 5 µg/m3                  | Advieswaarde (WHO)              |

Gekeken naar de voorspellingen voor deze stoffen met behulp van de Grootschalige Concentratie- en Depositiekaarten Nederland (GCN en GDN) van het Rijksinstituut voor Volksgezondheid en Milieu (RIVM)3 blijkt dat (ruim) voldaan wordt aan deze grenswaarden. Uitsneden van de kaarten ter hoogte van het plangebied zijn hieronder opgenomen.

<sup>3</sup> Bron: http://geodata.rivm.nl/gcn/

Besluit en de Regeling niet in betekenende mate bijdragen

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip 'niet in betekenende mate' is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Aangezien het hier een ruimtelijke ontwikkeling betreft die genoemd staat in de Regeling NIBM, een woningbouwlocatie met minder dan 1.500 woningen, kan geconcludeerd worden dat de bijdrage aan de luchtkwaliteit van het desbetreffende project NIBM is.

#### Besluit gevoelige bestemmingen

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen, kantoren en ziekenhuizen zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

Het project ligt niet binnen 300 meter van een rijksweg of provinciale weg. Hieruit kan worden afgeleid dat sprake is van een aanvaardbaar woon- en leefklimaat (m.b.t. geur).

#### Bedrijven

Binnen de directe nabijheid van de locatie liggen geen veehouderijen of andere bedrijven.

#### Conclusie

Er is sprake van een aanvaardbaar woon- en leefklimaat. Onderhavige ontwikkeling draagt niet in betekenende mate bij aan de luchtkwaliteit. Luchtkwaliteit vormt geen belemmering voor onderhavige ontwikkeling.

#### **4.11 Water**

#### Beleidskader

Waterschap Aa en Maas is verantwoordelijk voor het waterbeheer in onderhavig projectgebied. Het gaat dan om het waterkwantiteits en –kwaliteitsbeheer, de waterkeringzorg, waterzuivering, het grondwaterbeheer, het waterbodembeheer en vaak ook het scheepsvaartbeheer. Het waterschap heeft de grondslag van haar beleid opgenomen in het waterbeheersplan 2016-2021, wat is afgestemd op Europees, nationaal en provinciaal beleid. Speerpunten uit het waterbeheerplan zijn veilig,

bewoonbaar beheergebied, voldoende water, schoon water, natuurlijk en recreatief water.

Bij een toename en afkoppelen van het verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De waterschappen maken bij het beoordelen van plannen met een toegenomen verhard oppervlak onderscheid tussen grote en kleine plannen.

#### Consequenties

Onderhavig project leidt niet tot een groter verhard oppervlak dan in de huidige situatie het geval is. Er vindt geen nieuwe aan- of afkoppeling van dak- of terreinoppervlakten plaats. De situatie ten aanzien van de afvoer van hemelwater blijft dus onveranderd. Ten behoeve van de waterkwaliteit zal de voorgestelde ontwikkeling bij de aanleg geen gebruik worden gemaakt van uitlogende materialen, waardoor de uitspoeling van vervuilende stoffen via de bodem naar het oppervlaktewater voorkomen wordt. Op www.watertoets.nl is een digitale watertoets uitgevoerd. Hieruit blijkt dat er met onderhavig plan geen waterschapsbelang gemoeid is.

Ten aanzien van de afvoer van afvalwater is het volgende aan de orde. De huidige functie van het pand biedt voor wat betreft de afvoer van afvalwater gelijke mogelijkheden dan de aangevraagde functie. Het afvalwater is uitsluitend afkomstig van sanitaire voorzieningen en vanuit keukens. De locatie is gelegen in gerioleerd gebied. Het afvalwater wordt/ blijft afgevoerd naar het gemeentelijke riool. De huidige en de toekomstige situatie zijn echter niet één op één gelijk. Er zal opnieuw aangesloten moeten worden op het gemeentelijke rioolstelsel. De uitwerking van de nieuwe aansluiting op het gemeentelijke rioolstelsel dient in samenspraak met de gemeente Uden te worden uitgevoerd.

#### **4.12 Overige aspecten**

Volksgezondheid i.r.t. veehouderijen, geur, spuitzones van gewasbeschermingsmiddelen en hoogspanningslijnen zijn niet toegelicht in de onderbouwing. Deze milieuaspecten vormen geen belemmering voor de planvorming.

#### **4.13 M.e.r.**

#### Beleidskader

In juli 2017 is het gewijzigde Besluit m.e.r. in werking getreden. Een m.e.r.-procedure is noodzakelijk als een besluit wordt genomen over een activiteit waarbij belangrijke nadelige milieugevolgen kunnen optreden. De vraag of door voorgenomen activiteiten belangrijke nadelige milieugevolgen veroorzaakt kunnen worden staat dan ook centraal bij het beoordelen of een m.e.r. moet worden uitgevoerd. De Europese Unie heeft in de richtlijn m.e.r. aangegeven bij welke activiteiten er zeer waarschijnlijk sprake is van belangrijke nadelige milieugevolgen.

In de gewijzigde Besluit m.e.r. staat de nieuwe procedure voor de vormvrije m.e.r. beoordeling. Voor elke aanvraag waarbij een vormvrije m.e.r.-beoordeling aan de orde is moet:

- Door de initiatiefnemer een aanmeldingsnotitie worden opgesteld.
- Het bevoegd gezag binnen 6 weken een m.e.r.-beoordelingsbesluit nemen. Dit besluit hoeft niet in de Staatscourant gepubliceerd te worden.
- De initiatiefnemer het (vormvrije) m.e.r.-beoordelingsbesluit bij de vergunningaanvraag voegen (Artikel 7.28 Wet milieubeheer).

De artikelen 7.16 tot en met 7.20a van de Wet milieubeheer zijn in de nieuwe wetgeving voor alle in het Besluit m.e.r. genoemde activiteiten van de D-lijst van toepassing. Het maakt daarvoor niet uit of het een activiteit onder of boven de D-drempel betreft. Voorafgaand aan de vergunningaanvraag dient een aparte beslissing worden genomen dat geen MER nodig is. Voor de initiatiefnemer geldt dat hij moet melden dat er sprake is van een vormvrije m.e.r.-beoordeling en dat hij hiervoor informatie moet aanleveren. Het bevoegd gezag moet vervolgens een formeel besluit nemen dat de initiatiefnemer bij zijn vergunningaanvraag moet voegen.

#### Consequenties

Onderzocht is of een mer of een mer beoordeling nodig is. In bijlage C en D van het Besluit mer is aangegeven in welke gevallen voor een project een mer (beoordeling) nodig is. Het toevoegen van 32 woningen is niet mer (beoordelings)plichtig. Voor dit initiatief hoeft op grond van de Wet milieubeheer geen milieueffectrapport te worden gemaakt.

De aanleg, wijziging of uitbreiding van een stedelijk ontwikkelingsproject is onder onderdeel D 11.2 van het Besluit milieueffectrapportage opgenomen. Onderhavig initiatief is wel stedelijk, maar niet in de zin van het m.e.r.-besluit. Uit jurisprudentie blijkt dat voor nieuwvestiging van 95 woningen (ABRvS 27 mei 2015, ECLI:NL:RVS:2015:1640, r.o. 13.2) en 17.000 m2 (ABRvS 24 december 2014, ECLI:NL:RVS:2014:4648, r.o. 20.3) aan volumineuze detailhandel door de Raad van State een vormvrije m.e.r.-beoordeling wordt gevraagd. In onderhavige situatie gaat het om veel minder woningen dan 95. Een vormvrije m.e.r.-beoordeling hoeft daarom niet plaats te vinden.

### **5 Juridische planbeschrijving**

#### **5.1 Vormgeving juridisch plan**

Het betreft hier een wijzigingsplan. Er is daarom aangesloten bij het moederplan, waaruit dit wijzigingsplan volgt. De systematiek die voor het moederplan 'Uden Centrum 2013' geldt is ook voor dit plan gebruikt.

#### **5.2 Standaard Vergelijkbare Bestemmingsplannen 2012 en digitalisering**

Op 1 juli 2008 is de Wet ruimtelijke ordening in werking getreden (Wro). In deze wet is de verplichting opgenomen om ruimtelijke plannen en besluiten te digitaliseren. Dit betekent dat bestemmingsplannen alleen in digitale vorm rechtskracht kunnen krijgen. De papieren versie betreft slechts een verbeelding van de digitale versie. Deze digitaliseringsverplichting is op 1 januari 2010 van kracht geworden. Dit wijzigingsplan is daarom volledig digitaal en IMRO-gecodeerd opgesteld, zodat het digitaal beschikbaar kan worden gesteld. Bij het opstellen van het onderhavige is aangesloten bij de landelijk standaard voor bestemmingsplannen, de RO-Standaarden 2012.

#### **5.3 Doelstellingen en planopzet**

Het juridisch bindend deel van het wijzigingsplan bestaat uit de regels en de verbeelding tezamen. De basis voor de verbeelding is een recente kadastrale ondergrond, aangevuld met topografische gegevens. Op de verbeelding is de grens van het bestemmingsplangebied aangegeven. Binnen die grens zijn de verschillende bestemmingen met verschillende kleuren weergegeven. Voorts zijn diverse aanduidingen opgenomen, waarnaar in de regels wordt verwezen. De planregels van het bestemmingsplan zijn ondergebracht in vier hoofdstukken:

- Hoofdstuk 1 bevat de inleidende regels. Deze regels beogen een eenduidige interpretatie en toepassing van de overige, meer inhoudelijke regels en van de verbeelding te waarborgen;
- Hoofdstuk 2 bevat de planregels in verband met de bestemmingsbepalingen. Per bestemming bevat dit hoofdstuk planregels, welke specifiek voor die bestemming gelden;
- Hoofdstuk 3 bevat de algemene regels. Hierbij gaat het om planregels die op nagenoeg alle bestemmingen betrekking hebben en die vooral om praktische redenen zijn ondergebracht in dit hoofdstuk, alsmede een aantal specifieke planregels, waaronder een anti-dubbeltelbepaling;
- Tenslotte bevat hoofdstuk 4 de overgangs- en slotregels. Deze planregels bevatten onder meer het overgangsrecht en de titel van het bestemmingsplan.

#### **5.4 Toelichting afzonderlijke bestemmingen en regelingen**

In deze paragraaf worden de bestemmingen afzonderlijk toegelicht. Voor een goed begrip van de regeling dienen in elk geval de regels tezamen met de verbeelding te worden geraadpleegd.

#### 5.4.1 Gemengd - 1

Binnen deze bestemming bestaat de mogelijkheid allerlei functies uit te voeren. Alle in dit wijzigingsplan binnen deze bestemming toegelaten functies waren reeds van toepassing onder het vigerende plan. Er is slechts aan toegevoegd dat binnen het vigerende bouwvlak en onder de van toepassing zijnde aanduidingen en bouw- en goothoogtes 32 nieuwe woningen mogen worden opgericht. E.e.a. voor zover passend in de Nota Parkeernormen.

#### 5.4.2 Waarde – Archeologie 2

Ook deze bestemming is overgenomen uit het vigerende bestemmingsplan ter bescherming van eventueel aanwezige archeologische waarden. In geval over een oppervlakte van meer dan 500 m2 met een diepte van 30 centimeter grond geroerd wordt zal een archeologisch onderzoek overlegd worden waaruit blijkt dat geen archeologische waarden worden verstoord.

#### **6 Haalbaarheid**

#### **6.1 Economische haalbaarheid**

Bij het opstellen van een bestemmingsplan (alsook een wijzigingsplan) dient op grond van artikel 3.1.6 lid 1 sub f van het Besluit ruimtelijke ordening onderzoek plaats te vinden naar de economische uitvoerbaarheid van het plan.

Op grond van de grondexploitatiewet die per 1 juli 2008 in werking is getreden, worden overheden verplicht kosten te verhalen indien er sprake is van een bouwplan in de zin van artikel 6.2.1 van het Besluit ruimtelijk ordening. Daarvan is in dit geval sprake. Om aan deze eis te voldoen, wordt door de initiatiefnemer en de gemeente een exploitatieovereenkomst (anterieure overeenkomst) gesloten. De kosten voor de sloop en nieuwbouw, alsmede de kosten voor het opstellen van het voorliggende wijzigingsplan inclusief onderzoeken, de ambtelijke kosten, planschade et cetera zijn voor rekening van de initiatiefnemer: Bouwbedrijf Wagemakers B.V.

Uit bovenstaande blijkt dat het kostenverhaal anderszins is verzekerd (waardoor een exploitatieplan niet nodig is) en het plan economisch uitvoerbaar is.

#### **6.2 Overleg en maatschappelijke haalbaarheid**

In deze paragraaf wordt aandacht besteed aan de maatschappelijke uitvoerbaarheid: de procedure met als doel het wijzigen van de bestemming ter plaatse van het plangebied.

In het kader van het vooroverleg als bedoeld in artikel 3.1.1. van het Besluit ruimtelijke ordening is het ontwerpwijzigingsplan toegezonden aan de voor dit plan relevante vooroverlegpartners.

Dit wijzigingsplan is op particulier initiatief tot stand gekomen. De initiatiefnemer heeft op 27 november 2018 en 27 juni 2019 met de omwonenden een omgevingsdialoog gevoerd. Hier zijn de plannen uitgelegd en was er voor de omwonenden de gelegenheid tot het stellen van vragen. De reacties van de omwonenden waren positief, ze vonden het een mooi plan. Er zijn daarnaast ook enkele vragen gesteld die veelal te maken hebben met de uitvoering van het werk en de toegang tot de te realiseren parkeergarage. Deze vragen zijn beantwoord voor zover dat op dat moment mogelijk was. Afgesproken is dat de initiatiefnemer met enkele afgevaardigden van de groep contact houdt. Het gaat dan om de huurderscommissie 'Huurwel' en de bibliotheek. De omgevingsdialoog heeft niet geleid tot wijziging van de plannen. De verslagen van beide omgevingsdialogen zijn bijgevoegd (bijlage 4).

Omdat een omgevingsdialoog is gevoerd en er goed contact is tussen de initiatiefnemer en de omgeving heeft het college van B&W besloten het wijzigingsplan niet als

voorontwerp ter inzage te leggen, maar direct als ontwerpwijzigingsplan. Conform artikel 3.9a van de Wet ruimtelijke ordening heeft het ontwerpwijzigingsplan gedurende 6 weken ter inzage gelegen. Tegelijkertijd lag in het kader van de coördinatieregeling ook de ontwerp omgevingsvergunning ter inzage. In deze periode kon iedereen een zienswijze over het ontwerpwijzigingsplan en de ontwerp omgevingsvergunning naar voren brengen.

Nadat het ontwerpwijzigingsplan ter inzage heeft gelegen is tussen de initiatiefnemer, gemeente en de VVE van het naastgelegen appartementencomplex nauw overleg geweest over de inrichting van de openbare ruimte aan de zijkant van de nieuwe ontwikkeling. In gezamenlijkheid is gekomen tot een nieuw plan voor de inrichting van de openbare ruimte dat in paragraaf 2.3 van deze toelichting is opgenomen en toegelicht.

Op 22 juli 2020 heeft het college van B&W dit wijzigingsplan vastgesteld. Tegelijkertijd is ook de omgevingsvergunning verleend.

Er is een landelijke voorziening (www.ruimtelijkeplannen.nl) waar in elektronische vorm de ruimtelijke visies, plannen, besluiten, verordeningen of algemene maatregelen van bestuur van gemeenten, provincies en Rijk, voor een ieder volledig toegankelijk en raadpleegbaar zijn. Daar is dit wijzigingsplan ook raadpleegbaar.

#### **6.3 Conclusie**

Het wijzigingsplan leidt gezien voorgaande niet tot planologische bezwaren. Het initiatief – de realisatie van maximaal 32 appartementen, evenzoveel bergingen en de benodigde parkeerruimte - ter plaatse van de voormalige PTT-locatie aan de Kastanjeweg in Uden na afweging van de verschillende belangen, een aanvaardbare invulling van het projectgebied.

#### **7 Bijlagen**

- Bijlage 1 Akoestisch onderzoek wegverkeerslawaai
- Bijlage 2 Verkennend bodemonderzoek
- Bijlage 3 Quickscan flora en fauna
- Bijlage 4 Verslagen omgevingsdialogen
- Bijlage 5 Aerius-berekening