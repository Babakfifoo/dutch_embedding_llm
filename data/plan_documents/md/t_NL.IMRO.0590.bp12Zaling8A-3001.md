# **Bestemmingsplan Zaling 8A**

**Gemeente Papendrecht Vastgesteld**

# **Bestemmingsplan Zaling 8A Gemeente Papendrecht Vastgesteld**

| Rapportnummer:            | 211X08343_6                    |
|---------------------------|--------------------------------|
| IMRO-identificatienummer: | NL.IMRO.0590.bp12Zaling8A-3001 |
| Datum:                    | januari 2019                   |
| Concept ontwerp:          | 16 mei 2018                    |
| Ontwerp:                  | 10 september 2018              |
| Vaststelling:             | 24 januari 2019                |
| Onherroepelijk:           |                                |
| Bron foto kaft:           | Hollandse hoogte, 4            |
| Beknopte inhoud:          | --                             |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

| Inhoudsopgave                                                                                                                                                  | pagina |
|----------------------------------------------------------------------------------------------------------------------------------------------------------------|--------|
| 1. INLEIDING<br>1.1 Aanleiding<br>1.2 Ligging en begrenzing plangebied<br>1.3 Vigerend plan<br>1.4 Leeswijzer                                                  |        |
| 2. PLANBESCHRIJVING<br>2.1 Huidige situatie<br>2.2 Toekomstige situatie                                                                                        |        |
| 3. BELEIDSKADER<br>3.1 Rijksbeleid<br>3.2 Provinciaal en regionaal beleid<br>3.3 Gemeentelijk beleid                                                           |        |
| 4. MILIEUHYGIENISCHE EN PLANOLOGISCHE ASPECTEN<br>4.1 Inleiding<br>4.2 Geluid                                                                                  |        |
| 4.3 Luchtkwaliteit<br>4.4 Externe veiligheid<br>4.5 Bodem<br>4.6 Water                                                                                         |        |
| 4.7 Flora en fauna<br>4.8 Archeologische en cultuurhistorische waarden<br>4.9 Verkeer en parkeren<br>4.10<br>Bedrijven en milieuzonering<br>4.11<br>Geurhinder |        |
| 4.12<br>Kabels en leidingen<br>4.13<br>Vormvrije m.e.r.-beoordeling                                                                                            |        |
| 5. JURIDISCHE PLANOPZET<br>5.1 Algemeen                                                                                                                        |        |

- 5.2 Systematiek

| 6. ECONOMISCHE UITVOERBAARHEID |  |
|--------------------------------|--|
| 6.1 Kostenverhaal              |  |
| 6.2 Eigendomsverhoudingen      |  |
|                                |  |
| 7. OVERLEG EN ZIENSWIJZEN      |  |
| 7.1 Overleg                    |  |
| 7.2 Vaststellingsprocedure     |  |
| 7.3 Beroep                     |  |

# **SEPARATE BIJLAGEN**

Bijlage 1: Akoestisch onderzoek

- Bijlage 2: Onderzoek externe veiligheid "Zeven bouwkavels Tiendzone"
- Bijlage 3: Verkennend bodemonderzoek
- Bijlage 4: Aanvullend bodemonderzoek
- Bijlage 5: Aanvullend bodemonderzoek rond boring 1
- Bijlage 6: Verkennend asbestonderzoek en PFOA analyse
- Bijlage 7: Watertoets
- Bijlage 8: Quickscan flora en fauna
- Bijlage 9: Vervolgonderzoek heikikker en grote modderkruiper
- Bijlage 10: Archeologisch onderzoek
- Bijlage 11: De Tiendzone uitgewerkt
- Bijlage 12: Advies mer-beoordelingsplicht Zaling 8a
- Bijlage 13: Nota van beantwoording zienswijzen

# **1. INLEIDING**

# **1.1 Aanleiding**

De Tiendzone is een stukje oorspronkelijk landschap binnen het bebouwd gebied van de gemeente Papendrecht. In het bestemmingsplan "Oostpolder 1993" maakte dit gebied deel uit van een veel groter gebied met de bestemming 'Uit te werken woongebied met bijbehorende voorzieningen'. Binnen deze bestemming zouden minimaal 1.075 en maximaal 1.175 woningen worden gerealiseerd. De wijk Oostpolder is gerealiseerd.

Inmiddels is voor het gebied een beheersverordening opgesteld. Daarin hebben de gronden van de Tiendzone een bestemming gekregen conform de bestaande situatie. Het beleid van de gemeente is gericht op behoud van het landelijke karakter van de Tiendzone. Hierdoor blijft de oorsprong van Papendrecht herkenbaar. De gemeente heeft eerder besloten dat enkele kavels bebouwd mogen worden met vrijstaande woningen. Inmiddels zijn twee woningen gebouwd. Verder is voor zeven andere bouwkavels een bestemmingsplan vastgesteld (bestemmingsplan Zeven bouwkavels Tiendzone, 2017). Deze kavels zullen binnenkort worden uitgegeven. Voorliggend initiatief gericht op de bouw van één vrijstaande woning aan de Zaling was te laat kenbaar gemaakt om meegenomen te kunnen worden in voornoemd bestemmingsplan voor de zeven bouwkavels.

De bouw van de nieuwe woning is op basis van het vigerend plan niet direct mogelijk. De voorgestane ontwikkeling dient derhalve mogelijk gemaakt te worden door middel van een nieuwe juridischplanologische procedure. Onderhavig bestemmingsplan zorgt daarvoor.

# **1.2 Ligging en begrenzing plangebied**

Het plangebied betreft het perceel Zaling 8A, kadastraal bekend als gemeente Papendrecht, sectie E, perceelsnummers 3665 en 1243. Op het perceel is één vrijstaande woning voorzien. Het perceel wordt grotendeels omkaderd door watergangen.

Op de afbeelding is de globale ligging van het plangebied in zijn nabije omgeving weergegeven. De exacte begrenzing van het plangebied is ingetekend op de verbeelding van dit bestemmingsplan.

*Luchtfoto bestaande situatie plangebied (plangebied in rood kader)*

# **1.3 Vigerend plan**

Voor het plangebied vigeert de beheersverordening "Papendrecht" van de gemeente Papendrecht. De beheersverordening is vastgesteld op 8 maart 2018 en is in werking getreden op 29 maart 2018.

De gronden hebben binnen de beheersverordening de bestemmingen 'Recreatie', 'Groen' en 'Water'. Daarnaast zijn de gronden voorzien van de gebiedsaanduiding 'geluidszone – industrie' en de dubbelbestemming 'Waarde – Archeologie'. Ter plaatse van de bestemming 'Recreatie' is tevens de aanduiding 'volkstuin' opgenomen.

De bouw van een woning is niet mogelijk binnen de bestemming 'Recreatie'. Tevens is de individuele perceelsontsluiting voor de nieuwe woning niet mogelijk binnen de bestemming 'Groen' (enkel bestaande individuele perceelsontsluitingen zijn toegestaan).

# **1.4 Leeswijzer**

Het voorliggende bestemmingsplan bestaat uit een verbeelding met bijbehorende planregels en gaat vergezeld van een toelichting. De planregels en de verbeelding vormen de juridisch bindende elementen van het bestemmingsplan. De toelichting bestaat uit een planbeschrijving met bijlagen waarin relevante onderzoeksresultaten zijn opgenomen.

De toelichting van dit bestemmingsplan is opgebouwd uit zeven hoofdstukken en enkele bijlagen. De opbouw van de hoofdstukken is zodanig dat sprake is van een logische volgorde in vraagstelling (wat, waarom, waar, hoe, etc.). Na dit inleidende hoofdstuk volgt hoofdstuk 2 'Planbeschrijving'. Dit hoofdstuk gaat in op de beschrijving van de huidige situatie van het plangebied en directe omgeving. Daarnaast worden de ontwikkelingen die het plan mogelijk maakt op een rij gezet. Hoofdstuk 3 geeft een beschrijving van het relevante beleid op Rijks-, provinciaal, regionaal en gemeentelijk niveau. Daarbij wordt bekeken of de voorgestane ontwikkeling in lijn is met dit beleid. In hoofdstuk 4 wordt de uitvoerbaarheid van het bestemmingsplan aangetoond. Vanuit de verschillende van invloed zijnde haalbaarheidsaspecten zoals externe veiligheid, luchtkwaliteit en water wordt in dit hoofdstuk beschreven waarom de ontwikkeling die voorliggend bestemmingplan mogelijk maakt, uitgevoerd kan worden. In hoofdstuk 5 wordt de juridische planopzet toegelicht. Er wordt een antwoord gegeven op de vraag hoe hetgeen in voorliggend plan is vastgelegd juridisch wordt geregeld. Hoofdstuk 6 geeft inzicht in de economische uitvoerbaarheid van het plan. In het laatste hoofdstuk van dit bestemmingsplan zal verslag worden gedaan van (voor)overleg en zienswijzen.

# **2. PLANBESCHRIJVING**

# **2.1 Huidige situatie**

# **Tiendzone**

De Tiendzone en de directe omgeving daarvan vormen een bijzondere zone in de gemeente Papendrecht. Uit een historische analyse blijkt dat het gebied ten oosten van de N3 in Papendrecht, is op te delen in een viertal karakteristieke subgebieden: de rivier, de rivierzandplaten, de dijk en de Oostpolder. Deze delen zijn sterk aan elkaar gekoppeld. De rivier is verbonden met de dijk en nog sterker met de zandplaten. Op deze platen is een industrieterrein ontwikkeld dat op de rivier is georienteerd. Langs de dijk bevinden zich al eeuwenlang woningen. Deze dijkwoningen zijn georiënteerd op het achterland waar zij polderkavels in bezit hebben. In de polder ligt een aantal smalle polderkavels aan de achter de dijk gelegen Tiendweg Oost. De dijkzone en deze kavels herbergen een rijkdom aan verschillende hobbyactiviteiten. De Tiendweg Oost met bijbehorende polderkavels wordt Tiendzone genoemd.

Met de ontwikkeling van de wijk Oostpolder heeft de Tiendzone een nieuwe positie in Papendrecht gekregen. Het begrenst de zuidrand van uitbreidingswijk Oostpolder en vormt een stuk open landelijk gebied in de gemeente ten zuiden van de snelweg A15. Hierdoor heeft de landelijke Tiendzone een uniek karakter. Het gebied heeft een grote openheid. Tevens is het gebied kwetsbaar vanwege de verstedelijkingsdruk. Dit oostelijke deel van de Papendrechtse polder was erg nat, wat je nu terugziet in de vele sloten in het gebied. De omgeving bestaat uit een waterlandschap van eilanden.

De huidige bebouwing rond en in de Tiendzone heeft een agrarisch karakter. In de zone ligt een boerderij gebouwd in het begin van de vorige eeuw. Verder staan er vooral schuren en bouwwerken van (hobby)boeren. Aan het dijklint ten zuiden van de Tiendzone staan enkele karakteristieke dijkwoningen en boerderijen. Benedendijks vind je hier ook schuren en stallen. De bebouwing aan het dijklint is geschakeld of vrijstaand met doorzichten naar het achtergelegen gebied. Vanaf het dijklint zijn de tuinen van het dijklint en poldereilandjes van de landelijke Tiendzone beleefbaar. De doorzichten dragen bij aan de kwaliteit van het dijklint.

In de Tiendzone staat een zestal woningen en een aantal schuren van verschillende grootte. Bovendien bevindt zich in de zone een grote kas die dienst heeft gedaan als tuincentrum. Een aantal elementen, waaronder de grote kas, is groot voor de schaal en maat van de Tiendzone. De bebouwing aan de binnendijkse zijde van het dijklint is kleinschalig.

Een derde bebouwingstypologie is de bebouwing in de woonwijk Oostpolder. Dit is een uitbreidingswijk gebouwd in de periode van 1997 tot nu. Aan de zuidelijke rand van de woonwijk, grenzend aan de Tiendzone, bevindt zich ook een aantal bijzondere functies, zoals een school en een (nood-)winkel.

De Tiendweg Oost sluit aan de oostkant aan op de Matenasche Scheidkade en aan de westkant op de Tjalk, een straat in de woonwijk Oostpolder. Via de Matenasche Scheidkade is de Tiendweg Oost verbonden met het dijklint Oosteind. De Tiendweg Oost ontsluit enkele polderkavels en biedt toegang tot achtererven van het dijklint en is liefst alleen toegankelijk voor niet gemotoriseerd verkeer en bestemmingsverkeer. Enkele percelen aan de noordkant worden ontsloten vanaf de Zuidkil en vanaf het fietspad tussen Oostkil en Matenasche Scheidkade. Door het gebied heen lopen enkele paden die zowel op de woonwijk als op de Tiendweg Oost en Zaling aantakken. De Tiendzone is vooral voor langzaam verkeer goed ontsloten.

## **Het plangebied**

Het plangebied ligt aan het fietspad Zaling dat aansluit aan de westkant op de straat Oostkil en betreft een volkstuin, grotendeels omringd door water. Het plangebied heeft de bestemming recreatie met de nadere aanduiding volkstuin.

Het plangebied wordt omringd door graslanden afgewisseld met volkstuinen. Aan de noordkant van het plangebied liggen relatief jonge woonwijken en aan de oostkant (ten oosten van de Matenasche Scheidkade) liggen agrarische gronden van het type veenweidegebied in het zogenaamde Land van Matena. Het Land van Matena is een soort restverkaveling tussen twee polders, de

Papendrechtse en de Sliedrechtse polder. In het Land van Matena wordt een woonwijk ontwikkeld.

# **2.2 Toekomstige situatie**

De gewenste ontwikkeling betreft de realisatie van één woning. Zoals reeds eerder gesteld, is het beleid van de gemeente gericht op behoud van het landelijke karakter van de Tiendzone. Hierdoor blijft de oorsprong van Papendrecht herkenbaar.

Door bureau Juurlink en Geluk is (rond 2000) het plan "Papendrecht Tiendzone" opgesteld. De opgave was een plan voor een landschappelijk park te maken, waarbij de bestaande karakteristieken en kwaliteiten het uitgangspunt vormden. In dit plan is ook aangegeven hoe bebouwing ingepast kan worden met behoud van de open landschappelijke kwaliteit. Voor de bebouwing in de Tiendzone hebben zij destijds de volgende regels opgesteld:

- de bebouwing is mogelijk in de noordrand van de Tiendzone;
- de bebouwing vindt plaats op kavels van het onderliggende polderlandschap;
- de kavels hebben een natuurlijk talud;
- tussen de bebouwde eilandkavels is de afstand minimaal 40 meter.

In het plan geven ze een beschrijving van de bebouwing langs het dijklint en langs de Tiendweg Oost. Dat zijn kleine dijkwoningen en (soms) grote boerenschuren. Op basis van de beschrijving van die bebouwing door Juurlink en Geluk zijn later beeldkwaliteitsregels opgesteld, die in 'de Tiendzone Uitgewerkt' zijn vastgelegd (vastgesteld 2007).

### **Kavelpaspoort Tiendzone**

Op basis van 'de Tiendzone Uitgewerkt', de kavelafmetingen en van het huidige welstandsbeleid van Papendrecht zijn kavelpaspoorten geschetst ten behoeve van de realisatie van zeven bouwkavels aan de Tiendzone. Als aanvullende inspiratie is de Visie Beeldkwaliteit Alblasserwaard-Vijfheerenlanden 'Het verhaal in beeld' gebruikt. Dit is een handreiking om bij ontwikkelingen in het plattelandsgebied in de Alblasserwaard zodanig rekening te houden met de authentieke kenmerken, dat de ruimtelijke identiteit en zeggingskracht voor bewoners en bezoekers behouden blijft. De Tiendzone vormt een stukje platteland binnen het verstedelijkt gebied van Papendrecht.

Boerderijen in de Alblasserwaard hadden een rechthoekige plattegrond, met het woonhuis aan de voorkant en de stal aan de achterkant. Later zijn ook wel boerderijen in T-vorm en L-vorm gebouwd. De goothoogte is van oorsprong erg laag. Het naar de weg gerichte hoofdgebouw is in baksteen uitgevoerd en verder naar achteren wordt meer hout of potdekselwerk toegepast. Kavels zijn gescheiden door sloten, met een natuurlijke oever. Tussen de bebouwing zijn doorzichten naar het achterland. Op het voorerf is de beplanting representatief en op het zij- en achtererf is de beplanting veel landschappelijker.

Het idee achter de geschetste kavelpaspoorten ten behoeve van de zeven bouwkavels is meegenomen bij het opstellen van het bouwplan voor dit bestemmingsplan. De bestemminsregeling is volledig gebaseerd op dit bouwplan. De regeling komt overeen met de beheersverordening Papendrecht.

#### *Bebouwing*

Het bouwvlak is strak om het bouwplan gelegd. De afstand tussen de voorgevel van de woning en de slootrand bedraagt minimaal 6 meter. Voor het hoofdgebouw inclusief dakoverstekken en de overkapping aan de achtergevel geldt een maximale oppervlakte van 212 m². Het voorportaal van de entree valt hier niet onder.

Bijbehorende bouwwerken mogen alleen worden gebouwd op het achtererfgebied op een minimale afstand van 1 meter achter de voorgevelrooilijn. Tevens dienen ze minimaal 4 meter uit de watergang en minimaal 3 meter uit het buurperceel gebouwd te worden. De bestaande bebouwing die zich momenteel op het perceel bevindt, wordt gesloopt. Dit is privaatrechtelijk met de initiatiefnemer afgesproken.

De bestaande opstallen zullen door initiatiefnemer minimaal 3 weken voor de start van de bouw van de nieuwe woning (bij start bouw melding van de nieuwe woning) zijn gesloopt.

Aangezien de bouwkavels in de Tiendzone liggen, moet bebouwing passen binnen kenmerken voor bebouwing in de Alblasserwaard. Bebouwing in de Alblasserwaard wordt vooral gekenmerkt door boerderijen met een lage goothoogte en een zadeldak.

Voor de woning geldt een maximale goothoogte van 3 meter en een maximale bouwhoogte van 10 meter. De hellingshoek mag tussen de 45 en 60 graden bedragen. De woning wordt met de kaprichting loodrecht op de Zaling (voorgevelrooilijn) georiënteerd.

Aanvullend wordt voor de beeldkwaliteit aangesloten op de uitgangspunten van "De Tiendzone Uitgewerkt". Dit document is opgenomen als bijlage.

## *Parkeren*

Op het perceel moeten twee parkeerplaatsen worden gerealiseerd. Dit is via een dynamische verwijzing naar het parkeerbeleid van de gemeente Papendrecht (vastgesteld op 6 maart 2018) vastgelegd in de regels.

## *Erfinrichting*

Streekeigen erfinrichting wordt gekenmerkt door een geordend, netjes (en arbeidsintensief) ingericht erf aan de voorkant en een grootschaliger en arbeidsextensief ingericht erf aan de achterkant. Verharding blijft meestal beperkt tot de verkeersruimte.

*Impressie woning vanaf de Zaling* 

# **3. BELEIDSKADER**

# **3.1 Rijksbeleid**

# **Structuurvisie Infrastructuur en Ruimte**

In de Structuurvisie Infrastructuur en Ruimte, vastgesteld op 13 maart 2012, staan de plannen van de Rijksoverheid voor ruimte en mobiliteit. Het Rijk streeft naar een concurrerend, bereikbaar, leefbaar en veilig Nederland. Om dit te kunnen bewerkstelligen laat het Rijk de ruimtelijke ordening meer over aan de decentrale overheden (provincie en gemeenten) en komt de gebruiker centraal te staan. Het Rijk kiest voor een selectievere inzet van rijksbeleid op slechts 13 nationale belangen. Voor die belangen is het Rijk verantwoordelijk en wil het resultaten boeken. Buiten deze 13 belangen hebben decentrale overheden beleidsvrijheid. Tevens werkt het Rijk aan een eenvoudigere regelgeving. Hierdoor neemt de bestuurlijke drukte af en ontstaat er ruimte voor regionaal maatwerk.

De 13 nationale belangen zijn:

- 1. Een excellent en internationaal bereikbaar vestigingsklimaat in de stedelijke regio's met een concentratie van topsectoren. In dit kader blijft het Rijk gebiedsgerichte afspraken maken met de stedelijke regio's over de programmering van verstedelijking (woningbouw), zowel kwantitatief als kwalitatief.
- 2. Ruimte voor het hoofdnetwerk voor duurzame energievoorziening en de energietransitie.
- 3. Ruimte voor het hoofdnetwerk voor vervoer van (gevaarlijke) stoffen via buisleidingen.
- 4. Efficiënt gebruik van de ondergrond. De bodemgesteldheid en (grond)water zijn van grote invloed op de eisen aan bovengrondse functies. Daarom doet het Rijk richtinggevende uitspraken over de gebruiksmogelijkheden van een beperkt aantal locaties.
- 5. Een robuust hoofdnetwerk van weg, spoor en vaarwegen rondom en tussen de belangrijkste stedelijke regio's inclusief de achterlandverbindingen.
- 6. Betere benutting van de capaciteit van het bestaande mobiliteitssysteem van weg, spoor en vaarwegen.
- 7. Het in stand houden van de hoofdnetwerken van weg, spoor en vaarwegen om het functioneren van de netwerken te waarborgen.
- 8. Verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's.
- 9. Ruimte voor waterveiligheid, een duurzame zoetwatervoorziening en klimaatbestendige stedelijke (her)ontwikkeling.
- 10. Ruimte voor behoud en versterking van (inter)nationale unieke cultuurhistorische en natuurlijke kwaliteiten.
- 11. Ruimte voor een nationaal netwerk van natuur voor het overleven en ontwikkelen van flora- en faunasoorten
- 12. Ruimte voor militaire activiteiten.
- 13. Zorgvuldige afwegingen en transparante besluitvorming bij alle ruimtelijke plannen.

# *Doorwerking plangebied*

Het toestaan van één woning op een locatie binnen de kern heeft geen nationaal belang en het rijksbeleid vormt dan ook geen belemmering voor de voorgestane ontwikkeling.

# **Besluit algemene regels ruimtelijke ordening (Barro) (2011)**

Het Besluit algemene regels ruimtelijke ordening (Barro) geeft richtlijnen voor de inhoud van bestemmingsplannen voor zover het gaat om ruimtelijke ontwikkelingen van nationaal belang. Deze vorm van normstelling sluit aan op de vroegere pkb's met concrete beleidsbeslissingen en beslissingen van wezenlijk belang die ook van betekenis waren voor de lagere overheden. Het besluit (eerste tranche) is vastgesteld op 22 augustus 2011 en is op 30 december 2011 in werking getreden. Op 1 oktober 2012 zijn enkele wijzigingen in werking getreden.

In de SVIR is vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet door de Rijksoverheid. Het gaat onder meer om de volgende nationale belangen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Ecologische Hoofdstructuur, Erfgoederen van uitzonderlijke universele waarde, Hoofdwegen en hoofdspoorwegen, elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied. In het SVIR wordt bepaald welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Barro bevestigt in juridische zin die kaderstellende uitspraken.

De normering uit het Barro werkt zoveel mogelijk direct door op het niveau van de lokale besluitvorming. Bij besluitvorming over bestemmingsplannen moeten de regels worden gerespecteerd. Het merendeel van de regels legt beperkingen op, daarin is een gradatie te onderkennen. Deze zijn geformuleerd als een 'ja-mits', een 'ja, voor zover', een 'nee-tenzij', een 'nee-als' of een stringente 'nee' bepaling.

## *Doorwerking plangebied*

Er worden geen nieuwe ontwikkelingen mogelijk gemaakt in onderhavig bestemmingsplan die in strijd zijn met één van de nationale belangen. Onderhavig bestemmingsplan is dus in overeenstemming met het Barro.

## **Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet toe op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: "*De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."*

Voor de nieuwe stedelijke ontwikkeling moet een verantwoording plaatsvinden aan de hand van een tweetal opeenvolgende treden (de "ladder voor duurzame verstedelijking"):

- 1. er wordt beschreven dat de voorgenomen stedelijke ontwikkeling voorziet in een behoefte. Hierbij kan het gaan om zowel kwantitatieve als kwalitatieve aspecten;
- 2. indien uit de beschrijving, bedoeld in trede 1, blijkt dat sprake is van een behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins.

### *Doorwerking plangebied*

Uit jurisprudentie blijkt dat de Raad van State woningbouwontwikkelingen vanaf 12 woningen beschouwt als een nieuwe stedelijke ontwikkeling. Het voorliggende initiatief maakt de realisatie van één woning mogelijk en wordt daarmee niet beschouwd als stedelijke ontwikkeling waarvoor de Ladder voor duurzame verstedelijking moet worden doorlopen. Derhalve worden vanuit het rijksbeleid geen belemmeringen voorzien ten aanzien van de planvorming.

# **3.2 Provinciaal en regionaal beleid**

### **Visie ruimte en mobiliteit (VRM)**

De Visie ruimte en mobiliteit (VRM) is een structuurvisie op provinciaal niveau en bevat de hoofdlijnen van het ruimtelijk beleid. De Visie ruimte en mobiliteit (VRM) bestaat uit meerdere onderdelen: de visie, het Programma ruimte, het Programma mobiliteit, de Verordening ruimte en de Agenda ruimte. Provinciale Staten van Zuid-Holland hebben op 9 juli 2014 de Visie ruimte en mobiliteit, de Verordening ruimte, het Programma ruimte en het Programma mobiliteit vastgesteld.

De Actualisering 2016 van de VRM is op 14 december 2016 vastgesteld door Provinciale Staten en op 12 januari 2017 in werking getreden. Hiermee zijn wijzigingen doorgevoerd in de Visie ruimte en mobiliteit, het Programma ruimte, de Verordening ruimte 2014 en de Cultuurhistorische Hoofdstructuur. De Actualisering 2016 heeft betrekking op onder meer strandbebouwing, de 3 ha-kaart en de actualisering van de regionale visies voor wonen en kantoren.

De Visie ruimte en mobiliteit biedt geen vastomlijnd ruimtelijk eindbeeld, maar wel een perspectief voor de gewenste ontwikkeling van Zuid-Holland als geheel. De visie geeft zekerheid over een mobiliteitsnetwerk dat op orde is en de reiziger en de vervoerder keuzevrijheid biedt, en bevat voldoende flexibiliteit om in de ruimtelijke ontwikkeling te reageren op maatschappelijke initiatieven.

De provincie heeft vier rode draden bepaald. Deze rode draden geven richting aan de gewenste ontwikkeling en het handelen van de provincie:

- beter benutten en opwaarderen van wat er is;
- vergroten van de agglomeratiekracht;
- verbeteren van de ruimtelijke kwaliteit;
- bevorderen van een water- en energie-efficiënte samenleving.

# *Programma ruimte*

Het Programma ruimte is een uitwerking van de VRM. Het programma beschrijft de operationele doelen en geeft aan welke instrumenten (realisatiemix) worden ingezet om die doelen te bereiken. Ook wordt ingegaan op de rolverdeling en afspraken tussen gemeenten, regio's en provincie. De realisatiemix uit het programma ruimte bestaat uit juridische, financiële en bestuurlijke instrumenten en nader uit te werken beleid. In de praktijk worden deze vrijwel altijd gecombineerd ingezet.

# *Programma mobiliteit*

Het Programma mobiliteit is een uitwerking van de VRM. Het programma beschrijft de operationele doelen en concrete maatregelen. Het programma mobiliteit kent een grotere dynamiek dan de visie. Het kan hierdoor bijvoorbeeld in samenhang met een nieuw collegeprogramma, elke vier jaar worden geactualiseerd. Daarbij wordt verbinding gelegd met de verschillende uitvoeringsprogramma's, beleidsuitwerkingen en verordeningen zoals deze al bestaan voor mobiliteit.

# *Verordening ruimte*

Om het provinciaal ruimtelijk beleid uit te voeren heeft de provincie verschillende instrumenten, waarvan een verordening er één is. De Verordening ruimte 2014 stelt regels aan gemeentelijke bestemmingsplannen. De provincie heeft in de Verordening ruimte 2014 onder meer regels opgenomen over kantoren, bedrijven, detailhandel, glastuinbouw, boom- en sierteelt, bollenteelt, ruimtelijke kwaliteit, agrarische bedrijven, waterkeringen, provinciale vaarwegen, recreatieve vaarwegen, windenergie, archeologie en molen – en landgoedbiotopen.

# *Agenda ruimte*

In de Agenda ruimte 2015 heeft de provincie uitgewerkt wat nodig is om de gewenste ontwikkelingen samen met partners of alleen te realiseren. De Agenda ruimte is één van de instrumenten waarmee de door de provincie gestelde doelen uit het Programma ruimte tot uitvoering gebracht worden. Ook andere uitvoeringsprogramma's van de provincie in de beleidsvelden economie, water, groen, milieu en cultuur dragen bij aan de realisatie van het Programma ruimte.

## *Doorwerking plangebied*

Het plangebied van onderhavig bestemmingsplan is op de kaart 'Beter benutten bebouwde ruimte' behorende bij de Visie ruimte en mobiliteit aangeduid als bebouwde ruimte. De provincie wil de bebouwde ruimte beter benutten. Onder 'bebouwde ruimte' wordt het stelsel verstaan van de stedelijke agglomeratie, het systeem van kernen en linten en het logistiek-industrieel systeem. Tegelijkertijd is er het streven om de leefkwaliteit van die bebouwde ruimte te verbeteren. Verder blijven ook buiten de bebouwde ruimte nieuwe woon- en werklocaties mogelijk en wenselijk.

In de Verordening is het volgende opgenomen dat van belang is ten aanzien van de voorgestane ontwikkelingen binnen het plangebied:

## *Ladder voor duurzame verstedelijking*

Een bestemmingsplan dat een nieuwe stedelijke ontwikkeling mogelijk maakt, voldoet aan de volgende eisen:

- 1. de stedelijke ontwikkeling voorziet in een actuele behoefte, die zo nodig regionaal is afgestemd;
- 2. in die behoefte wordt binnen het bestaand stads- en dorpsgebied voorzien door benutting van beschikbare gronden door herstructurering, transformatie of anderszins, of
- 3. indien de stedelijke ontwikkeling niet binnen het bestaand stads- en dorpsgebied van de betreffende regio kan plaatsvinden, wordt gebruik gemaakt van locaties die,
	- gebruikmakend van verschillende middelen van vervoer, passend ontsloten zijn of als zodanig worden ontwikkeld,
	- passen in de doelstellingen en richtpunten van de kwaliteitskaart van de Visie ruimte en mobiliteit, waarbij artikel 2.2.1 van toepassing is, en
	- zijn opgenomen in het Programma ruimte, voor zover het gaat om locaties groter dan 3 hectare.

Onder bestaand stads- en dorpsgebied wordt verstaan: bestaand stedenbouwkundig samenstel van bebouwing, met inbegrip van daartoe bouwrijp gemaakte terreinen, ten behoeve van wonen, dienstverlening, bedrijvigheid (uitgezonderd glastuinbouw), detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur. Het plangebied valt binnen dit samenstel van bebouwing en daarmee dus binnen bestaand stads- en dorpsgebied.

Een bestemmingsplan kan voorzien in een nieuwe ruimtelijke ontwikkeling, onder de volgende voorwaarden ten aanzien van ruimtelijke kwaliteit:

- a. de ruimtelijke ontwikkeling past binnen de aard en schaal van het gebied en voldoet aan de richtpunten van de kwaliteitskaart (inpassen);
- b. als de ruimtelijke ontwikkeling qua aard of schaal niet past binnen het gebied (aanpassen), wordt deze uitsluitend toegestaan mits de ruimtelijke kwaliteit per saldo ten minste gelijk blijft;
- c. als de ruimtelijke ontwikkeling qua aard en schaal niet past binnen het gebied (transformeren), wordt deze uitsluitend toegestaan mits de ruimtelijke kwaliteit van de nieuwe ontwikkeling is gewaarborgd.

In de volgende afbeelding zijn de relevante kwaliteitskaarten weergegeven. Daarna worden de richtpunten beschreven.

Richtpunten Laag van de ondergrond – Rivierdelta complex:

- Ontwikkelingen dragen bij aan behoud of vergroting van ruimte voor dynamische natuurlijke processen en zoet-zoutovergangen in de Deltawateren en natuurlijke buitendijkse gebieden;
- Ontwikkelingen houden de onregelmatige patronen en het reliëf in het landschap herkenbaar en in stand;
- Ontwikkelingen in het rivierengebied houden het verschil tussen komgronden en oeverwallen herkenbaar.

De beoogde ontwikkeling voegt zich naar de kwaliteiten van het Rivierdelta complex. De kavel is zodanig ingepast dat de patronen en het reliëf in het landschap in stand worden gehouden en als zodanig herkenbaar blijven. Daarnaast sluit het aan bij de huidige verhoudingen tussen de komgronden en oeverwallen. De omvang van de kavel is relatief klein waardoor het dynamische natuurlijke processen niet in de weg staan.

*Kwaliteitskaart Laag van de ondergrond - Rivierdelta complex (boven) en Stedelijke occupatie – Steden en dorpen (beneden)* 

Richtpunten Stedelijke occupatie – Steden en dorpen (voor zover relevant voor het plangebied):

- Ontwikkelingen dragen bij aan de karakteristieke kenmerken/identiteit van stad, kern of dorp;
- Ontwikkelingen dragen bij aan versterking van de stedelijke groen- en waterstructuur;
- Cultuurhistorisch waardevolle gebouwen en stedenbouwkundige patronen worden behouden door ze waar mogelijk een functie te geven die aansluit bij de behoeften van deze tijd.

Historische centra en kernen blijven ervaarbaar vanuit het omringende gebied. In hoofdstuk 2 is een analyse gemaakt van de huidige en toekomstige situatie. Hier wordt uitgebreid toegelicht welke ruimtelijke kenmerken het gebied kent en hoe de beoogde ontwikkeling wordt ingepast.

## *Conclusie*

Voor wat betreft de behoefte wordt verwezen naar paragraaf 3.1 Rijksbeleid, onder het kopje 'Ladder duurzame verstedelijking' wordt op dit aspect ingegaan. De ruimtelijke ontwikkeling past binnen de aard en schaal van het gebied en voldoet aan de richtpunten van de kwaliteitskaart (inpassen). De beoogde woning past binnen het groenblauwe woonmilieu waaraan in de regio behoefte is. Voor wat betreft de ruimtelijke kwaliteit wordt verder verwezen naar paragraaf 3.3 Gemeentelijk beleid en hoofdstuk 2 Planbeschrijving. Op basis hiervan kan gesteld worden dat de ontwikkeling in overeenstemming is met het provinciale beleid.

## **Spetterend wonen in de Drechtsteden, regionale woonvisie 2010-2020**

In deze gezamenlijke woonvisie voor de Drechtsteden ligt de nadruk op kwaliteit. De regio Drechtsteden heeft een matige woningvoorraad vergeleken met andere regio's en wordt doorsneden met zware infrastructuur. Ook maakt de omgeving een verrommelde indruk door veel verouderde bedrijfsterreinen. Het beleidsterrein wonen levert een bijdrage aan het verhogen van de kwaliteit en het verbeteren van het vestigingsklimaat, naar de aanpak op andere beleidsterreinen zoals onderwijs, cultuur, sport en economie. De Drechtsteden zetten daarom in op aantrekkelijke woonmilieus in een levendige stedelijke omgeving, in een rustige en groene omgeving en langs de vele oevers.

Gezien de matige kwaliteit van de bestaande woningvoorraad ligt de nadruk van het bouwprogramma op duurdere woningen. In de Woonvisie wordt een aantal sleutelprojecten benoemd, maar deze liggen allemaal buiten Papendrecht.

## *Conclusie*

Met de voorgestane ontwikkeling wordt één duurdere woning in een rustige groene omgeving mogelijk gemaakt. Voor de categorie rustig groen is een indicatief programma van 100 woningen in Papendrecht opgenomen. Daar maakt deze woning onderdeel van uit. De ontwikkeling is daarmee in overeenstemming met de regionale woonvisie.

# **3.3 Gemeentelijk beleid**

# **Structuurvisie Papendrecht**

De kerndoelstelling van de structuurvisie voor Papendrecht is 'de kwaliteit van leven behouden en versterken', zodat het in Papendrecht ook in de toekomst goed wonen, leven, werken en recreëren is. Om deze doelstelling zowel tastbaar als toetsbaar te maken, is deze doorvertaald en uitgesplitst in een aantal prioritaire thema's om te zorgen voor voldoende woningen, van voldoende kwaliteit, voor alle doelgroepen;

- a. voor een toereikend voorzieningenaanbod, toegesneden op de huidige en toekomstige Papendrechtse bevolkingsopbouw;
- b. dat de Papendrechtse werkgelegenheid gelijke tred houdt met de ontwikkeling van de bevolking;
- c. voor voldoende recreatieve mogelijkheden van voldoende kwaliteit voor diverse doelgroepen;
- d. voor een buitenruimte met gebruikswaarde, belevingswaarde en toekomstwaarde.

Vanuit de demografische ontwikkeling van de eigen bevolking wordt in de toekomst een krimp verwacht. Dat zal niet direct doorwerken naar een krimp van het aantal huishoudens en dus in omvang van de woningvoorraad, omdat de gemiddelde woningbezetting ook daalt. Een krimp in de demografische ontwikkeling betekent niet direct dat er geen nieuwe ontwikkelingen plaatsvinden. Juist bij krimp staat de kwaliteit van de woning en woonomgeving centraal.

De gemeente zet ook in op het vergroten van de aantrekkelijkheid voor huishoudens met hogere inkomens en spreekt in de structuurvisie de ambitie uit om extra woningen in een groen/blauwe omgeving aan de woningvoorraad toe te voegen binnen de bebouwingscontour.

Papendrecht zet in op behoud van waarden die kenmerkend zijn voor het ontstaan van Papendrecht (archeologie, cultuurhistorie, landschappelijke waarden).

## *Conclusie*

Met de voorgestane ontwikkeling wordt één duurdere woning in een rustige groene omgeving mogelijk gemaakt. Deze ontwikkeling voegt zich in de landschappelijke structuur van de Tiendzone. De ontwikkeling is daarmee in overeenstemming met de structuurvisie Papendrecht.

#### **Welstandsnota Papendrecht 2012**

De welstandnota Papendrecht 2012 omschrijft het toe te passen kader voor de welstandstoets bij bouwplannen.

Volgens de Woningwet moet een plan voldoen aan redelijke eisen van welstand, aan algemene welstandscriteria. Deze eisen gelden voor het bouwwerk op zichzelf en in zijn omgeving. Zo zijn bouwdelen in het zicht belangrijker voor het algemeen belang dan bouwdelen die aan het oog onttrokken zijn. De gemeente heeft in het welstandsbeleid met name het algemeen belang op het oog.

De gemeente hanteert beoordelingskaders, waarin deze aspecten zijn verwerkt. Daarbij wordt onder meer de invloed van een plan op het straatbeeld en het aanzien van de gemeente als geheel gewogen. Voor een dakkapel aan de achterkant van een woningrij gelden heel andere criteria dan voor een ingrijpende verbouwing van een monumentale kerk of een nieuw te bouwen winkel in het centrum. Naarmate een plan meer invloed heeft op de identiteit van de gemeente worden er meer aspecten betrokken bij de beoordeling en wordt er zorgvuldiger gewogen.

#### *Doorwerking plangebied*

Voor het plangebied gelden de beoordelingskaders 'Landelijk dijklint'. Het landelijke dijklint is een bijzonder welstandsgebied. Het beleid is gericht op het behoud van de ruimtelijke kwaliteit van het lint en het bewaren van de eenvoud in de hoofdmassa's en het kleurgebruik.

Aanvullend wordt voor de beeldkwaliteit aangesloten op de uitgangspunten van "De Tiendzone Uitgewerkt" (bijlage bij deze toelichting).

# *Conclusie*

De beoordelingskaders van de welstandsnota worden in acht genomen met onderhavig bestemmingsplan. Toetsing aan de welstandsnota heeft reeds plaatsgevonden. Het bouwplan heeft een positief welstandadvies ontvangen. Ook is het bouwplan getoetst en akkoord bevonden door Stichting Dorpsbehoud. Het gaat hier om het bouwplan, waarmee de gemeente per brief van 20 februari 2018 akkoord is gegaan.

# **4. MILIEUHYGIENISCHE EN PLANOLOGISCHE ASPECTEN**

# **4.1 Inleiding**

Het al dan niet voldoen aan verschillende randvoorwaarden en uitgangspunten is bepalend voor de vraag of een nieuw bestemmingsplan ook daadwerkelijk uitvoerbaar is. Hierbij dient te worden onderzocht welke milieuhygiënische aspecten daarbij een rol spelen. In dit hoofdstuk worden de verschillende voor dit bestemmingsplan relevante milieuaspecten behandeld.

# **4.2 Geluid**

# **Spoorweggeluid**

De Betuweroute ligt op ruim 500 meter van het plangebied en ligt daarmee het dichtst bij het plangebied. Gezien de afstand is het aspect spoorweggeluid niet van toepassing voor dit bestemmingsplan.

# **Wegverkeerslawaai en industrielawaai**

De woning is gelegen binnen de geluidzone van het industrieterrein De Staart en Oosteind. Door Windmill is een akoestisch onderzoek industrielawaai uitgevoerd, d.d. 7 augustus 2017. Hieronder worden enkel de conclusies van dit onderzoek weergegeven. De volledige rapportage is een bijlage bij deze toelichting.

In de Wet geluidhinder (Wgh) is vastgesteld dat, indien in het plangebied geluidgevoelige functies (zoals woningen) zijn voorzien binnen de invloedssfeer van (weg)verkeerslawaai, akoestisch onderzoek uitgevoerd dient te worden bij vaststelling of herziening van het bestemmingsplan. Dit geldt voor alle straten en wegen, met uitzondering van:

- wegen die in een als 'woonerf' aangeduid gebied liggen;
- wegen waarvoor een maximumsnelheid van 30 km/uur geldt.

De wegen in de omgeving van het plangebied hebben een maximumsnelheid van 30 en 50 km/uur. Door Windmill is een akoestisch onderzoek wegverkeerslawaai uitgevoerd, d.d. 7 augustus 2017. Hieronder worden enkel de conclusies van dit onderzoek weergegeven. De volledige rapportage is een bijlage bij deze toelichting.

## **Wet geluidhinder**

Uit de rekenresultaten volgt dat de voorkeurswaarde (48 dB) voor het wegverkeerslawaai uit de Wet geluidhinder voor de A15 wordt overschreden. De geluidsbelasting is minder dan de maximale ontheffingswaarde. De geluidsbelasting is ook minder dan de voorkeurswaarde voor de Oostkil.

Uit de rekenresultaten volgt dat de voorkeurswaarde (50 dB(A)) voor industrielawaai uit de Wet geluidhinder voor de industrieterreinen De Staart en Oosteind wordt overschreden. Het plan valt wel onder de maximale ontheffingswaarde.

Op grond van het gemeentelijk geluidbeleid kan een onderzoek naar bron- en overdrachtsmaatregelen om de geluidbelasting te verminderen voor kleinschalige ontwikkelingssituaties achterwege blijven. Nieuwbouw is alleen mogelijk indien door het bevoegd gezag, de gemeente Papendrecht, hogere grenswaarden vastgesteld worden voor de A15 en de gezoneerde industrieterreinen De Staart en Oosteind.

Op grond van artikel 110f van de Wet geluidhinder dient cumulatie inzichtelijk te worden gemaakt. De maatgevende bronsoort is industrielawaai. De gecumuleerde geluidbelasting, omgerekend naar deze bronsoort bedraagt maximaal 56 dB(A).

# **Geluidbeleid gemeente Papendrecht**

Verzoeken om hogere waarden worden beoordeeld op basis van de cumulatieve geluidbelasting (Lcum*). Bij kleinschalige ontwikkellocaties met een cumulatieve geluidbelasting hoger dan of gelijk aan 54 dB en ten hoogste 64 dB, dient een geluidluwe gevel aanwezig te zijn Een geluidluwe gevel is gedefinieerd als een gevel waarvoor geen hogere waarde hoeft te worden vastgesteld. De westgevel voldoet aan dit vereiste, hogere waarden zijn daarmee te verlenen.

Ook bij de toetsing aan de grenswaarden binnen de geluidgevoelige bestemmingen op grond van het Bouwbesluit is de cumulatieve geluidbelasting het uitgangspunt. De grenswaarde voor het geluidniveau binnen de woning bedraagt 33 dB. Uitgaande van de minimaal vereiste geluidwering van de gevel van 20 dB dient voor de geveldelen met een Lcum groter dan 53 dB (zuidgevel en oostgevel) een aanvullend onderzoek naar de geluidwering van de gevel te worden uitgevoerd om aan te tonen dat wordt voldaan aan het vereiste binnenniveau.

## **Hogere waarden**

De gemeente Papendrecht stelt een hogere grenswaarden vast. Het ontwerp Besluit Hogere waarden heeft samen met het ontwerpbestemmingsplan ter inzage gelegen. Er is geen zienswijze ingediend tegen het ontwerp besluit.

# **4.3 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5 Wm). Bij de start van nieuwe bouwprojecten moet onderzocht worden of het effect van een nieuw initiatief relevant is voor de luchtkwaliteit. Een nieuw initiatief is niet relevant als aannemelijk kan worden gemaakt dat de luchtkwaliteit "niet in betekenende mate" aangetast wordt. Daartoe is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels vastgelegd zijn die betrekking hebben op het begrip NIBM.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ook als het bevoegd gezag op een andere wijze, bijvoorbeeld door berekeningen, aannemelijk kan maken dat het geplande project NIBM bijdraagt, kan toetsing van de luchtkwaliteit achterwege blijven.

# *Conclusie*

De in dit bestemmingsplan opgenomen ontwikkeling (één woning) valt onder de in de regeling NIBM opgenomen lijst met categorieën van gevallen (de realisatie van 1.500 woningen). De onderhavige ontwikkeling is dan ook niet in betekenende mate van invloed op de omgeving. Dat betekent, dat een luchtkwaliteitsonderzoek niet noodzakelijk is en er voor wat betreft luchtkwaliteit geen belemmeringen zijn voor de voorgestane ontwikkeling.

# **4.4 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi), het Besluit externe veiligheid buisleidingen (Bevb) en het Besluit externe veiligheid transportroutes (Bevt) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico.

# *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.).

## *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, waarin de kans op overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als *ijkpunt* in de verantwoording (géén norm).

Voor elke verandering van het groepsrisico (af- of toename) in het invloedsgebied moet verantwoording worden afgelegd, over de wijze waarop de toelaatbaarheid van deze verandering in de besluitvorming is betrokken. Samen met de hoogte van het groepsrisico moeten andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Onderdeel van deze verantwoording is overleg met (advies vragen aan) de veiligheidsregio.

### *(Beperkt) kwetsbare objecten*

Er moet getoetst worden aan het Bevi, het Bevt en het Bevb wanneer bij een ontwikkeling (beperkt) kwetsbare objecten worden toegestaan. (Beperkt) kwetsbare objecten zijn o.a. woningen, scholen, ziekenhuizen, hotels, restaurants, zoals bedoeld in artikel 1 van het Besluit externe veiligheid inrichtingen.

### *Risicovolle activiteiten*

In het kader van het plan moet bekeken worden of er in of in de nabijheid van het plan sprake is van risicovolle activiteiten (zoals Bevi-bedrijven, BRZO-bedrijven en transportroutes) of dat risicovolle activiteiten worden toegestaan.

## *Conclusie*

Woningen zijn kwetsbare objecten waardoor getoetst is aan het Bevi, het Bevb en het Bevt. In de directe omgeving van het plangebied komen meerdere risicobronnen voor. Het gaat om:

- Transport van gevaarlijke stoffen over de Rijksweg A15;
- Transport van gevaarlijke stoffen over de Beneden Merwede;
- Bevi-inrichting DuPont de Nemours;
- Lpg-tankstation De Ketel, Ketelweg 91;
- Aardgastransportleiding.

Binnen het plangebied worden geen nieuwe risicobronnen mogelijk gemaakt.

#### *Transport van gevaarlijke stoffen over de A15*

Het plangebied is gelegen op een afstand van ruim 500 meter van de A15. Over de A15 vindt vervoer van gevaarlijke stoffen plaats. De A15 heeft ter hoogte van het plangebied een veiligheidszone van 46 meter, gemeten vanaf het midden van de weg en een plasbrandaandachtsgebied van 30 meter, gemeten vanaf de buitenste rijstrook. Deze contouren reiken niet tot het plangebied.

Omdat het plangebied is gelegen op een afstand van meer dan 200 meter van de A15, behoeft het groepsrisico op basis van het Bevt niet berekend te worden. Het plangebied is gelegen binnen het invloedsgebied van toxische gassen. Er dient in de verantwoording van het groepsrisico een beschrijving gegeven te worden van de aspecten bestrijdbaarheid en zelfredzaamheid in relatie tot het toxisch scenario.

#### *Transport van gevaarlijke stoffen over de Beneden Merwede*

Over de Beneden Merwede, gelegen op ten minste 300 meter van het plangebied, worden gevaarlijke stoffen vervoerd. Op grond van het Basisnet Water is de Beneden Merwede een zwarte vaarroute (belangrijke binnenvaartweg). Voor deze classificatie geldt dat de PR 10-6 contour niet verder reikt dan de oever en dat een groepsrisicoberekening alleen benodigd is indien sprake is van hoge personendichtheden (meer dan 1.500 personen per hectare). Omdat in de omgeving van het plangebied geen sprake is van dergelijke dichtheden, is een berekening niet benodigd. Het plasbrandaandachtsgebied bedraagt 25 meter vanuit de kade en reikt niet tot het plangebied. Een verantwoording, waarbij wordt ingegaan op de aspecten bestrijdbaarheid en zelfredzaamheid, is op grond van het Bevt wel benodigd, omdat het invloedsgebied van gevaarlijke stoffen reikt tot het plangebied. Voor de verantwoording hoeft enkel rekening te worden gehouden met een toxisch scenario.

# *Bevi-inrichtingen Dupont en Chemours*

Het plangebied is gelegen buiten de PR10-6 contour van de Bevi-inrichtingen Dupont en Chemours. Derhalve kan gesteld worden dat het plan niet significant zal bijdragen aan het groepsrisico. Het uitvoeren van een berekening van het groepsrisico wordt daarom niet zinvol geacht. Volledigheidshalve dient in de verantwoording groepsrisico wel rekening gehouden te worden met het toxisch scenario van een incident bij Dupont en Chemours.

## *Lpg-tankstation De Ketel, Ketelweg 91*

Vanwege de verkoop van lpg gelden voor het plaatsgebonden risico de volgende afstandscriteria:

- 35 m gemeten vanaf het lpg-vulpunt;
- 25 m gemeten vanaf het lpg-reservoir;
- 15 m gemeten vanaf de lpg-afleverzuil.

Het plangebied is gelegen buiten deze afstanden. Het plangebied ligt ook niet binnen het invloedsgebied van de lpg-inrichting. Het lpg-tankstation vormt zodoende geen belemmering.

#### *Aardgastransportleiding*

Ten westen van het plangebied ligt een aardgastransportleiding met een diameter van 12 inch en een druk van 40 bar (W-524-01-KR). De beoogde woning ligt buiten het invloedsgebied van de aardgasleiding. De aardgasleiding vormt zodoende geen belemmering.

#### *Verantwoording groepsrisico*

Voor de A15, de Beneden Merwede en DuPont en Chemours dient in de verantwoording van het groepsrisico een beschrijving gegeven te worden van de aspecten bestrijdbaarheid en zelfredzaamheid in relatie tot het toxisch scenario. Voor het nabijgelegen bestemmingsplan 'Zeven bouwkavels Tiendzone' is reeds onderzoek uitgevoerd naar deze drie risicobronnen.1 Voor de genoemde risicobronnen is een verantwoording van het groepsrisico opgesteld in het kader van dat bestemmingsplan. De veiligheidsregio is tevens om advies gevraagd. De beoogde ontwikkeling van één woning binnen het invloedsgebied van deze risicobronnen zal leiden tot een zeer minimale toename van het groepsrisico. Voor de verantwoording van het groepsrisico wordt verwezen naar het bestemmingsplan 'Zeven bouwkavels Tiendzone'. Volledigheidshalve is deze verantwoording opgenomen als bijlage bij deze toelichting.

<sup>1</sup> Memo Verantwoording groepsrisico Tiendzone te Papendrecht (projectnr. 20130566-068). Agel adviseurs, 21 juli 2015.

## **Advies Veiligheidsregio**

De Veiligheidsregio is om advies gevraagd. De veiligheidsregio kan instemmen met de paragraaf externe veiligheid. De Veiligheidsregio adviseert in het kader van de mogelijk toxische scenario's van de diverse risicobronnen om makkelijk uitschakelbare mechanische ventilatie toe te passen in de woning. De bereikbaarheid en de bluswatervoorziening moeten voldoen aan de Handreiking Bluswatervoorziening en Bereikbaarheid (Brandweer Nederland, november 2012).

# **4.5 Bodem**

In het kader van het bestemmingsplan vormt de bodemkwaliteit bij ontwikkeling van ruimtelijke functies een belangrijke afweging. Er dient in beeld te worden gebracht of de beoogde functie of het beoogde gebruik kan worden toegelaten met het oog op de bodemkwaliteit. Dit houdt in dat de bodemkwaliteit ter plaatse geen beletsel mag zijn voor de beoogde bestemming of gebruik.

# **Verkennend bodemonderzoek**

Er is dan ook een verkennend bodemonderzoek uitgevoerd door Aeres Milieu (22 augustus 2017, aangepast d.d. 4 december 2017). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Uit de analyseresultaten blijkt dat de bovengrond plaatselijk licht verhoogd is met cadmium, koper, kwik, zink, som PCB en PAK en plaatselijk matig verhoogd is met zink. Ter plaatse van boring 9 is de bovengrond sterk verhoogd met zink. De ondergrond is licht verhoogd met lood, zink en PAK. Het freatisch grondwater is matig verhoogd met barium.

De resultaten van dit bodemonderzoek geven aanleiding tot het uitvoeren van een aanvullend of nader bodemonderzoek om de omvang van de sterke verhoging met zink ter plaatse van boring 9 (bodemtraject 0-0,3 m-mv.) nader vast te stellen. De milieuhygiënische conditie van de bodem vormt momenteel voor wat betreft de sterke verhoging met zink ter plaatse van boring 9 een belemmering voor de voorgenomen planontwikkeling.

In het kader van dit onderzoek is geen specifiek onderzoek (conform NEN 5707) verricht naar het voorkomen van asbest in de grond. Het voorliggende onderzoek doet derhalve geen bindende uitspraak over de aan- of afwezigheid van asbest in de bodem binnen de onderzoekslocatie. De aanwezigheid van asbestverdacht materiaal wordt op basis van het vooronderzoek in de bodem niet verwacht (onverdacht). In de bovengrond zijn plaatselijk visueel sporen baksteen- en puinbijmenging waargenomen in het opgeboorde materiaal. Om de aanwezigheid van asbest in de bodem uit te sluiten kan een verkennend onderzoek asbest in grond conform de NEN 5707 worden uitgevoerd.

De aangetroffen lichte verontreinigingen in de grond kunnen bij grondafvoer beperkingen opleveren ten aanzien van het (her)gebruik van de grond omdat dan veelal andere normen gelden. Ten aanzien van hergebruik van deze grond elders is het Besluit Bodemkwaliteit van toepassing.

Het grondwater ter plaatse van de onderzoekslocatie is niet multifunctioneel toepasbaar. Het wordt daarom afgeraden het freatisch grondwater te gebruiken voor consumptie, besproeiing of proceswater.

# *Beoordeling Omgevingsdienst Zuid-Holland Zuid*

Het verkennend bodemonderzoek is beoordeeld door de Omgevingsdienst Zuid-Holland Zuid. In de bodem is sprake van een bijmenging bestaande uit puin. De aanwezigheid van puin maakt de grond verdacht met betrekking tot het vóórkomen van asbest. Desondanks is de bodem niet onderzocht op de aanwezigheid van asbest. Gelet op bovenstaande dient een bodemonderzoek conform de actuele NEN 5707 richtlijnen uitgevoerd te worden. Tevens heeft de Omgevingsdienst nog een opmerking met betrekking tot perfluoroctaanzuur (PFOA).

# **Aanvullend bodemonderzoek**

Naar aanleiding van het verkennend bodemonderzoek is een aanvullend bodemonderzoek uitgevoerd door Aeres Milieu (d.d. 27 oktober 2017). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Uit de resultaten van het aanvullend bodemonderzoek blijkt dat de bovengrond licht en plaatselijk (ter plaatse van boring 109) matig verhoogd is met zink. De ondergrond ter plaatse van boring 101 is licht verhoogd met zink. De tijdens het verkennend bodemonderzoek aangetoonde sterke verhoging met zink in de bovengrond ter plaatse van boring 9 en de in voorliggend onderzoek aangetoonde matige verhoging met zink ter plaatse van boring 109 betreffen vermoedelijk puntverontreinigingen van beperkte omvang. Mede door het ontbreken van een verontreinigingsbron bestaat er geen aanleiding te vermoeden dat op de locatie sprake is van een ernstige bodemverontreiniging.

De resultaten van dit bodemonderzoek geven geen aanleiding tot het uitvoeren van een nader bodemonderzoek.

Bij graafwerkzaamheden ten behoeve van de herinrichting van de locatie dient men rekening te houden met het aantreffen van deze kleine verontreiniging spots. Geadviseerd wordt om deze gescheiden te ontgraven en af te voeren van de locatie. De aangetroffen lichte verontreinigingen in de grond kunnen bij grondafvoer beperkingen opleveren ten aanzien van het (her)gebruik van de grond omdat dan veelal andere normen gelden. Ten aanzien van hergebruik van deze grond elders is het Besluit Bodemkwaliteit van toepassing.

## *Beoordeling Omgevingsdienst Zuid-Holland Zuid*

Het aanvullend bodemonderzoek is beoordeeld door de Omgevingsdienst Zuid-Holland Zuid. De Omgevingsdienst is van mening dat om uitsluitsel te krijgen omtrent de aanwezigheid van een geval van ernstige bodemverontreiniging, alle matige en sterke verontreinigingen nader onderzocht dienen te worden. Dit is ten tijde van het aanvullend onderzoek (oktober 2017) wel gebeurd rondom boring 9, maar niet rond boring 1. Bij boring 9 is een sterke verontreiniging met zink en bij boring 1 is een matige verontreiniging met zink gemeten. De concentratie aan zink bij boring 1 benadert de interventiewaarde. Er dient derhalve een aanvullend nader bodemonderzoek worden uitgevoerd naar verontreinigingen met zink in de grond ter plaatse van en rond boring 1.

#### **Aanvullend bodemonderzoek rondom boring 1**

Naar aanleiding van de beoordeling door de Omgevingsdienst Zuid-Holland Zuid is een aanvullend bodemonderzoek rondom boring 1 uitgevoerd door Aeres Milieu (d.d. 15 augustus 2018). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Uit de resultaten van het aanvullend bodemonderzoek blijkt dat de bovengrond rondom boring 1 licht verhoogd is met zink. De tijdens het verkennend bodemonderzoek aangetoonde matige verhoging met zink in de bovengrond ter plaatse van boring 1 betreft vermoedelijk een puntverontreiniging van beperkte omvang. Mede door het ontbreken van een verontreinigingsbron bestaat er geen aanleiding te vermoeden dat op de locatie sprake is van een ernstige bodemverontreiniging.

De resultaten van dit bodemonderzoek geven geen aanleiding tot het uitvoeren van een aanvullend of nader bodemonderzoek.

Bij graafwerkzaamheden ten behoeve van de herinrichting van de locatie dient men rekening te houden met het aantreffen van deze kleine verontreinigingsspot. Geadviseerd wordt om deze gescheiden te ontgraven en af te voeren van de locatie. De aangetroffen lichte verontreinigingen in de grond kunnen bij grondafvoer beperkingen opleveren ten aanzien van het (her)gebruik van de grond omdat dan veelal andere normen gelden. Ten aanzien van hergebruik van deze grond elders is het Besluit Bodemkwaliteit van toepassing.

#### **Verkennend asbestonderzoek en PFOA analyse**

Naar aanleiding van het verkennend bodemonderzoek en de beoordeling door de Omgevingsdienst Zuid-Holland Zuid is een verkennend asbestonderzoek en PFOA analyse uitgevoerd door Aeres Milieu (d.d. 28 februari 2018). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Uit de resultaten van het verkennend asbest in grondonderzoek blijkt dat in de bodem sporen puin en baksteen tot plaatselijk matig tot sterk baksteenhoudende grond aanwezig is. De ondergrond bestaat uit veen. Ter plaatse van de matig tot sterk baksteenhoudende grond is een lichte verhoging met asbest aangetoond.

Gezien het gemeten gehalte, de afwezigheid van visueel zichtbaar asbestverdacht materiaal op maaiveld en in de bodem is er geen aanleiding tot het uitvoeren van een vervolgonderzoek naar asbest in de bodem. Op basis van de resultaten van het verkennend onderzoek naar asbest in de bodem kan geconcludeerd worden dat de onderzoekslocatie onverdacht is op het voorkomen van asbest.

Ter plaatse van de onderzoekslocatie is een lichte verhoging met PFOA in de grond aangetoond. Hiermee dient rekening gehouden te worden bij eventueel grondverzet uit het plangebied. De verwerkingsmogelijkheden zijn in het rapport en de 'Handreiking toepassing van PFOA houdende grond Drechtsteden' opgenomen.

De resultaten van dit bodemonderzoek geven geen aanleiding tot het uitvoeren van een nader bodemonderzoek.

Bij graafwerkzaamheden op de locatie dient men rekening te houden met de eerdere aangetoonde kleine verontreinigingsspot ter plaatse van boorpunt 9 (zie rapportage verkennend bodemonderzoek). Geadviseerd wordt om deze spot gescheiden te ontgraven en af te voeren van de locatie. De aangetroffen lichte verhogingen in de grond kunnen bij grondafvoer beperkingen opleveren ten aanzien van het (her)gebruik van de grond omdat dan veelal andere normen gelden. Tevens dient rekening gehouden te worden met de lichte verhoging aan PFOA. Ten aanzien van hergebruik van deze grond elders is het Besluit Bodemkwaliteit en de Handreiking van toepassing.

# *Beoordeling Omgevingsdienst Zuid-Holland Zuid*

Het verkennend asbestonderzoek en de PFOA analyse zijn beoordeeld door de Omgevingsdienst Zuid-Holland Zuid. Het asbestonderzoek is naar behoren en conform de richtlijnen uitgevoerd. Wat betreft de PFOA analyse wordt opgemerkt dat alle in het onderzoek gemeten gehalten ruim onder de humane risicogrenzen voor wonen met (moes)tuin liggen. Er is geen sprake van risico's voor de volksgezondheid. De Omgevingsdienst is daarom van mening dat er geen bezwaar bestaat.

#### **Conclusie bodem**

Vanuit het aspect bodem zijn er verder geen belemmeringen voor de voorgestane ontwikkeling.

# **4.6 Water**

Een watertoets is een essentieel onderdeel van ieder ruimtelijk plan en is een instrument dat waterhuishoudkundige belangen expliciet en op evenwichtige wijze laat meewegen bij het opstellen van ruimtelijke plannen en besluiten. Voor dit plan is de digitale watertoets doorlopen (d.d. 22 augustus 2017). Hieronder wordt enkel de conclusie van de watertoets weergegeven. De volledige rapportage is een bijlage bij deze toelichting.

## **Projectomschrijving**

Realisatie van één woning zonder aanpassing bestaande waterwegen. Toetreding perceel via Zaling aan de noordzijde met behulp van een brug conform gemeentelijke eisen (brugstaanders direct in oever, onderdoorgang > 700mm, slootpeil -1,92 NAP). De oppervlakte van het plangebied bedraagt 1430 m².

#### **Beleid waterschap Rivierenland**

Met ingang van 27 november 2015 is het Waterbeheerprogramma 2016-2021 Koers houden, kansen benutten bepalend voor het waterbeleid. Dit plan gaat over het waterbeheer in het hele rivierengebied en het omvat alle watertaken van het waterschap: waterkeringen, waterkwantiteit, waterkwaliteit en

waterketen. Daarnaast beschikt het Waterschap Rivierenland over een verordening: de Keur voor waterkeringen en wateren. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

## **Veiligheid**

In het plangebied is geen kern en beschermingszone van een waterkering gelegen.

#### **Grondwater**

Het plangebied wordt gekenmerkt door een bepaalde grondwaterstand. De drooglegging van het gebied is hiervoor medebepalend. Drooglegging is de maat waarop het maaiveld, het straatniveau of het bouwpeil boven het oppervlaktewaterpeil ligt. Voldoende drooglegging is nodig om grondwateroverlast te voorkomen. In gebieden waar grondwateroverlast bekend is of gebieden met hoge grondwaterstanden adviseren wij om hier nader onderzoek naar te doen. Bij hoge rivierwaterstanden kunnen gebieden gelegen nabij de rivieren overlast ondervinden van kwel. Eventuele maatregelen zijn het ophogen van het maaiveld of kruipruimteloos bouwen.

#### **Waterberging**

Voor dit plan is de toename van het verhard oppervlak kleiner dan 500 m² in het stedelijk gebied of kleiner dan 1500 m² in het landelijk gebied. Voor een verhard oppervlak onder de genoemde maten is geen compensatie voor verlies aan waterberging nodig.

#### **Watergangen**

Binnen het plangebied ligt geen A-watergang. Binnen het plangebied ligt geen beschermingszone van een A-watergang. Binnen het plangebied ligt geen B-watergang of een beschermingszone van een Bwatergang.

#### **Waterkwaliteit**

Hieronder volgen een aantal algemene aandachtpunten die gelden voor ruimtelijke ontwikkelingen: Bij nieuwbouw is het uitgangspunt dat hemelwater van het verhard oppervlak voor 100% gescheiden wordt afgevoerd. Het waterschap gaat bij nieuwbouw van woningen uit van een (duurzaam) gescheiden rioleringsstelsel. Hemelwater van terreinverhardingen stroomt bij voorkeur niet direct af op het oppervlaktewater, maar wordt eerst voorgezuiverd door een berm wadi of bodempassage.

### **Samenwerking met de waterbeheerder**

De waterparagraaf wordt in het kader van de watertoets door de gemeente Papendrecht voorgelegd aan het Waterschap Rivierenland.

#### **Huidige situatie watersysteem**

Papendrecht is gelegen in het deelgebied Alblasserwaard. Dit gebied vormt de zuidelijke uitloper van het Hollands-Utrechtse veenweidegebied. De bodem bestaat uit klei op veen. Het gebied is gevoelig voor bodemdaling waardoor het maaiveld relatief laag ligt. Dit kan op de langere termijn gevolgen

hebben voor de huidige gebruiksfuncties in het gebied, waaronder de woonwijken. Typerend voor het gebied zijn de boezemsystemen waarvan het waterpeil hoger ligt dan in de polders.

De basis voor het peilbeheer wordt gelegd in peilbesluiten. Nieuwe peilen worden met behulp van het Gewenste Grond- en Oppervlaktewater Regime (GGOR) bepaald. Ook voor de Alblasserwaard is een GGOR opgesteld. In het peilbesluit dat nu wordt opgesteld voor de Alblasserwaard zullen de huidige gebruiksfuncties zoveel mogelijk worden gefaciliteerd. Wat verder voorop staat is het waarborgen van de veiligheid van het binnen de dijkring gelegen besluitgebied. Het voorkomen van overstromingen is daarbij de belangrijkste taak.

### **Water in relatie tot ruimtelijke ontwikkelingen**

Bij de planuitwerking van het bestemmingsplan Oostpolder is in het verleden al rekening gehouden met 'voldoende water' ten behoeve van het realiseren van deze woonwijk. In de modellering die in 2005 is uitgevoerd is hiermee rekening gehouden. Er kan geconcludeerd worden dat voor het realiseren van de verhardingen bij de nieuwbouw voor Zaling 8A geen watercompensatie nodig is omdat in de modellering van 2005 deze verharding is opgenomen. Tevens blijft de toename aan verhardingen onder de gestelde maten van het waterschap zodat geen compensatie voor verlies aan waterberging nodig is. De voorgestane ontwikkeling stuit vanuit het oogpunt van de waterhuishouding niet op bezwaren.

# **4.7 Flora en fauna**

De bescherming van de natuur is in Nederland vastgelegd in respectievelijk de Natuurbeschermingswet en de Flora- en faunawet. Deze wetten vormen een uitwerking van de Europese Vogelrichtlijn en Habitatrichtlijn. Daarnaast vindt beleidsmatige gebiedsbescherming plaats door middel van de Ecologische Hoofdstructuur (EHS).

## **Quickscan flora en fauna**

Middels een quickscan flora- en fauna (BRO, d.d. 8 september 2017) is een beoordeling gemaakt van de mogelijke effecten die het plan zal hebben op beschermde natuurwaarden. Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

#### **Conclusies gebiedsbescherming**

- Gezien de afstand tot het Natura 2000-gebied De Biesbosch van 2,2 kilometer, en gezien de aard van de ontwikkeling (de toevoeging van slechts 1 woning) zijn effecten op het Natura-2000 gebied op voorhand uitgesloten. Toetsing in het kader van de Programmatische Aanpak Stikstof (PAS) is derhalve niet noodzakelijk. In de planvorming hoeft verder geen rekening gehouden te worden met de Natuurbeschermingswet.
- Het plangebied ligt geheel buiten het Natuurnetwerk van Zuid-Holland. Door de ontwikkelingen worden er geen wezenlijke kenmerken en waarden aangetast van de provinciale groenstructuur. De planvorming heeft verder geen invloed op planologische beschermde gebieden.

### **Conclusies soortbescherming**

- Negatieve effecten op heikikker kunnen niet worden uitgesloten binnen het plangebied. Nader onderzoek zal moeten uitwijzen in hoeverre het plangebied functioneel is voor heikikker.
- Door de bouw van de brug kan verstoring van de grote modderkruiper optreden. Hiervoor is nader onderzoek naar aanwezigheid van grote modderkruiper in de watergang langs het plangebied noodzakelijk.
- De directe omgeving van het plangebied vormt mogelijk geschikt leefgebied voor enkele algemeen beschermde grondgebonden zoogdiersoorten zoals verschillende muizensoorten, en algemeen beschermde amfibieën zoal gewone pad en middelste groene kikker (Wnb-andere soorten met vrijstelling Provincie Zuid-Holland). Voor de genoemde soorten geldt een provinciale vrijstelling van de Wet natuurbescherming bij ruimtelijke ontwikkelingen. Hiervoor geldt echter wel de algemene zorgplicht. Maatregelen die in het kader van de zorgplicht genomen kunnen worden, zijn onder andere het werken buiten kwetsbare perioden (het voortplantings- en winterslaapseizoen) en gefaseerd werken om dieren de kans te geven om te vluchten.
- Langs de randen en rondom het plangebied zijn enkele broedende vogels te verwachten in de bomen en overige houtige beplanting. Door werkzaamheden in de directe omgeving van de bomen en houtige beplanting kan er verstoring van broedende vogels plaatsvinden. Door werkzaamheden buiten de broedperiode (als broedseizoen kan de periode tussen half maart en half juli globaal worden aangehouden) uit te voeren dan wel te starten, wordt de kans op negatieve effecten geminimaliseerd. Indien op een locatie geen bewoonde nesten, broedende of nestelende vogels aanwezig zijn, mogen ook tijdens het broedseizoen werkzaamheden worden uitgevoerd. Het is dan wel vereist dat voor aanvang van werkzaamheden het opgaande groen geïnspecteerd wordt door een ecologisch deskundige, op aanwezige bewoonde nesten, legsels of nestjongen en, indien deze aanwezig zijn, de werkzaamheden uit te stellen tot nadat de jongen zijn uitgevlogen. Hier dient in dat geval een notitie gemaakt te worden als bewijsvoering. Tevens is het zo dat voor het broedseizoen in de Wet natuurbescherming geen standaardperiode gehanteerd wordt voor het broedseizoen. Onder andere afhankelijk van de vogelsoort en de weersomstandigheden kan deze periode langer dan wel korter zijn. Ook rondom deze periode dient dus gelet te worden op broedende vogels.
- Binnen het plangebied zijn geen zwaarder beschermde soorten vaatplanten, grondgebonden zoogdieren, vleermuizen, vogels, vissen, reptielen en overige ongewervelden (zoals bijv. zeldzame dagvlinders en libellen) te verwachten. Negatieve effecten voor deze soortgroepen zijn op voorhand uitgesloten met inachtneming van de zorgplicht.
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen.

## **Vervolgonderzoek heikikker en grote modderkruiper**

Naar aanleiding van de quickscan flora en fauna is een vervolgonderzoek naar de heikikker en de grote modderkruiper uitgevoerd door BRO (d.d. 16 november 2017). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Binnen het plangebied zijn geen vaste rust- of verblijfplaatsen voor de heikikker aanwezig. Er is geen sprake van leefgebied van de heikikker binnen dit plangebied. Binnen het plangebied is in de sloot tussen Zaling en plangebied grote modderkruiper aanwezig. Door te werken volgens de Gedragscode van de Unie van Waterschappen wordt verstoring dermate beperkt dat overtreding van de Wet natuurbescherming wordt voorkomen. Wel dient hiervoor een ecologisch werkprotocol te worden opgesteld. Daarnaast is ten aanzien van de aanwezige gewone padden de zorgplicht van toepassing.

# **4.8 Archeologische en cultuurhistorische waarden**

## **Cultuurhistorie**

# *Beleidskader*

Per 1 juli 2011 is de Modernisering Monumentenzorg (MoMo) in werking getreden. Als gevolg van de MoMo is de Bro per 1 januari 2012 (artikel 3.6.1, lid 2) gewijzigd. Wat eerst alleen voor archeologie gold, geldt nu ook voor al het cultureel erfgoed: in de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

Het is daarmee dus verplicht om de facetten historische (stede)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

# *Conclusie*

In het plangebied zijn geen rijks- of gemeentelijke monumenten aanwezig. Ook zijn er geen overige waardevolle gebouwen aanwezig. De Tiendzone heeft met name een landschappelijke waarde. Nauw verwant hieraan zijn de cultuurhistorische waarden. De slotenverkaveling loopt langs het bouwkavel door in de landschappelijke zone met gemengd gebruik waarmee een groot deel van de Tiendzone is ingericht. Daarmee is het bouwkavel goed in de structuur van de omgeving ingepast. De cultuurhistorische waarden worden dus in acht genomen bij de voorgestane ontwikkeling.

## **Archeologie**

# *Beleidskader*

In Europees verband is het zogenaamde 'Verdrag van Malta' tot stand gekomen. Uitgangspunt van dit verdrag is het archeologisch erfgoed zo veel mogelijk te behouden. Waar dit niet mogelijk is, dient het bodemarchief met zorg ontsloten te worden. Bij het ontwikkelen van ruimtelijk beleid moet het archeologisch belang vanaf het begin meewegen in de besluitvorming.

De gemeente Papendrecht beschikt over een eigen Archeologische Verwachtingskaart en een Archeologische Beleidsadvieskaart. Op de Verwachtingskaart staat aangegeven wat de archeologische verwachting is voor het plangebied.

Het plangebied ligt in de Sliedrechtse Stroomrug, waarvoor een hoge kans geldt vanaf de Late Bronstijd. Conform de Beleidsadvieskaart is hiervoor archeologisch onderzoek noodzakelijk in geval van

bodemingrepen dieper dan 0,3 meter beneden maaiveld in gebieden met een oppervlakte groter dan 250 m². Conform de regels van het bestemmingsplan mag de oppervlakte van het hoofdgebouw niet meer bedragen dan 212 m². Voor bijbehorende bouwwerken geldt een maximum van 100 m². In totaal kan dus maximaal 312 m² bebouwing gerealiseerd worden. Omdat de verwachtingskaart aangeeft dat archeologisch onderzoek noodzakelijk is bij een oppervlak groter dan 250 m², is archeologisch onderzoek dan ook noodzakelijk.

*Uitsnede archeologische verwachtingskaart (rechts) en uitsnede archeologische beleidsadvieskaart (links)*

## **Archeologisch onderzoek**

Er is dan ook een archeologisch bureau- en verkennend veldonderzoek door middel van boringen uitgevoerd door Aeres Milieu (d.d. 12 december 2017). Hieronder wordt enkel de conclusie van dit onderzoek weergegeven. De volledige rapportage is een bijlage bij deze toelichting.

Het plangebied ligt in een zeer dynamisch landschap dat sterk is beïnvloed door twee stroomgordels. Met name de stroomgordel van Papendrecht heeft duidelijke sporen nagelaten. Het veen in de ondergrond loopt in noordelijke richting af en heeft een erosieve overgang, waardoor gesteld kan worden dat het water zich hier in het veenlandschap heeft ingesneden. Dit beeld wordt onderbouwd door de aangetroffen laag die wordt geïnterpreteerd als waterbodem.

Het plangebied zal in dat opzicht door de eeuwen heen weinig zijn veranderd, een wat natte omgeving in een landschap waar men een strijd voerde tegen het water. Geen uitgelezen locatie voor huisvesting. Op basis van deze gegevens zijn de verwachtingen van het bureauonderzoek bijgesteld en wordt verder archeologisch onderzoek niet noodzakelijk geacht.

Het uitgevoerde onderzoek is verricht conform de gestelde eisen en gebruikelijke methoden. Het onderzoek is gericht op het inzichtelijk maken van de toestand van het aanwezige bodemarchief. Hiermee kan de beschadiging dan wel vernietiging als gevolg van de voorgenomen verstoring van een mogelijk aanwezig bodemarchief tot een minimum worden beperkt. Echter kan door de aard van het onderzoek, steekproefsgewijs, niet volledig worden uitgesloten dat er archeologische resten aan- of afwezig zullen zijn. Als gevolg hiervan is bij het aantreffen van archeologische resten het, conform de Erfgoedwet 5.10 (Archeologische toevalsvondst) en 5.11 (Waarneming), een meldingsplicht van toepassing.

# **4.9 Verkeer en parkeren**

# **Verkeer**

Het perceel wordt ontsloten via het fietspad Zaling. Gezien de beperkte toename van het aantal verkeersbewegingen dat door de realisatie van één woning ontstaat, zijn er voor wat betreft verkeer geen belemmeringen voor de voorgestane ontwikkeling.

# **Parkeren**

Per woning in de Tiendzone is geëist dat twee parkeerplaatsen worden gerealiseerd op eigen terrein en in stand worden gehouden. Op het perceel wordt voorzien in deze twee parkeerplaatsen, waardoor wordt voldaan aan het geldende parkeerbeleid zoals vastgesteld op 6 maart 2018. In de regels is een dynamische verwijzing opgenomen waardoor het voldoen aan het parkeerbeleid verplicht wordt gesteld.

# **4.10 Bedrijven en milieuzonering**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Om te komen tot een ruimtelijk relevante toetsing van bedrijfsvestigingen en andere niet-woonfuncties op milieuhygiënische aspecten wordt het begrip milieuzonering gehanteerd. Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening gehouden te worden met milieuzoneringen om zodoende de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden zodat zij hun activiteiten duurzaam binnen aanvaardbare voorwaarden kunnen uitvoeren. Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en milieuzonering'. 2

# *Doorwerking plangebied*

Binnen het plangebied krijgen de gronden grotendeels de bestemming 'Wonen' en wordt één woning toegestaan. Daardoor is er geen sprake van eventuele hinder vanuit het plangebied op de omliggende woningen.

In de omgeving van het plangebied bevinden zich enkele bedrijven en voorzieningen, zoals een basisschool aan de Oostkil met een kleine warmtekrachtcentrale op een afstand van circa 200 meter.

<sup>2</sup> Bedrijven en Milieuzonering', Uitgave VNG, Den Haag, 2009

Omdat het gaat om een kleine installatie en een relatief grote afstand vormt deze installatie geen belemmering voor de voorgestane ontwikkeling.

Ten zuiden van het plangebied ligt bedrijventerrein Oosteind. Op het deel van het bedrijventerrein dat het dichtst bij de beoogde woning ligt, zijn bedrijven tot en met milieucategorie 2 toegestaan. Hiervoor geldt een richtafstand van 30 meter. De afstand tot dit bedrijventerrein bedraagt minimaal 75 meter. Alle bedrijven/voorzieningen bevinden zich op ruim voldoende afstand van het plangebied waardoor zij geen belemmering vormen voor de voorgestane ontwikkeling.

Het plangebied is gelegen binnen de geluidzones van de gezoneerde industrieterreinen 'De Staart' en 'Oosteind'. Hiervoor verwijzen we naar paragraaf 4.3

# **4.11 Geurhinder**

Op 1 januari 2007 is de Wet geurhinder en veehouderij (Wgv) in werking getreden. Deze wet vormt het toetsingskader voor vergunningen op grond van de Wet milieubeheer, waar het gaat om stank veroorzaakt door het houden van dieren. Daarnaast is de wet van belang in verband met de zogenoemde 'omgekeerde werking' in het kader van de ruimtelijke ordening. De Wgv kent een aantal standaardnormen. Daarnaast hebben gemeenten de mogelijkheid gekregen om binnen een wettelijk bepaalde bandbreedte van deze standaardnormen af te wijken. Op deze wijze kan de gemeente een geurhinderbeleid vaststellen, dat is afgestemd op de plaatselijke situatie.

# *Doorwerking plangebied*

In en nabij het plangebied bevinden zich geen belemmerende veehouderijen.

# **4.12 Kabels en leidingen**

In het plangebied en in de directe omgeving van het plangebied liggen geen kabels of leidingen die planologisch relevant zijn. Er zijn uit dit oogpunt derhalve geen belemmeringen voor de realisering van de woning.

# **4.13 Vormvrije m.e.r.-beoordeling**

In een vormvrije m.e.r.-beoordeling moet de gemeente beoordelen of een milieueffectrapport moet worden opgesteld. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Deze vormvrije m.e.r.-beoordeling kan tot twee conclusies leiden:

- belangrijke nadelige milieugevolgen zijn uitgesloten: er is geen milieueffectrapportage noodzakelijk;
- belangrijke nadelige gevolgen voor het milieu zijn niet uitgesloten: er moet een milieueffectrapportage worden opgesteld.

Een vormvrije m.e.r.-beoordelingsplicht geldt voor activiteiten die worden genoemd in het Besluit m.e.r. bijlage D. Voor deze activiteiten bepaalt het bevoegd gezag of een milieueffectrapport gemaakt moet worden. De Omgevingsdienst Zuid-Holland Zuid is om advies gevraagd en geeft aan dat er jurisprudentie is over de vraag of de bouw van één woning gezien kan worden als een stedelijk ontwikkelingsproject (zoals bedoeld in categorie D 11.2 van het Besluit m.e.r.).

Volgens de Raad van State (uitspraak 201609536/1/A1) is het antwoord op de vraag of er sprake is van een (wijziging van een) stedelijk ontwikkelingsproject in de zin van het Besluit milieueffectrapportage, afhankelijk van de concrete omstandigheden van het geval, waarbij onder meer aspecten als aard en omvang van de voorziene wijzigingen van de stedelijke ontwikkeling een rol spelen. De bouw van één woning kan m.e.r.-beoordelingsplichtig zijn, afhankelijk van de omstandigheden van het geval.

De omgevingsdienst geeft aan dat concrete omstandigheden in dit geval zijn de ontwikkeling van één woning in een gebied dat grotendeels is ontwikkeld als woongebied. Daar komt bij dat er naast deze woning geen andere voorzieningen worden aangelegd. Voorts ligt de locatie niet in of nabij een beschermd natuurgebied.

De omgevingsdienst trekt de conclusie dat de bouw van één woning aan de Zaling in Papendrecht, gelet op de omstandigheden van dit geval, niet te beschouwen is als een stedelijk ontwikkelingsproject als bedoeld in categorie D11.2 van het Besluit milieueffectrapportage. Daarom hoeft er geen (vormvrije) m.e.r.-beoordeling te worden uitgevoerd. Het advies van de omgevingsdienst is als bijlage bij deze toelichting gevoegd.

# **5. JURIDISCHE PLANOPZET**

# **5.1 Algemeen**

Het bestemmingsplan bestaat uit de juridisch bindende regels en verbeelding en gaat vergezeld van een toelichting.

De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing, regelingen betreffende het gebruik van aanwezige en/of op te richten bouwwerken.

De verbeelding heeft een ondersteunende rol voor toepassing van de regels alsmede de functie van visualisering van de bestemmingen. De verbeelding vormt samen met de regels het voor de burgers en de overheid bindende deel van het bestemmingsplan.

De toelichting heeft geen bindende werking; de toelichting maakt juridisch ook geen onderdeel uit van het bestemmingsplan, maar heeft wel een belangrijke functie bij de weergave en onderbouwing van het plan en ook bij de uitleg van bepaalde bestemmingen en regels.

# **5.2 Systematiek**

In deze paragraaf wordt de systematiek van de regels en de wijze waarop de regels gehanteerd dienen te worden, uiteengezet. De planregels van het bestemmingsplan bestaan uit vier hoofdstukken, waarin achtereenvolgens de inleidende regels, de bestemmingsregels, de algemene regels en de overgangs- en slotregels aan de orde komen. Voor de systematiek is aangesloten op de Standaard Vergelijkbare BestemmingsPlannen 2012 (SVBP 2012), de Wet algemene bepalingen omgevingsrecht en de vigerende beheersverordening "Woongebied" van de gemeente Papendrecht. In onderstaande paragrafen zullen de regels nader worden uiteengezet.

## **Inleidende regels**

# *Begrippen*

In deze bepaling zijn omschrijvingen gegeven van de in het bestemmingsplan gebruikte begrippen. Deze worden opgenomen om interpretatieverschillen te voorkomen. Begripsbepalingen zijn alleen nodig voor begrippen die gebruikt worden in de regels en die tot verwarring kunnen leiden of voor meerdere uitleg vatbaar zijn.

# *Wijze van meten*

Om op een eenduidige manier afstanden en oppervlakten te bepalen wordt in de wijze van meten uitleg gegeven wat onder de diverse begrippen wordt verstaan. Ten aanzien van de wijze van meten op de verbeelding geldt steeds dat het hart van een lijn moet worden aangehouden.

#### **Bestemmingsregels**

In dit hoofdstuk komen de (enkel)bestemmingen aan de orde. Het betreft een indeling van bestemmingen in hoofdgroepen waarin de meest voorkomende functies kunnen worden ondergebracht. De gronden van het gehele plangebied hebben een positieve bestemming. Een positieve bestemming betekent dat gebruik van de gronden voor de verschillende bestemmingen direct mogelijk is. Bovendien betekent het dat oprichting van gebouwen direct mogelijk is nadat het bevoegd gezag een omgevingsvergunning voor de activiteit bouwen heeft verleend. Een omgevingsvergunning voor de activiteit bouwen wordt verleend indien zij voldoet aan onder meer de regels van het bestemmingsplan en overige regelgeving.

# *Bestemming "Groen"*

Binnen de bestemming 'Groen' zijn groenvoorzieningen met de daarbij behorende voet- en fietspaden en andere voorzieningen (waaronder de individuele perceelsontsluitingen), waterhuishoudkundige voorzieningen, openbare nutsvoorzieningen, voorzieningen ten behoeve van afvalinzameling en een brug toegestaan.

## *Bestemmingen "Water"*

De voor 'Water' aangewezen gronden zijn bestemd voor water(lopen) en waterhuishoudkundige voorzieningen, bermen, taluds en kademuren, groenvoorzieningen en bruggen, duikers en andere kunstwerken voor kruisingen met (weg)verkeer, alsmede culturele kunstwerken en waterornamenten.

#### *Bestemming "Wonen"*

De voor 'Wonen' aangewezen gronden zijn bestemd voor wonen in vrijstaande woningen, aan huis gebonden beroep of bedrijf, erven, tuinen, parkeerplaatsen, overige verhardingen en bovengrondse parkeervoorzieningen, water en één brug.

Er is één vrijstaande woning toegestaan. De goot- en bouwhoogte, maximale oppervlakte van het hoofdgebouw en dakhelling zijn aangegeven met aanduidingen dan wel in de regels vastgelegd. Het hoofdgebouw dient binnen het bouwvlak gerealiseerd te worden. Bijbehorende bouwwerken dienen binnen het bouwvlak en/of ter plaatse van de specifieke bouwaanduiding – bijbehorende bouwwerken te worden gebouwd, op minimaal 1 meter achter de voorgevelrooilijn, met een totale oppervlakte van maximaal 100 m².

#### **Algemene regels**

#### *Anti-dubbeltelregel*

Deze bepaling is opgenomen om te voorkomen dat, wanneer volgens een inpassingsplan bepaalde gebouwen en bouwwerken niet meer dan een bepaald deel van een bouwperceel mogen beslaan, het opengebleven terrein nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld.

#### *Algemene bouwregels*

In dit artikel wordt ingegaan op bouwregels die algemeen gelden, zoals overschrijding van bouwgrenzen, boomgeleidingsconstructies en de bouwhoogte van andere bouwwerken met dak als daar in de bestemmingsregels niets over is vastgelegd.

# *Algemene gebruiksregels*

In dit artikel zijn algemene regels opgenomen ten aanzien van functies die strijdig zijn met het bestemmingsplan.

# *Algemene afwijkingsregels*

In dit artikel wordt een opsomming gegeven van de regels in het plan waarvan het bevoegd gezag middels een omgevingsvergunning kan afwijken. De criteria, die bij toepassing van de afwijkingsbevoegdheid in acht moeten worden genomen, zijn aangegeven.

# **Overgangs- en slotregels**

## *Overgangsrecht*:

Bouwwerken welke op het moment van inwerkingtreding van het bestemmingsplan bestaan (of waarvoor een omgevingsvergunning is aangevraagd) mogen blijven bestaan, ook al is er strijd met de bebouwingsregels. De overgangsbepaling houdt niet in dat het bestaand, illegaal opgerichte, bouwwerk legaal wordt, noch brengt het met zich mee dat voor een dergelijk bouwwerk alsnog een omgevingsvergunning kan worden verleend. Er kan dus in beginsel nog gewoon gehandhaafd worden. Het gebruik van de grond en opstallen, dat afwijkt van de regels op het moment van inwerkingtreding van het plan mag eveneens worden voortgezet.

# *Slotregel:*

Deze bepaling geeft aan op welke manier de regels kunnen worden aangehaald.

# **6. ECONOMISCHE UITVOERBAARHEID**

# **6.1 Kostenverhaal**

Uitgangspunt voor de beoogde ontwikkeling is dat deze voor de overheid budgetneutraal wordt ontwikkeld. Op grond van artikel 6.12 lid 1 Wet ruimtelijke ordening (Wro) in samenhang met artikel 6.12 lid 4 Wro is de overheid verplicht om de kosten te verhalen in de gevallen die zijn aangewezen in het Besluit ruimtelijke ordening. Op grond van het Besluit ruimtelijke ordening is kostenverhaal verplicht in geval van:

- de bouw van één of meer woningen en andere hoofdgebouwen;
- de uitbreiding van een gebouw met ten minste 1.000 m² bruto-vloeroppervlakte of met één of meer woningen;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor woondoeleinden, mits tenminste 10 woningen worden gerealiseerd;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor detailhandel, dienstverlening, kantoor of horecadoeleinden, mits de cumulatieve oppervlakte van de nieuwe functies ten minste 1.500 m² bruto-vloeroppervlakte bedraagt;
- de bouw van kassen met een oppervlakte van ten minste 1.000 m² bruto-vloeroppervlakte.

Als sprake is van een bouwplan en kostenverhaal dus verplicht is, moet gelijktijdig met het besluit een exploitatieplan vastgesteld worden. Deze plicht vervalt als het gemeentelijk kostenverhaal anderszins is verzekerd. Artikel 6.12 lid 2 Wro bepaalt dat de gemeenteraad kan besluiten geen exploitatieplan vast te stellen indien:

- a. het verhaal van kosten van de grondexploitatie anderszins is verzekerd (bijvoorbeeld via gronduitgifte of een anterieure overeenkomst over grondexploitatie)
- b. het niet noodzakelijk is een tijdvak voor de exploitatie, dan wel een fasering in de uitvoering van werken, werkzaamheden, maatregelen en bouwplannen vast te stellen
- c. het stellen van eisen voor de werken en werkzaamheden voor het bouwrijp maken van het exploitatiegebied, de aanleg van nutsvoorzieningen en het inrichten van de openbare ruimte in het exploitatiegebied, dan wel het stellen van regels omtrent het uitvoeren van die werkzaamheden, dan wel een uitwerking van de regels met betrekking tot de uitvoerbaarheid niet nodig is.

In voorliggend geval is sprake van een bouwplan en is kostenverhaal dus verplicht. Het kostenverhaal is geregeld via een anterieure overeenkomst.

# **6.2 Eigendomsverhoudingen**

De brug om het perceel te bereiken wordt aangelegd door de initiatiefnemer. De sloot waar de brug overheen gebouwd wordt is eigendom van de gemeente. Door het vestigen van een erfdienstbaarheid/ recht van opstal in een overeenkomst worden de eigendomsverhoudingen geregeld.

# **7. OVERLEG EN ZIENSWIJZEN**

De procedures voor vaststelling van een bestemmingsplan zijn door de wetgever geregeld. Aangegeven is dat tussen gemeente en verschillende instanties waar nodig overleg over het plan moet worden gevoerd alvorens een ontwerpplan ter visie gelegd kan worden. Pas daarna wordt de wettelijke procedure met betrekking tot vaststelling van het bestemmingsplan opgestart (artikel 3.8 Wro).

# **7.1 Overleg**

Het Besluit ruimtelijke ordening (artikel 3.1.1) geeft aan dat burgemeester en wethouders bij de voorbereiding van een bestemmingsplan overleg voeren met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. De instanties die in kennis gesteld moeten worden van dit bestemmingsplan zijn geïnformeerd. De instanties hebben aangegeven geen opmerkingen te hebben of hebben niet gereageerd. De reactie van de Natuur- en Vogelwacht "De Alblasserwaard" is aangemerkt als een verzoek om informatie. De vooroverlegreacties hebben niet geleid tot aanpassing van het ontwerpbestemmingsplan.

# **7.2 Vaststellingsprocedure**

De vaststellingsprocedure van het bestemmingsplan heeft plaatsgevonden volgens de artikelen 3.7 t/m 3.9 van de Wet ruimtelijke ordening.

Met ingang van 20 september 2018 heeft het ontwerp bestemmingsplan 'Zaling 8A' voor de duur van zes weken ter inzage gelegen. De ter inzage legging is bekend gemaakt in de Staatscourant, het Papendrechts Nieuwsblad en de gemeentelijke website www.papendrecht.nl. Het ontwerp bestemmingsplan kon worden ingezien in het gemeentehuis van Papendrecht, op de gemeentelijke site en de website www.ruimtelijkeplannen.nl.

Tijdens deze periode kon een ieder zijn zienswijze kenbaar maken over het ontwerp bestemmingsplan. Er is één zienswijze ingediend. In de 'Nota van beantwoording zienswijze' is de zienswijze samengevat en van een beantwoording voorzien. Deze nota is als bijlage bij de toelichting opgenomen. Het bestemmingsplan is niet gewijzigd ten gevolge van de ingediende zienswijze.

# **7.3 Beroep**

Het bestemmingsplan wordt voor de tweede maal zes weken ter visie gelegd. Gedurende deze periode kunnen belanghebbenden, die een zienswijze hebben ingediend tegen het vaststellingsbesluit beroep instellen bij de Afdeling Bestuursrechtspraak van de Raad van State. Indien geen beroep wordt ingesteld, is het plan na deze beroepstermijn onherroepelijk en treedt het plan in werking.

BRO heeft vestigingen in Boxtel | Amsterdam | Tegelen www.bro.nl

Hoofdstuk 7 4