Bestemmingsplan 'Taxandriaweg, voormalig politiekantoor'

16 februari 2017

### **Gemeente Waalwijk**

**Bestemmingsplan ' Taxandriaweg, voormalig politiekantoor'** 

**Vastgesteld** 

### **INHOUD:**

- TOELICHTING
- REGELS
- VERBEELDING

Werknummer: 768.303.00 Datum: 16 februari 2017

**KuiperCompagnons Ruimtelijke Ordening, Stedenbouw, Architectuur, Landschap B.V. Rotterdam** 

**TOELICHTING** 

| 1. | Inleiding  1 |                                      |  |  |  |
|----|--------------|--------------------------------------|--|--|--|
|    | 1.1          | Aanleiding  1                        |  |  |  |
|    | 1.2          | Plangebied  1                        |  |  |  |
|    | 1.3          | Doel  2                              |  |  |  |
|    | 1.4          | Geldend bestemmingsplan  2           |  |  |  |
|    | 1.5          | Proces en leeswijzer  3              |  |  |  |
| 2. |              | Bestaande situatie  5                |  |  |  |
|    | 2.1          | Ruimtelijke structuur  5             |  |  |  |
|    | 2.2          | Functionele structuur  5             |  |  |  |
|    | 2.3          | Groenstructuur  6                    |  |  |  |
| 3. |              | Algemeen beleidskader  7             |  |  |  |
|    | 3.1          | Beleid regio, provincie, Rijk  7     |  |  |  |
|    | 3.2          | Beleid gemeente  11                  |  |  |  |
| 4  |              | Planologische aspecten  15           |  |  |  |
|    | 4.1          | Planbeschrijving  15                 |  |  |  |
|    | 4.2          | Programma  16                        |  |  |  |
|    | 4.3          | Verkeer en mobiliteit  16            |  |  |  |
|    | 4.4          | Cultuurhistorie en archeologie  17   |  |  |  |
|    | 4.5          | Overig  20                           |  |  |  |
| 5  |              | Milieuplanologische aspecten  21     |  |  |  |
|    | 5.1          | Water  21                            |  |  |  |
|    | 5.2          | Natuur  26                           |  |  |  |
|    | 5.3          | Bedrijfshinder  28                   |  |  |  |
|    | 5.4          | Geluid  29                           |  |  |  |
|    | 5.5          | Luchtkwaliteit  30                   |  |  |  |
|    | 5.6          | Bodemkwaliteit  32                   |  |  |  |
|    | 5.7          | Externe veiligheid  34               |  |  |  |
|    | 5.8          | Technische infrastructuur  47        |  |  |  |
| 6. |              | Juridische planbeschrijving  51      |  |  |  |
|    | 6.1          | Inleiding  51                        |  |  |  |
|    | 6.2          | Algemene toelichting verbeelding  51 |  |  |  |
|    | 6.3          | Algemene toelichting planregels  51  |  |  |  |
|    | 6.4          | Toelichting bestemmingen  52         |  |  |  |
| 7. |              | Economische uitvoerbaarheid  55      |  |  |  |
| 8. |              | Procedure  57                        |  |  |  |
|    |              |                                      |  |  |  |

# **Afzonderlijke bijlagen**

- Bijlage 1: Akoestisch onderzoek wegverkeers- en industrielawaai Bestemmingsplan ' Taxandriaweg, voormalig politiekantoor', KuiperCompangons, werknummer: 768.303.00, d.d. 22 april 2016
- Bijlage 2: LPG groepsrisico berekeningsmodule; QRA LPG-station Winterdijk 25 Waalwijk, KuiperCompagnons, d.d. 25 september 2012
- Bijlage 3: Rapportage BP Taxandriaweg 3; huidige en toekomstige situatie, KuiperCompagnons, d.d. 24 september 2012
- Bijlage 4: Verkennend bodemonderzoek Taxandriaweg 3 Waalwijk, Bakker Milieuadviezen Waalwijk, d.d. november 2015
- Bijlage 5: QRA DSM Waalwijk, Tebodin Netherlands B.V., doc. nr.: 3413316, d.d. 28 maart 2013
- Bijlage 6: kwantitatieve risicoanalyse Stahl Europe B.V., doc.nr. 331212111 Revisie: G, Tebodin Netherlands B.V., 15 december 2015
- Bijlage 7: Aanvullend bodemonderzoek Taxandriaweg, Bakker Milieuadviezen, 23 maart 2016
- Bijlage 8: Standaardadvies 2016, Brandweer Midden- en West-Brabant Sector Risicobeheersing, d.d. 18 december 2015
- Bijlage 9: Actualiserend veldonderzoek vleermuizen en vogels ter plaatse van en direct rond Taxandriaweg 3 te Waalwijk, Adviesbureau Mertens BV, d.d. juni 2016
- Bijlage 10: Wet geluidhinder; beschikking hogere waarde Wet geluidhinder

# **1. Inleiding**

# **1.1 Aanleiding**

Er bestaan plannen om de locatie van het voormalige politiekantoor aan de Taxandriaweg te transformeren naar een kleinschalig woongebied. De beoogde ontwikkeling voorziet in de sloop van het bestaande pand, waardoor ruimte ontstaat voor de inpassing van 27 grondgebonden starterswoningen. Een gedeelte van deze woningen zal zich op de Taxandriaweg oriënteren. De achtergelegen woningen worden rondom een woonhofje gepositioneerd. Ter plaatse van het voormalige politiekantoor vigeren momenteel het bestemmingsplan "Centrumgebied Waalwijk" en de beheersverordening "Gemengd gebied, Natte natuurparel en Eerste Zeine", waarin de locatie grotendeels is voorzien van een maatschappelijke bestemming. De voorgenomen herontwikkeling past niet binnen het vigerende bestemmingsplan. Derhalve is een nieuw bestemmingsplan, dat het juridisch-planologisch kader vormt, gewenst.

# **1.2 Plangebied**

Het plangebied is gelegen aan de Taxandriaweg, nabij het centrum van Waalwijk en de Rijksweg A59. Direct ten oosten van het plangebied – op de hoek Taxandriaweg – Heulstraat - is een appartementencomplex gesitueerd en aan de westzijde van het plangebied is een detailhandelsvestiging voor watersportbenodigdheden gevestigd. De noordzijde van het plangebied wordt begrenst door de Taxandriaweg, met daarachter de Rijksweg A59. Aan de zuidzijde van het plan is de Winterdijk gelegen, een bestaande groenstructuur in oost-westgeoriënteerde richting.De globale plangrens is weergegeven in afbeelding 1.1.

Afbeelding 1.1: globale begrenzing van het plangebied, de exacte begrenzingen van het plangebied zijn vastgelegd in de geometrische plaatsbepaling en weergegeven op de verbeelding.

Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017 

# **1.3 Doel**

Het voorliggende bestemmingsplan biedt een juridisch-planologisch kader voor de ontwikkelingen van 27 grondgebonden woningen aan de Taxandriaweg in Waalwijk.

# **1.4 Geldend bestemmingsplan**

Het plangebied valt grotendeels binnen het geldende bestemmingsplan "Centrumgebied Waalwijk", door de gemeenteraad vastgesteld op 11 september 2008 en door Gedeputeerde Staten goedgekeurd op 21 april 2009. Een klein gedeelte van het plangebied valt binnen de geldende beheersverordening "Gemengd gebied, Natte natuurparel en Eerste Zeine", die op 13 juni 2013 door de gemeenteraad is vastgesteld.

Afbeelding 1.2: uitsneden van het vigerend bestemmingsplan "Centrumgebied Waalwijk" (links) en de beheersverordening "Gemengd gebied, Natte natuurparel en Eerste Zeine" (rechts).

In het bestemmingsplan "Centrumgebied Waalwijk" is het plangebied grotendeels voorzien van de bestemming 'Maatschappelijke doeleinden, overheidsvoorzieningen' met de nadere aanduiding 'politie'. Het noordelijk deel van het plangebied - tussen het bouwvlak en de Taxandriaweg - is voorzien van de bestemming 'Tuin' met de nadere aanduiding 'parkeren'. De zuidelijke strook is in zowel het bestemmingsplan "Centrumgebied Waalwijk" als in de beheersverordening "Gemengd gebied, Natte natuurparel en Eerste Zeine" voorzien van de bestemming 'Groen' (zie ook afbeelding 1.2).

Binnen de vigerende bestemming 'Maatschappelijk doeleinden, overheidsvoorzieningen' zijn bouwvlakken opgenomen met een bouwhoogte van respectievelijk 12 en 4 meter. Het overige (onbebouwde) gebied is aangeduid als 'erf'. Een gedeelte van de bestemming 'Maatschappelijk doeleinden, overheidsvoorzieningen' valt binnen het invloedsgebied van het LPG-tankstation aan de Heulstraat.

#### Strijdigheid

De beoogde ontwikkeling van 27 grondgebonden woningen is zowel in ruimtelijk als in functioneel opzicht strijdig met de vigerende bestemming. Binnen de huidige bestemming 'Maatschappelijke doeleinden, overheidsvoorzieningen' zijn geen woonfuncties toegestaan. Bovendien past het beoogde bouwplan in ruimtelijke zin niet binnen de thans opgenomen bouwvlakken (en bouwhoogte). Derhalve is een nieuw bestemmingsplan opgesteld.

# **1.5 Proces en leeswijzer**

Het bestemmingsplan 'Taxandriaweg, voormalig politiekantoor' bestaat uit een geometrische plaatsbepaling en regels en gaat vergezeld van deze toelichting.

De bestemmingen van de gronden zijn opgenomen in de geometrische plaatsbepaling. De plankaart geeft een verbeelding van deze geometrische plaatsbepaling. Door middel van kleuren, arceringen en coderingen zijn daarbij de bestemmingen aangegeven. De materiële inhoud van de bestemmingen is opgenomen in de regels van het bestemmingsplan.

In voorliggende toelichting van het bestemmingsplan wordt ingegaan op de achtergronden van het plan. Er wordt een beschrijving van het plan gegeven en er wordt ingegaan op de verrichte onderzoeken.

Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017 

# **2. Bestaande situatie**

# **2.1 Ruimtelijke structuur**

Het plangebied is omsloten door twee belangrijke oost-westgeoriënteerde structuren. Aan de noordzijde van het plangebied vormen de Taxandriaweg en met name de A59 een harde begrenzing van het centrum van Waalwijk. Aan de zuidzijde van het plangebied is de Winterdijk gelegen, een langgerekte groenverbinding. De bebouwingszone tussen de voorgenoemde lijnstructuren wordt gekenmerkt door een differentiatie aan woon-, kantoor en (grootschalige) detailhandelfuncties.

In het plangebied is thans nog het voormalige politiekantoor aanwezig, dat reeds geruime tijd leeg staat en een enigszins verwaarloosde indruk maakt. Het politiekantoor bestaat aan de voorzijde uit drie bouwlagen, de westvleugel is opgebouwd uit twee bouwlagen. De overige bebouwing betreft een garage op het achterterrein. De voor en achterzijde van het perceel zijn hoofdzakelijk in gebruik als parkeerterrein. De zuidzijde van het perceel is voornamelijk groen ingericht, aansluitend op het groene karakter van de Winterdijk.

Afbeelding 2.1: bestaande situatie plangebied, gezien vanaf de Taxandriaweg (bron: Google Streetview). 

# **2.2 Functionele structuur**

#### Omgeving

Direct ten westen van het plangebied is detailhandelsonderneming gevestigd die zich specialiseert in Watersportartikelen. Direct ten oosten van het plangebied – op de hoek Taxandriaweg – Heulweg - is een appartementencomplex gesitueerd. Aan de zuidzijde grenst het plangebied aan een langgerekte groenstructuur. Direct daarachter zijn met name woningen en kleinschalige centrumfuncties gelegen, waaronder enkele horecagelegenheden. Op grotere schaal maakt het plangebied deel uit van een langgerekte bebouwingszone direct ten zuiden van de A59, bestaande uit een mix van grootschalige bedrijfsfuncties, detailhandel en woningen.

# **2.3 Groenstructuur**

Zowel in het plangebied als in de directe omgeving is veel groen aanwezig. Zo grenst het plangebied aan de zuidzijde aan de Winterdijk, een oude cultuurhistorisch waardevolle dijk. De Winterdijk is vormt langgerekte groenstructuur met langzaam verkeersverbinding, die wordt begeleid door (hoog) opgaand groen (zie afbeelding 2.1). De zijdelingse perceelsgrenzen (aan de oost- en westzijde) worden evenwel gemarkeerd door bomen en kleine bosschages, waardoor sprake is van een groen inbedding.

Afbeelding 2.2: groenstructuur langs de Winterdijk (bron: Google Streetview). 

### **3. Algemeen beleidskader**

# **3.1 Beleid regio, provincie, Rijk**

### 3.2.1 Rijksbeleid

Het Rijk heeft haar ruimtelijk beleid vastgelegd in de Structuurvisie Infrastructuur en Mobiliteit (SVIR) en het Besluit algemene regels ruimtelijke ordening (Barro). De leidende gedachte van het Rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende plangebied. Wel draagt de beoogde ontwikkeling bij aan de wens van het Rijk om nieuwe functies onder te brengen binnen bestaand stedelijk gebied.

### 3.2.2 Provinciaal beleid

#### Structuurvisie Ruimtelijke Ordening

Op 1 januari 2011 is de nieuwe provinciale Structuurvisie Ruimtelijke Ordening (PSRO) in werking getreden. De Structuurvisie RO van de provincie Noord-Brabant geeft de hoofdlijnen voor het provinciaal ruimtelijk beleid tot 2025 (met een doorkijk naar 2040). Sinds de vaststelling van de Structuurvisie RO in 2010 zijn diverse besluiten genomen die een verandering brengen in de provinciale rol en sturing, of van provinciaal beleid. Dit vormde een belangrijke aanleiding voor de provincie om haar ruimtelijk beleid te actualiseren. Omdat de provinciale Structuurvisie Ruimtelijke Ordening nog vrij recent is, en de visie en sturingsfilosofie voor het overgrote deel nog actueel zijn, is besloten om slechts op bepaalde onderdelen bij te sturen. Zodoende is gekozen voor een partiële herziening van de Structuurvisie RO. Deze partiële herziening 2014 is op 7 februari door Provinciale Staten vastgesteld.

Afbeelding 3.1: structurenkaart, Structuurvisie Ruimtelijke Ordening, het plangebied is zwart omcirkeld 

Het voorliggende plangebied is op de Structurenkaart aangeduid als 'Stedelijk concentratiegebied'. In het stedelijk concentratiegebied met de bijhorende zoekgebieden voor verstedelijking wordt het merendeel van de verstedelijkingsopgave opgevangen. De provincie wil dat de kansen voor functiemenging, inbreiding, herstructurering en zo nodig transformatie in het stedelijk gebied goed worden benut, inclusief de mogelijkheden voor intensivering en meervoudig ruimtegebruik. Hierdoor is minder ruimte nodig voor stedelijke uitbreidingen. In dit bestemmingsplan wordt binnen bestaand stedelijk gebied de mogelijkheid gecreëerd voor de realisatie van 27 grondgebonden starterswoningen. Daarmee wordt een ruimtevraag opgevangen in de bestaande kern waardoor geen beslag hoeft te worden gelegd op het buitengebied. Het voorliggende plan draagt daarmee bij aan het bereiken van de doelstellingen van de structuurvisie. Zodoende is de ontwikkeling in overeenstemming met de Structuurvisie ruimtelijke ordening van provincie Noord-Brabant.

#### Verordening Ruimte 2014

Provinciale Staten hebben op 7 februari 2014 de Verordening Ruimte 2014 vastgesteld, op 19 maart 2014 is deze in werking getreden. De onderwerpen die in de verordening staan, komen uit de provinciale structuurvisie. De verordening stelt de belangen die in de structuurvisie zijn genoemd veilig. De regels die in de verordening staan moeten gemeente in acht nemen bij het opstellen van ruimtelijke instrumenten. Daarnaast regelt de verordening de organisatie van het regionaal ruimtelijk overleg waarin afspraken worden gemaakt over woningbouw, bedrijventerreinen en kantoren locaties. De verordening kent ook een aantal regels die de burger bindt. Deze hebben betrekking op de ontwikkeling van intensieve veehouderij in de zogenaamde extensiveringsgebieden, verwevingsgebieden, landbouwontwikkelingsgebieden en in het bijzonder op de intensieve geiten- en schapenhouderijen.

Belangrijke onderwerpen in de verordening zijn:

- 1. Stedelijke ontwikkelingen
- 2. Cultuurhistorie
- 3. Agrarische ontwikkeling en windturbines
- 4. Water
- 5. Natuur en landschap

De Verordening Ruimte voorziet geen wijzigingen die van invloed zijn op het voorliggende plangebied. Het plangebied is aangeduid als 'bestaand stedelijk gebied, stedelijk concentratiegebied' (zie afbeelding 3.2). Het beleid van de provincie is er al decennia lang op gericht om stedelijke ontwikkeling in stedelijke concentratiegebieden (bestaand stedelijk gebied) te bundelen. Dit is thans verankerd in artikel 4.2 van de Verordening Ruimte. Het doel van deze bepaling is om voldoende draagvlak voor de steden als economische en culturele motor te creëren en om het dichtslibben van het landelijk gebied tegen te gaan. Op provinciale schaal betekent dit dat het merendeel van de woningbouw, de bedrijventerreinen, voorzieningen en bijbehorende infrastructuur moet plaatsvinden in of aansluitend op de stedelijke concentratiegebieden. Het voorliggende bestemmingsplan voorziet in de ontwikkeling van 27 grondgebonden starterswoningen binnen het stedelijk concentratiegebied.

Afbeelding 3.2: uitsnede Verordening Ruimte 2014, het plangebied is wit omcirkeld. 

#### Ladder voor duurzame verstedelijking

Op grond van artikel 4.3 van de Verordening Ruimte dient in de toelichting van een bestemmingsplan een verantwoording te worden opgenomen over de wijze waarop:

- 1. de afspraken die daarover zijn gemaakt in het regionaal ruimtelijk overleg worden nagekomen;
- 2. de beoogde nieuwbouw zich verhoudt tot de afspraken van het regionaal ruimtelijk overleg, en tot de beschikbare harde plancapaciteit voor woningbouw. Onder harde plancapaciteit voor woningbouw wordt verstaan de capaciteit voor nieuw te bouwen woningen (uitgedrukt in aantallen woningen) waarover een gemeente beschikt, die is opgenomen in een vastgesteld bestemmingsplan waarvan de bestemming nog niet is verwezenlijkt.

In aanvulling op het bovenstaande dient ingeval van een stedelijke ontwikkeling toepassing te worden gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking). Dat betekent dat bij nieuwe ontwikkelingen in eerste instantie gekeken dient te worden of er behoefte is aan nieuwe ruimte voor woningen. Als de behoefte voldoende is gemotiveerd, wordt gekeken of aan deze behoefte kan worden voldaan door het benutten van locaties voor herstructurering, intensivering of transformatie binnen bestaand stads- en dorpsgebied. Als ook dat niet tot de mogelijkheden behoort, wordt – onder voorwaarden - aansluitend aan het bestaand stads- en dorpsgebied een locatie gezocht. Door de ladder voor duurzame verstedelijking toe te passen, kiest de provincie ervoor om verstedelijking zoveel mogelijk in bestaand bebouwd gebied te concentreren. Hiermee wordt de kwaliteit van het bebouwde gebied behouden en versterkt.

Elk jaar worden er door de regiogemeenten Hart van Brabant en de provincie Noord-Brabant woningbouwafspraken gemaakt. Op 17 december 2015 is de Regionale agenda wonen 2016 bestuurlijk vastgesteld. Hierin zijn afspraken opgenomen omtrent het omgaan met plancapaciteit in relatie tot de geprognosticeerde woningbouwopgave, waarbij ook in beeld is gebracht wat harde plancapaciteit op het gebied van wonen is.

Tabel 3.1 toont een overzicht van de plancapaciteit in relatie tot de geprognosticeerde woningbouwopgave in regionaal verband voor de komende tien jaar. Om in de totale woningbehoefte (incl. de verwachte sloop) voor de eerst komende tien jaar te kunnen voorzien, is in Midden-Brabant een totale plancapaciteit van 19.880 woningen benodigd (voor de gemeente Waalwijk betreft dat 2.370 woningen). Wanneer gekeken wordt naar de totale (harde) plancapaciteit in deze regio de totale plancapaciteit betreft dat 17.750 woningen (waarvan 7.715 opgenomen in harde plannen). In de gemeente Waalwijk ligt de totale plancapaciteit op 1.995 woningen (waarvan 755 als onderdeel van harde plannen). De voorliggende ontwikkeling aan de Taxandriaweg maakt onderdeel uit van de lijst van concrete plannen die worden uitgewerkt in een bestemmingsplanherziening. Slechts 31% van de beoogde nieuwbouwplannen is voorzien van een directe (onherroepelijke) bouwtitel. De harde plancapaciteit blijft derhalve nog achter bij de totale plancapaciteit. Wanneer gekeken wordt naar de totale plancapaciteit in de regio en ook in Waalwijk, dan geldt voor beide schaalniveaus dat het tekort aanzienlijk minder is en lijkt er sprake te zijn van een realistisch regionaal woningbouwprogramma. Het gaat echter hoofdzakelijk om zachte plannen, met een uiteenlopende status. De voorliggende bestemmingsplanherziening voorziet het perceel aan de Taxandriaweg van een directe bouwtitel, waarmee een bijdrage wordt geleverd aan de realisatie van 2.370 woningen tot 2023. Gezien het voorgaande is de voorgestane ontwikkeling in lijn met artikel 4.2 en 4.3 van de Verordening ruimte 2014.

Daarnaast wordt op grond van het bovenstaande voldaan aan de eerste trede van de ladder voor duurzame verstedelijking. De beoogde ontwikkeling heeft bovendien betrekking op de transformatie van een voormalig politiekantoor naar een woongebied met grondgebonden woningen. Omdat het plangebied is gelegen binnen bestaand stedelijk gebied is sprake van een intensivering van de bestaande ruimte. Derhalve kan worden voldaan aan trede 2 van de ladder voor duurzame verstedelijking. De derde trede is derhalve niet meer aan de orde. De ladder voor duurzame verstedelijking vormt geen belemmering voor de voorliggende ontwikkeling.

| Woningbouwcapaciteit en -opgaven                                                                                                           |                    |                       |                         |                                    |                                  |                                   |                                    |
|--------------------------------------------------------------------------------------------------------------------------------------------|--------------------|-----------------------|-------------------------|------------------------------------|----------------------------------|-----------------------------------|------------------------------------|
| Aantal woningen in plannen ten opzichte van benodigde plancapaciteit                                                                       |                    |                       |                         |                                    |                                  |                                   |                                    |
| 2015 t/m 2024<br>de in de tabel opgenomen gegevens zijn afgerond op 5-tallen, hierdoor kunnen er in de tabel geringe afwijkingen voorkomen |                    |                       |                         |                                    |                                  |                                   |                                    |
| Capaciteitsindicatie                                                                                                                       | opgave             | plus                  | =                       |                                    |                                  | indicator                         | indicator                          |
| Middellange termijn<br>2015 t/m 2024                                                                                                       | prognose<br>2014 ' | verwachte<br>sloop 21 | benodigde<br>capaciteit | totale<br>capaciteit<br>in plannen | waarvan<br>harde<br>capaciteit 3 | totale<br>plancapaciteit<br><100% | harde<br>plancapaciteit<br><< 100% |
| Dongen                                                                                                                                     | 845                | 150                   | ઠેઠેર                   | 955                                | 685                              | 96%                               | ర్తిళ్ల                            |
| Gilze en Rijen                                                                                                                             | 1.135              | 80                    | 1.215                   | 860                                | 235                              | 71%                               | 19%                                |
| Goirle                                                                                                                                     | 775                | 10                    | 785                     | 990                                | 245                              | 126%                              | 31%                                |
| Hilvarenbeek                                                                                                                               | 670                | 60                    | 730                     | 525                                | 395                              | 72%                               | 54%                                |
| Loon op Zand                                                                                                                               | 820                | 170                   | 990                     | 825                                | 390                              | 83%                               | 39%                                |
| Oisterwijk                                                                                                                                 | 730                | 80                    | 810                     | 860                                | 230                              | 106%                              | 28%                                |
| Tilburg                                                                                                                                    | 9.515              | 2.470                 | 11.985                  | 10.740                             | 4.780                            | 90%                               | 40%                                |
| Waalwijk                                                                                                                                   | 2.090              | 280                   | 2.370                   | 1.995                              | 755                              | 84%                               | 32%                                |
| MIDDEN-BRABANT                                                                                                                             | 16.580             | 3.300                 | 19.880                  | 17.750                             | 7.715                            | 89%                               | 39%                                |

Tabel 3.1: woningbouwcapaciteit en -opgaven

# **3.2 Beleid gemeente**

Binnen de gemeente is een aantal documenten vastgesteld waarin beleidsuitgangspunten zijn geformuleerd, die ook betekenis hebben voor het plangebied. Deze documenten worden hieronder kort samengevat.

#### Woonvisie 2010-2019

De Woonvisie 2010-2019 -over woonlasten en lusten- (vastgesteld in juli 2009) vormt de basis van het woningbouwbeleid in de gemeente. Deze visie is een actualisering van de Visie op Wonen 2005-2010 en bevat de volgende kernpunten:

- Behoud en versterking van het karakter van de gemeente Waalwijk (een levendig centrum, rustige groene wijken en kernen met een eigen karakter); Daarin past 'gerichte verdichting', altijd in combinatie met versterking van de omgevingskwaliteit. Dit is een uitwerking van de structuurvisie. Groei is daarbij een middel om in woonbehoefte te voorzien en geen doel.
- Voor iedereen een thuis bieden. Groepen die speciale aandacht vragen zijn:
	- o Senioren en/of mensen met een zorgvraag: de juiste woningen en een passende woonomgeving.
	- o Lagere en middeninkomens, waarbij wordt gewerkt met een verbrede doelgroep. In de sociale voorraad is het aantal woningen belangrijk, maar gaat het vooral om het verbeteren van de kwaliteit. Andere groepen redden zich redelijk goed of er is separaat beleid voor.
- Wijken en kernen met een eigen karakter; de woonwensen zijn divers en er zijn in de bestaande wijken kansen om alternatieven te bieden naast landgoed Driessen. In Waspik en Sprang-Capelle is het eigen karakter en de eigen woningbehoefte leidend.
- Programma voor het wonen: kwaliteit gaat boven kwantiteit. Centraal staan variatie en keuzevrijheid, gestaag bouwen voor keuzevrijheid, leefbare buurten in een prettige woonomgeving en duurzaamheid.

Bij de invulling van het woonprogramma streeft de gemeente naar voldoende kwalitatief goede en betaalbare woningen voor alle bevolkingsgroepen. Dit probeert de gemeente te bereiken door de bouw van voldoende huur- en koopwoningen voor lagere en middeninkomens te stimuleren. Ook starters op de koopmarkt hebben hier profijt van.

Als het gaat om nieuwe woningbouwontwikkelingen heeft inbreiding de voorkeur boven uitbreiding. Door de verhuizing van bedrijven, scholen of andere functies komen er diverse binnenstedelijke locaties vrij, waaronder ook het voorliggende plangebied. Met name op grotere locaties in bestaand stedelijk gebied streeft de gemeente naar een gemixt programma, dat inspeelt op de wensen van senioren, maar ook op die van gezinnen met een stedelijke woonwens. Op deze locaties is bouwen in iets hogere dichtheden vaak passend.

De voorliggende ontwikkeling voorziet in grondgebonden starterswoningen in een kleinschalig woonmilieu nabij het centrum van Waalwijk. De beoogde woningen zijn specifiek bedoeld voor starters op de koopmarkt, alsmede voor (jonge) gezinnen met een meer stedelijke woonwens. Daarmee past de voorliggende ontwikkeling binnen de geschetste kaders van de woonvisie.

#### Mobiliteitsplan 'Stad in beweging'

Op 10 juli 2014 heeft de gemeenteraad een Nota van Uitgangspunten (NvU) voor het opstellen van een nieuw mobiliteitsplan vastgesteld. Hierin zijn richtinggevende uitspraken opgenomen over de wijze waarop tegen mobiliteit in de gemeente Waalwijk wordt aangekeken. In deze nota zijn de hoofdkaders en per thema de uitgangspunten en ambities beschreven. Deze nota vormt het fundament voor het op te stellen mobiliteitsbeleid.

In navolging van de Nota van Uitgangspunten is op 15 oktober 2015 het Mobiliteitsplan 'Stad in beweging' door de gemeenteraad vastgesteld. Het Mobiliteitsplan is een strategisch plan. Dat betekent dat er geen uitgewerkte plannen in opgenomen zijn. Er wordt wel aangegeven op welke wijze de ambities gerealiseerd kunnen worden.

De Taxandriaweg is in het mobiliteitsplan aangemerkt als hoofdweg en geeft samen met de Altenaweg vorm aan de Parallelstructuur langs de A59. De Taxandriaweg vormt samen met de binnenring een belangrijke ontsluitingsweg voor het centrum van Waalwijk.

#### Erfgoedverordening 2011

De gemeenteraad van Waalwijk heeft op 3 februari 2011 een Erfgoedverordening vastgesteld. In de erfgoedverordening staan voorschriften en regels met betrekking tot cultureel erfgoed, zowel voor monumenten, archeologie als het cultuurlandschap. Eveneens zijn de wettelijke taken van de gemeente met betrekking tot Rijksmonumenten in een erfgoedverordening nader uitgewerkt. De regels over het aanwijzen van gemeentelijke monumenten en archeologische verwachtingsgebieden, en weigeringsgronden voor het afgeven van een omgevingsvergunning zijn ook opgenomen in de erfgoedverordening.

#### Bomennota en groenstructuurplan

"In de Bomennota (vastgesteld januari 1999) is beleid geformuleerd voor het huidige en toekomstige bomenbestand van de gemeente Waalwijk. Het plan bevat een overzicht van de belangrijkste boomstructuren van de gemeente en geeft aan waar de kwaliteiten, knelpunten en kansen liggen voor een optimaal bomenbestand. Het biedt handvatten voor het maken van keuzes voor inrichting en beheer en vormt een leidraad in de afweging van nieuwe ontwikkelingen.

In het groenstructuurplan (vastgesteld op 6 september 2007) wordt het groene raamwerk van de gemeente Waalwijk beschreven. Hierbij zijn de meest waardevolle groene elementen in beeld gebracht: de groene hoofdstructuur. Tot het groene raamwerk behoren bomenlanen en bomenrijen, maar ook bermen, parken, groenstroken en landschapselementen. In het plan is bepaald welke elementen bijzonder waardevol zijn en behouden, versterkt of verbeterd moeten worden. Het bevat een visie op het groen in de gemeente Waalwijk voor een periode van 25 jaar.

Op basis van de Bomennota en het Groenstructuurplan zijn boomstructuren aangewezen die onderdeel uitmaken van de groene hoofdstructuur en daarom een extra bescherming genieten. Deze bescherming is verweven met het omgevingsvergunningstelsel. Om gemeentelijke bomen te kunnen kappen is namelijk altijd een omgevingsvergunning voor het vellen van een houtopstand nodig indien het gaat om bomen met een diameter groter dan 15 cm. Het al dan niet afgeven van een omgevingsvergunning wordt onder andere beoordeeld op basis van de Bomennota. De bescherming van waardevolle bomen hoeft dus niet in het bestemmingsplan te worden opgenomen.

Voor bomen op particuliere terreinen is sinds 1 september 2008 de deregulering van het kapvergunningenbeleid van kracht. Hierdoor is het kappen van de meeste bomen op particulier terrein vergunningsvrij. De waardevolle en monumentale bomen zijn opgenomen in een bomencatalogus met bomenkaart. Deze bomen genieten een hoge mate van bescherming en mogen niet worden gekapt zonder toestemming van de gemeente. Voor de kap van deze bomen heeft een particulier altijd een omgevingsvergunning voor het vellen van een houtopstand nodig. Binnen het plangebied zijn geen waardevolle of monumentale bomen aanwezig. Wel heeft er aanvullend onderzoek plaatsgevonden naar de bomen aan de zuidzijde van het plangebied. Naar aanleiding van dit onderzoek is het bouwplan aangepast, waarbij rekening is gehouden met kroonprojecties. De aanwezige groenstructuur langs de Winterdijk wordt behouden en door middel van een grondruil zelfs versterkt. Zodoende gelden er geen belemmeringen voor dit bestemmingsplan.

13

#### Duurzaam Bouwen en energie

In het voorjaar van 2009 heeft de raad van de gemeente Waalwijk uitgesproken dat Waalwijk op de lange termijn (2043) klimaatneutraal moet zijn. Dit is een zeer ambitieuze doelstelling, die vraagt om acties op ieder denkbaar terrein. Het gaat daarbij om adaptatie en mitigatie. Adaptatiemaatregelen zijn er op gericht de samenleving zodanig in te richten dat de gevolgen van klimaatverandering die gaat optreden, kunnen worden opgevangen. Een voorbeeld van een adaptatiemaatregel is de aanpassing van het rioolstelsel, zodat hevige regenbuien kunnen worden verwerkt. Met mitigatiemaatregelen wordt geprobeerd de klimaatverandering beperkt te houden. Denk hierbij bijvoorbeeld aan beperking van de CO2- uitstoot. Bij mitigatie moet vooral worden gedacht aan verduurzaming van de energiehuishouding. Het belangrijkste daarbij is energiebesparing. Daarna komt de productie van zoveel mogelijk duurzame energie. De gebouwde omgeving speelt hierbij een belangrijke rol. Adaptatie- en mitigatiemaatregelen vormen samen het klimaatbeleid.

De gemeente Waalwijk heeft in 2005 beleid met betrekking tot duurzaam bouwen (Dubo) vastgesteld. Bij DuBo zet de gemeente de Gemeentelijke Praktijkrichtlijn (GPR) als instrument in. De GPR kent vijf modules of aandachtsvelden, te weten 'energie', 'milieu', 'gezondheid', 'gebruikskwaliteit' en 'toekomstwaarde'. In aansluiting op de klimaatambitie, kiest de gemeente bij DuBo voor 'energie' als speerpunt. Waar mogelijk moet energie worden bespaard (bijvoorbeeld door goede isolatie), en moet duurzame energie worden geproduceerd (bijvoorbeeld met zonnepanelen op daken). In principe wordt bij alle ontwerpactiviteiten geprobeerd om Dubo te stimuleren. Dit betekent zowel bij woningbouw als bij utiliteitsbouw en zowel bij nieuwbouw als bij renovatie. Zelfs stedenbouwkundige ontwerpactiviteiten kunnen worden meegenomen. In het Bouwbesluit worden wettelijke eisen gesteld aan de kwaliteit van gebouwen. Daarmee zijn ook eisen opgenomen met betrekking tot Dubo. De gemeente mag geen extra maatregelen bovenop deze eisen uit het Bouwbesluit voorschrijven. Wel mag de gemeente met de bouwpartijen op vrijwillige basis afspraken maken dat over een hoger ambitieniveau. De enige weg waarlangs dit kan gebeuren is via overleg. Dat is precies wat het Dubobeleid van de gemeente inhoudt. In goed overleg met de bouwpartijen en met toepassing van de GPR om objectieve kwaliteitsafspraken te maken, wordt geprobeerd om verder te komen dan de eisen die in het Bouwbesluit zijn vastgelegd.

Waar het Bouwbesluit op rijksniveau steeds wordt aangescherpt, denk bijvoorbeeld aan de EPCvoorschriften, probeert de gemeente deze aanscherpingen steeds voor te blijven. Steeds wordt geprobeerd iets extra's te doen. De ambities van de gemeente blijven hierbij wel realistisch.

Samengevat, zet de gemeente in de gebouwde omgeving in het kader van het klimaat- en DuBobeleid met name in op energiebesparing en op de productie van Duurzame Energie. Bij de uitwerking van het bouwplan wordt – waar mogelijk – toepassing gegeven aan de ambities op het vlak van duurzaamheid.

#### Welstandsnota

Op 31 januari 2013 heeft de gemeenteraad van de gemeente Waalwijk de welstandsnota Waalwijk 2012 vastgesteld. Het plangebied is in de welstandsnota aangewezen als een gebied met laag welstandsaanzien. In gebieden met een laag welstandaanzien vertrouwt de gemeente op een deugdelijke inpassing en behoud van de ruimtelijke kwaliteit. Het lage welstandsaanzien uit zich dan ook in criteria voor kleine, veelvoorkomende plannen, waar geen gerede twijfel over is over een goede inpassing. Hier geldt een lager niveau dan bij gebieden met een hoog welstandsaanzien. Indien niet aan deze criteria wordt voldaan, wordt de aanvraag aan de algemene criteria getoetst. Het bouwplan wordt bij de aanvraag van de omgevingsvergunning ter advisering aan de commissie beeldkwaliteit voorgelegd. De aanvraag omgevingsvergunning, met daarin alle plannen die gecoördineerd worden voorbereid, worden getoetst aan de welstandsnota.

### **4 Planologische aspecten**

### **4.1 Planbeschrijving**

De voorgenomen ontwikkeling voorziet in de bouw van drie bouwblokken met in totaal 27 aaneengebouwde starterswoningen en bijbehorende parkeervoorzieningen. De beoogde woningen worden deels gepositioneerd aan een woonhofje en deels aan de Taxandriaweg.

#### Beeldkwaliteit

In maat, schaal en korrel zoekt de bebouwing enerzijds aansluiting bij de meer grootschalige bebouwing aan de Taxandriaweg, anderzijds wordt ook een relatie aangegaan met de meer kleinschalige, organisch gegroeide bebouwing aan de Winterdijk en Grotestraat. Het bouwblok aan de Taxandriaweg is opgebouwd uit drie bouwlagen zonder kap, waardoor de bebouwing een geluidsafschermende werking heeft voor het achtergelegen woonhofje. De twee bouwblokken aan het woonhofje zijn haaks op de Taxandriaweg gepositioneerd en opgebouwd uit twee bouwlagen zonder kap. De afzonderlijke rijwoningen zijn individueel afleesbaar en onderdeel van een groter ritme. Door de toepassing van verticale gevelopeningen ontstaat daarnaast een duidelijke geleding in de gevel. In combinatie met het sobere kleur- en materiaalgebruik ontstaat hierdoor een krachtige en eenduidige bebouwingswand. De woningen worden uitgevoerd in een roodbruine baksteen, met subtiele verbijzonderingen (gevelbeëindigingen) in het metselwerk.

Afbeelding 4.1: situatieschets van de toekomstige situatie en een impressie van de gevels (bron: Marquart Architecten)

### **4.2 Programma**

Het plan voorziet in 27 grondgebonden starterswoningen in een kleinschalig woonmilieu, gelegen nabij het centrum van Waalwijk.

# **4.3 Verkeer en mobiliteit**

Binnen de bebouwde kom resteren slechts gebiedsontsluitingswegen en verblijfsgebieden. Deze worden zoveel mogelijk van elkaar gescheiden. De gebiedsontsluitingswegen zijn hoofdwegen voor het autoverkeer. Ze zijn bedoeld om de verblijfsgebieden te ontsluiten, dat wil zeggen "veilig en goed bereikbaar te houden".

#### Verkeersstructuur

De huidige verkeersstructuur in de directe omgeving van het plangebied zal niet wijzigen als gevolg van de voorliggende ontwikkeling. De Taxandriaweg is te classificeren als een gebiedsontsluitingsweg. De Winterdijk - ten zuiden van het plangebied - is aan te merken als een erftoegangsweg en is derhalve ingericht als verblijfsgebied.

#### Verkeersaantrekkende werking

Om inzicht te bieden in de mate van verkeerstoename als gevolg van de ontwikkeling, die met dit bestemmingsplan wordt gefaciliteerd, moet de verkeersaantrekkende werking worden bepaald. Daarvoor is gebruik gemaakt van de CROW-publicatie 317 'Kencijfers parkeren en verkeersgeneratie'. Voor het berekenen van de verkeersgeneratie wordt uitgegaan van een gemiddelde weekdag.

Het voorliggende bestemmingsplan voorziet in 27 rijwoningen. Op grond van de CROW-richtlijnen geldt voor rijwoningen (koopsector) een verkeersgeneratie van 7,2 motorvoertuigen per woning1. Gelet op het voorgaande leidt de voorgenomen ontwikkeling tot 202 extra motorvoertuigbewegingen op een gemiddelde weekdag.

(Auto)verkeer wordt via de Taxandriaweg(-West) afgewikkeld richting de Rijksweg A59. Daarnaast is aan de zuidzijde van het plangebied een ontsluitingsweg voor langzaam verkeer naar de Winterdijk voorzien. Omdat het slechts een beperkte toename aan autoverkeer betreft en de Taxandriaweg voldoende capaciteit heeft om deze toename op te vangen, leidt de beoogde ontwikkeling niet tot een onacceptabele verkeerstoename. Bovendien is het perceel in het vigerende bestemmingsplan voorzien van een maatschappelijk bestemming. Maatschappelijke functies (zoals een politiekantoor) hebben doorgaans een grotere verkeersaantrekkende werking dan woningen. Derhalve zal het aantal motorvoertuigbewegingen in de toekomstige situatie zelfs afnemen.

#### Parkeren

Ter waarborging van een voldoende voorhanden zijnde parkeervoorzieningen bij nieuwbouw projecten is door de gemeente een parkeernormen nota opgenomen. In deze nota is per woningtypering een parkeernorm opgenomen. In de parkeernormennota is een voor de gehele gemeente toepasbare parkeernormensystematiek opgenomen. De parkeernormen welke zijn opgenomen in deze parkeernormennota zijn leidend voor de bepaling van de parkeernorm van de voorgenomen ruimtelijke ontwikkeling.

<sup>1</sup> Er van uitgaande dat het plangebied is gelegen in het centrum.

Voor goedkope woningen aan het woonhofje geldt een parkeernorm van 1,4 parkeerplaats per woning2, voor de middeldure woningen aan de Taxandriaweg een parkeernorm van 1,5 parkeerplaats per woning3. In totaal worden er 9 middeldure en 18 goedkope woningen gerealiseerd. Dat betekent dat de totale parkeerbehoefte ten behoeve van de voorgenomen ontwikkeling 39 parkeerplaatsen bedraagt.

Parkeren ten behoeve van de rijwoningen aan het woonhofje wordt deels voorzien op eigen terrein, waarbij aan de achterzijde van de tweelaagse woningen in het hof één parkeerplaats per woning op eigen terrein wordt voorzien. In totaal gaat het dus om 18 parkeerplaatsen. De overige parkeerbehoefte wordt in de openbare ruimte opgelost, waarbij in totaal 21 parkeerplaatsen worden aangelegd. Zodoende worden in totaal 39 parkeerplaatsen gerealiseerd, waarmee wordt voldaan aan de gemeentelijke parkeernormen.

# **4.4 Cultuurhistorie en archeologie**

# 4.4.1 Wettelijk en beleidskader

### Wet op de Archeologische Monumentenzorg

Op 1 september 2007 is de Wet op de Archeologische Monumentenzorg in werking getreden. Hiermee zijn de uitgangspunten van het Verdrag van Malta binnen de Nederlandse wetgeving geïmplementeerd. De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen: 'de veroorzaker betaalt'.

Het belangrijkste doel van de wet is het behoud van het bodemarchief in situ (ter plekke), omdat de bodem de beste garantie biedt voor een goede conservering van de archeologische waarden. Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven. De eigen rol van de overheden wordt hierbij steeds belangrijker. Gemeenten moeten rekening houden met archeologie bij nieuwe bestemmingsplannen.

Belangrijke punten in de wet zijn onder andere:

- Zorgplicht voor alle overheidslagen, zo ook gemeenten.
- Het bestemmingsplan is het instrument waarbinnen de archeologische monumentenzorg kan worden geregeld. Via het bestemmingsplan kunnen voorwaarden en regels worden verbonden aan bouw- en aanlegvergunningen en vrijstellingsbesluiten. In het belang van de archeologische monumentenzorg kan een vergunning ook niet verleend worden.
- De veroorzaker is financieel en operationeel verantwoordelijk voor de archeologische monumentenzorg.
- Expliciete verplichting voor overheden en uitvoerende instanties tot terugmelden van resultaten van het archeologisch (voor-)onderzoek.

### Visie erfgoed en ruimte 'Kiezen voor karakter' (juni 2011)

In de Visie erfgoed en ruimte 'Kiezen voor karakter' zet het Rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

<sup>2</sup> Er van uitgaande dat het plangebied is gelegen in het centrum.

<sup>3</sup> Er van uitgaande dat het plangebied is gelegen in het centrum.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaalculturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het Rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1. werelderfgoed: de samenhang borgen en de uitstraling vergroten;
- 2. eigenheid en veiligheid: zee, kust en rivieren;
- 3. herbestemming als (stedelijke) gebiedsopgave: met focus op groei en krimp;
- 4. levend landschap: synergie tussen erfgoed, economie en ecologie;
- 5. en wederopbouw: het tonen van een tijdperk.

Afbeelding 4.2: Cultuurhistorische Waardenkaart van de provincie Noord-Brabant.

19

### 4.4.2 Plangebied

#### **Cultuurhistorie**

Met het uitbrengen van de Cultuurhistorische Waardenkaart en het Kookboek Cultuurhistorie wil de provincie Noord-Brabant een 'handvat' bieden voor het inpassen van cultuurhistorische waardevolle elementen binnen de ruimtelijke ordening. Het uitgangspunt is niet het bewaren van 'monumenten', maar het inpassen van cultuurhistorisch waardevolle elementen in het landschap.

De uitsnede uit de Cultuurhistorische Waardenkaart van de provincie Noord-Brabant (afbeelding 4.2), geeft weer dat binnen het plangebied geen cultuurhistorisch waardevolle elementen aanwezig zijn. Wel is de Winterdijk - direct ten zuiden van het plangebied – aangemerkt als historisch geografische lijn van zeer hoge waarde. Het gebied ten zuid(west)en van het plangebied is tenslotte aangemerkt als een terrein van hoge archeologische waarde.

#### Erfgoedverordening 2011

Op de "Detailkaart cultuurhistorische bebouwing Waalwijk", die als bijlage 4 bij de erfgoedverordening 2011 is opgenomen, is het plangebied aangemerkt als haven/industriegebied. In het voorliggende plangebied zijn geen cultuurhistorisch waardevolle elementen aanwezig. Wel is de Winterdijk - direct ten zuiden van het plangebied – aangemerkt als historisch geografische dijk/kade (zie afbeelding 4.3). De bebouwing aan weerszijden van de Grotestraat is aangemerkt als historische lintbebouwing. De voorliggende ontwikkeling heeft geen invloed op de nabij gelegen cultuurhistorische elementen.

#### **Archeologie**

Op de bij de gemeentelijke Erfgoedverordening 2011 behorende beleidskaart met archeologische waarden (afbeelding 4.4) ligt het noordelijke deel van de locatie in een "gebied met een lage archeologische verwachting". Voor dergelijke gebieden geldt dat bij bodemingrepen met omvang van meer dan 10.000 m2 en die dieper reiken dan 50 cm, er archeologisch onderzoek uitgevoerd dient te worden. Het zuidelijke deel van de locatie is gelegen in een "gebied met een gematigde archeologische verwachting. Voor dergelijke gebieden geldt dat bij bodemingrepen met omvang van meer dan 5.000 m2 en die dieper reiken dan 50 cm, er archeologisch onderzoek uitgevoerd dient te worden.

Afbeelding 4.4: uitsnede beleidskaart met archeologische waarden, het plangebied is zwart omkaderd. Het voorliggende bestemmingsplan voorziet ter plaatse van de zone met een lage archeologische verwachting geen bodemverstorende werkzaamheden met een groter oppervlakte dan 10.000 m2, waardoor de vrijstellingsgrens niet wordt overschreden. Ter plaatse van de zone met een gematigde archeologische verwachtingswaarde vinden geen bodemverstorende werkzaamheden plaats met een groter oppervlakte dan 5.000 m2. Gelet op het voorgaande is archeologisch onderzoek niet benodigd.

Buiten dat alles geldt te allen tijde overal een plicht om bij het uitvoeren van grondwerk, eventuele archeologische vondsten te melden bij het bevoegd gezag, zoals aangegeven in de Monumentenwet 1988, artikel 53.

# 4.4.3 Conclusie

#### **Cultuurhistorie**

Op grond van de 'Detailkaart cultuurhistorische bebouwing Waalwijk' kan geconcludeerd worden dat er geen cultuurhistorische waarden in het geding zijn. De cultuurhistorisch waardevolle Winterdijk ten zuiden van het plangebied wordt gerespecteerd en door middel van grondruil versterkt.

#### **Archeologie**

Omdat de vrijstellingsgrenzen op grond van de archeologische beleidskaart niet worden overschreden, is archeologisch onderzoek niet benodigd.

# **4.5 Overig**

Er zijn geen overige planologisch relevante aspecten die van invloed zijn op het project of de omgeving.

### **5 Milieuplanologische aspecten**

### **5.1 Water**

### 5.1.1 Wettelijk en beleidskader

#### Waterwet

In de Waterwet (2009) zijn acht oude waterwetten samengebracht. De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Europese Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

De waterschappen krijgen een nieuwe bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude- en warmteopslag en grote industriële onttrekkingen van meer dan 150.000 m3/jaar. Gemeenten krijgen verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

#### Vierde Nota Waterhuishouding

De Vierde Nota Waterhuishouding is het kader voor het waterbeheer voor Nederland. De hoofddoelstelling is "een veilig en goed bewoonbaar land en het instandhouden/versterken van gezonde en veerkrachtige watersystemen, waarmee een duurzaam gebruik blijft gegarandeerd". Om de veerkracht van de watersystemen te vergroten dient de waterconservering en -buffering te worden bevorderd en de afwenteling van (water)problemen op naastgelegen gebieden te worden beperkt.

#### Nationaal Bestuursakkoord Water

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen. In het NBW is ook de watertoets als procesinstrument opgenomen. Uitvoering van de watertoets betekent in feite dat de gemeente en het Waterschap samenwerken bij het uitwerken van ruimtelijke plannen, zodat problemen (bijvoorbeeld wateroverlast of verdroging) in het gebied zelf en de omgeving worden voorkomen.

De watertoets is sinds 2003 verankerd in de ruimtelijke regelgeving zoals Besluit ruimtelijke ordening (Bro) en is hiermee verplicht voor alle ruimtelijke plannen en besluiten.

Het bestaande nationale, provinciale en gemeentelijke beleid met betrekking tot de waterhuishouding dient altijd als uitgangspunt. Het bestemmingsplan mag geen slechtere waterhuishoudkundige situatie creëren dan in dat beleid is vastgelegd.

#### Waterhuishouding

In oktober 2001 is de "Handreiking Watertoets 1" uitgekomen. Hierin werd de basis gelegd voor een duidelijke waterparagraaf in ruimtelijke plannen. Eind 2003 is de "Handreiking Watertoets 2; samenwerken aan water in ruimtelijke plannen" verschenen, die de eerste handreiking volledig vervangt. In deze tweede handreiking is per type plan een concrete uitwerking van de watertoets vermeld. Voor bestemmingsplannen geldt het volgende.

Vanuit het oogpunt van toelatingsplanologie bepaalt het bestemmingsplan welke ruimtelijke ontwikkelingen mogelijk zijn en welke niet. Het plan geeft de ruimtelijke en functionele randvoorwaarden en mogelijkheden. Om de gewenste ontwikkelingen ook daadwerkelijk te realiseren is vroegtijdig overleg tussen de initiatiefnemer en de betrokken waterbeheerder(s) noodzakelijk. Het doel hiervan is tijdig inzicht te krijgen in de mogelijke negatieve effecten van plannen en besluiten op de waterhuishouding, maatregelen op te zetten om deze negatieve effecten te voorkomen en mogelijke kansen voor het watersysteem te benutten. Het bestemmingsplan mag geen slechtere waterhuishoudkundige situatie creëren dan in dat beleid is vastgelegd. In het onderliggende bestemmingsplan worden geen ontwikkelingen mogelijk gemaakt die van invloed zijn op de waterhuishouding in het gebied.

Met de wettelijke verankering van de watertoets in het Bro 1985 en Bro 2008 worden initiatiefnemers van ruimtelijke ontwikkelingen verplicht "een beschrijving van de wijze waarop rekening is gehouden met de gevolgen van het plan voor de waterhuishouding" op te nemen in de toelichting van onder meer streekplannen en bestemmingsplannen.

#### Waterbeheersplan Brabantse Delta 2016-2021

Het waterbeheerplan is definitief vastgesteld op 14 oktober 2015. In het waterbeheerplan is de beoogde invulling van het waterbeheer in de toekomst uiteen gezet. Het waterschap voert daarbij het beheer over het watersysteem en de afvalwaterketen. Het gaat dan over verschillende onderdelen:

- het watersysteem, bestaande uit het samenhangende geheel van oppervlaktewater en ondiep grondwater, inclusief kunstwerken zoals pompen en stuwen; het beheer gaat dan over de waterkwaliteit en de waterkwantiteit: over de stoffen in het water, de planten en dieren in en langs het water en over aan- en afvoer van water en het regelen van de waterstanden.
- de dijken (waterkeringen) langs de grote en kleine rivieren;
- de rioolwaterzuiveringsinstallaties, inclusief de bijbehorende pompen en transportleidingen (samen met de gemeentelijke riolering onderdeel van de afvalwaterketen);
- de regionale vaarwegen voor beroeps- en recreatievaart.

#### Keur waterschap Brabantse Delta

Het waterschap is verantwoordelijk voor het waterbeheer (waterkwaliteit en kwantiteit) binnen het plangebied. Voor waterhuishoudkundige ingrepen is de Keur van toepassing. De Keur is een waterschapsverordening die gebods- en verbodsbepalingen bevat met betrekking tot ingrepen die consequenties hebben voor de waterhuishouding en het waterbeheer. Zo is het onder andere verboden zonder vergunning van het dagelijks bestuur te lozen op het oppervlaktewater bij een uitbreiding van het verhard oppervlak groter of gelijk aan 2000 m2. De Keur is onder andere te raadplegen via de site van waterschap Brabantse Delta

#### Beleidsregel 'hydraulische randvoorwaarden 2009'

In de Beleidsregel 'hydraulische randvoorwaarden 2009' worden de kaders en normen voor de watertoets gegeven. De uitgangspunten ten aanzien van het hemelwaterbeleid worden beschreven. Met behulp van de afvoernormen kan de benodigde waterberging en/of retentievoorziening worden berekend. De voorkeursvolgorde voor de te treffen compenserende maatregel betreft:

- 1. infiltreren;
- 2. retentie aanleggen binnen plangebied;
- 3. retentie aanleggen buiten plangebied;
- 4. berging zoeken in bestaand plangebied.

De beleidsregel is van toepassing op (her)ontwikkelingen die gepaard gaan met een toename van meer dan 2000 m² verhard oppervlak, waarvoor (in principe) op eigen terrein voorzien dient te worden in retentie.

> Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017

In het voorliggende plan is geen sprake van een toename van het verhard oppervlak van meer dan 2000 m². Ten opzichte van de oude situatie met het politiekantoor zal het aantal m2 verhard oppervlak vermoedelijk afnemen. Hier wordt in paragraaf 5.1.2 nader ingegaan.

### Waterplan Gemeente Waalwijk

Het Nationaal Bestuursakkoord Water (NBW) vraagt dat gemeentes een plan tegen de wateroverlastproblematiek opstellen. Daarvoor dient de stedelijke wateropgave te worden bepaald. In de Kader Richtlijn Water (KRW) wordt een goede chemische en ecologische toestand van het oppervlaktewater en het beschermen en herstellen van grondwaterlichamen nagestreefd. Om deze ontwikkelingen te vertalen naar lokaal waterbeleid, is voor de gemeente Waalwijk een waterplan opgesteld.

De kern van het Gemeentelijke Waterplan is het ontwikkelen van een gezamenlijke visie op het waterbeheer. Daarbij moet inzicht worden gegeven in beleidsontwikkelingen, relaties met andere vakdisciplines, knelpunten en maatregelen om deze op te lossen. De aandacht voor watergerelateerde vakgebieden komt naar voren in de waterthema's die in de startnotitie zijn verwoord: waterkwantiteit, grondwater, afvalwaterketen, beheer en onderhoud, waterkwaliteit, ecologische verbindingszones, communicatie rondom het water en andere projecten (vooral ruimtelijke ontwikkelingen).

Het waterplan Waalwijk moet uiteindelijk op basis van beleidsontwikkelingen, relaties met andere disciplines en gesignaleerde kansen en knelpunten een visie op het waterbeheer geven. Daarnaast wordt aangegeven welke maatregelen nodig zijn om de visie te realiseren. In het waterplan komen verschillende wateraspecten aan bod te weten:

- oppervlaktewaterkwantiteit;
- oppervlaktewaterkwaliteit en ecologie;
- grondwater;
- afvalwater.

Drinkwater(bescherming) komt alleen aan bod in relatie tot grondwateronttrekking binnen de gemeente. Het waterplan gaat over het gehele grondgebied van de gemeente Waalwijk, de meeste aandacht gaat echter uit naar de stedelijke kernen binnen de gemeente (Waalwijk, Sprang-Capelle en Waspik). Andere plannen richten zich meer op het buitengebied (bijvoorbeeld de integrale gebiedsanalyse van het waterschap).

De herontwikkeling van het plangebied respecteert de uitgangspunten en doelstellingen van het waterplan en past daarmee in het beleid.

#### Gemeentelijke rioleringsplan (GRP) 2011-2015

De gemeenteraad van Waalwijk heeft op 9 december 2010 het nieuwe gemeentelijk rioleringsplan (GRP) vastgesteld. In het GRP staan de beleidsvoornemens en maatregelen voor het Waalwijkse rioolstelsel en het daaraan gekoppelde waterbeheer voor de periode 2011 tot en met 2015. Ook is de uitbreiding van taken die de wet de gemeente voorschrijft in het plan opgenomen. In het nieuwe rioleringsplan wordt voorgesteld om het succesvolle beleid van de afgelopen jaren voort te zetten met een aantal aanvullende speerpunten: volksgezondheid, milieu/ecologie en doelmatig beheer.

In het nieuwe GRP is een evenwichtig maatregelenpakket opgenomen, met een zo efficiënt mogelijke inzet van middelen tegen de laagste maatschappelijke kosten. De maatregelen staan in het 'Integrale Uitvoerings Programma (IUP)', waarbij voor de keuze van de rioleringswerkzaamheden onderstaande volgorde is aangehouden:

> Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017

- Samenloop: rioleringsmaatregelen die "meeliften" met voorgenomen projecten op gebied van reconstructie, revitalisatie, herinrichting;
- Autonoom: rioleringsmaatregelen waarbij niet kan worden meegelift, maar die moeten worden uitgevoerd (hersteld of vervangen) vanwege het risico op instorten;
- Overige maatregelen: rioleringsmaatregelen die onder meer vermindering van de belasting van de zuiveringsinstallatie en van de vervuiling van het oppervlaktewater tot doel hebben.

Naast de vervanging van slechte riolen en doelmatig beheer dient vervuiling van oppervlaktewater vanuit het rioolstelsel te worden voorkomen.

# 5.1.2 Plangebied

#### Huidige en toekomstige situatie

Op het perceel aan de Taxandriaweg was tot voor kort het politiekantoor gevestigd. Uitgangspunt voor het bepalen van de benodigde watercompensatie is de situatie zoals momenteel aanwezig is en bovendien op grond van het vigerende bestemmingsplan toegestaan is. In deze zogenaamde nulsituatie is er een politiekantoor aanwezig, waarbij vrijwel het gehele perceel verhard is ten behoeve van parkeerplaatsen, met een totaal verhard oppervlak van circa 4.300 m2 . In de toekomstige situatie is de hoeveelheid verharding minder.

| Type verharding:                        | Berekening:       | Toekomstige oppervlakte<br>verharding in m2 |
|-----------------------------------------|-------------------|---------------------------------------------|
| Bouwvlakken woningen                    | 100% van 1.372 m2 | 1.372                                       |
| Inrichting overig deel<br>woonperceel   | 50% van 1.503 m2  | 752                                         |
| Openbare ruimte<br>(verkeersbestemming) | 80% van 2.432 m2  | 1.945                                       |
| Totale toename                          |                   | 4.069                                       |

Ten behoeve van de nieuwe woningen zij bouwvlakken opgenomen die geheel bebouwd mogen worden. Deze bouwvlakken hebben een oppervlak van 1.372 m2. Daarnaast is te verwachten dat het overige deel van het woonperceel ook gedeeltelijk verhard wordt, ofwel met erfbebouwing ofwel met bestrating e.d. Hierbij kan de vuistregel worden gehanteerd dat bij aaneengebouwde woningen circa 50% van de uitgeefbare kavel verhard wordt. De totale oppervlakte van de uitgeefbare kavels betreft 2.875 m2. De verharding van het bouwvlak (de woningen) kan hier al van worden afgetrokken, wat betekent dat de resterende oppervlakte 1.503 m2 bedraagt. Indien dit oppervlakte (tuin) voor 50% verhard wordt, leidt dit tot een verhardingsoppervlak van 752 m2.

De verkeersbestemming omvat de ontsluitingswegen, parkeerplaatsen en de openbare ruimte centraal in het plangebied (aan de voorzijde van de woningen). Een deel hiervan wordt op groene wijze ingericht, waardoor het aannemelijk is dat circa 80% van de verkeersbestemming zal worden verhard. De verkeersbestemming heeft een totale oppervlakte van 2.432 m2. Indien hiervan 80% verhard wordt, leidt dit tot een verhardingsoppervlak van 1.945 m2.

Gelet op het voorgaande bedraagt het verhard oppervlak in de toekomstige situatie circa 4.069 m2. Daarmee zal het verhard oppervlak ten opzichte van de oorspronkelijke situatie afnemen. Het exacte oppervlak aan verharding dat wordt gerealiseerd is uiteraard afhankelijk van de uiteindelijke inrichting. Gelet op het voorgaande is compensatie echter niet benodigd. In de nieuwe situatie wordt een gescheiden stelsel toegepast.

#### Veiligheid

Aan de zuidzijde van het plangebied is een compartimenteringskering gelegen. De kernzone van deze compartimenteringskering is niet binnen het voorliggende plangebied gelegen, de beschermingszone overlapt het plangebied wel deels (zie afbeelding 5.1). De gronden die zijn gelegen binnen de beschermingszone van de compartimenteringskering zijn voorzien van de dubbelbestemming 'Waterstaat – Waterkering'. Voor bouwwerkzaamheden in de beschermingszone moet een watervergunning worden aangevraagd in het kader van de Keur van het Waterschap Brabantse Delta. Een en ander is geborgd middels de voorgenoemde dubbelbestemming, waarin is geregeld dat pas na overleg met het waterschap kan worden gebouwd. Omdat er geen bebouwing is voorzien binnen de beschermingszone van de compartimenteringskering, gelden er geen belemmeringen voor dit bestemmingsplan.

Afbeelding 5.1: uitsnede legger waterschap Brabantse Delta 

#### Waterkwaliteit

Het tegengaan van riooloverstorten door de afkoppeling van hemelwater van de DWA komt de waterkwaliteit (in de omgeving) ten goede. Het ontstaan van (nieuwe) vervuilingsbronnen dient zoveel mogelijk te worden voorkomen om vervuiling van grond- en oppervlaktewater te beletten. Het toepassen van niet-uitloogbare bouwmaterialen bij de toekomstige ontwikkelingen voorkomt dat het hemelwater wordt vervuild. In verband hiermee dienen geen (sterk) uitloogbare materialen zoals koper, lood, zink of teerhoudende dakbedekking te worden gebruikt op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben). Voor de nieuwbouw van woningen gaan het waterschap en de gemeente daarnaast uit van een gescheiden rioleringsstelsel. Op dit moment is in het plangebied nog een gemengd stelsel aanwezig.

### 5.1.3 Conclusie

Een groot aantal beleidsstukken doet uitspraken over de gewenste kwaliteit en de kwantiteit van het water binnen het plangebied. Binnen het plangebied is geen oppervlaktewater aanwezig. Het voorliggende bestemmingsplan voorziet daarnaast in de ontwikkeling van maximaal 27 nieuwe woningen. Omdat het voorliggende plangebied in de huidige situatie vrijwel volledig verhard is, zal de voorliggende ontwikkeling niet of nauwelijks leiden tot een toename aan verhard oppervlak. Door de aanleg van tuinen zal het verhard oppervlak waarschijnlijk zelfs afnemen. Watercompensatie is derhalve niet benodigd.

Deze waterparagraaf is in het kader van het vooroverleg voor advies voorgelegd aan het waterschap Brabantse Delta. Naar aanleiding van het uitgebrachte advies is de waterparagraaf op enkele onderdelen aangevuld c.q. gewijzigd (zie ook hoofdstuk 8). Het waterschap stemt in met de beoogde ontwikkeling.

# **5.2 Natuur**

# 5.2.1 Wettelijk en beleidskader

#### Ecologische hoofdstructuur (EHS)

De EHS is een robuust netwerk van natuurgebieden en tussenliggende verbindingszones. Dit netwerk bestaat uit bestaande natuurgebieden, nieuw aan te leggen natuur en verbindingszones tussen de gebieden. Daarnaast behoren ook de beheersgebieden tot de EHS. De ecologische hoofdstructuur in Noord-Brabant sluit aan op de EHS in de rest van Nederland. Samen is dit weer een onderdeel van het Europese net van natuurgebieden, ook wel aangeduid als "Natura 2000". De provincie werkt er hard aan om de EHS in 2018 gerealiseerd te hebben.

#### Flora- en Faunawet

Op 1 april 2002 is de Flora- en faunawet (Ffwet) in werking getreden, waardoor een aantal oudere wetten, zoals de Vogelwet en de Jachtwet, zijn vervangen. Voorts zijn in de Flora- en faunawet de Europese Vogel- en Habitatrichtlijn voor Nederland nader uitgewerkt (geïmplementeerd). De Flora- en faunawet beschermt alle in het wild levende zoogdieren, vogels, reptielen en amfibieën. Van deze soortgroepen zijn alleen Huismuis, Bruine en Zwarte rat niet beschermd. Van de vissen, ongewervelde dieren (zoals vlinders, libellen en sprinkhanen) en planten zijn alleen de in de wet genoemde soorten beschermd.

De Flora- en faunawet gaat uit van het 'nee, tenzij'-principe. Dit betekent dat alleen onder bepaalde (zeer stringente) voorwaarden een inbreuk mag worden gemaakt op de bescherming van soorten en hun leefomgeving. Daarnaast beschermt de wet niet alleen soorten in het algemeen, maar ook individuen van soorten.

Voor ruimtelijke ingrepen die gevolgen hebben voor een beschermde soort en/of zijn leefgebied moet een ontheffing op grond van de Flora- en faunawet worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan of een projectbesluit voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Voor de vaststelling van een bestemmingsplan of projectbesluit dient reeds duidelijk te zijn of en in hoeverre een ontheffing kan worden verkregen.

De wettelijk beschermde soorten zijn ingedeeld in de volgende vier categorieën.

- 1. Beschermde inheemse vogels: deze vallen onder de Europese richtlijn. Dwingende reden van openbaar belang is geen reden om ontheffing te verlenen.
- 2. Strikt beschermde soorten, waaronder soorten die op Bijlage IV van de Habitatrichtlijn voorkomen: voor deze soorten is alleen ontheffing mogelijk wanneer er een dwingende reden van groot openbaar belang is, alternatieve oplossingen ontbreken en er geen afbreuk wordt gedaan aan de gunstige staat van instandhouding van de soort (tabel 3 Ffwet).
- 3. Andere, niet algemeen voorkomende soorten, met uitzondering van beschermde inheemse vogels: ontheffing is alleen mogelijk bij een gunstige staat van instandhouding van de soort (tabel 2 Ffwet).
- 4. Beschermde, meer algemene soorten: voor deze soorten is een algemene vrijstellingsregeling van kracht (tabel 1 Ffwet).

Voor algemene beschermde soorten geldt dat ontheffing niet meer behoeft te worden aangevraagd. Er geldt voor deze groep echter wel een zorgplicht. Dit houdt in dat voldoende zorg in acht moet worden genomen voor deze soorten en hun leefomgeving. Concreet betekent dit dat bij ruimtelijke ontwikkeling gezorgd moet worden dat beschermde dieren niet gedood worden en dat beschermde planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren. Voor een andere groep geldt dat geen ontheffing nodig is als gewerkt wordt volgens een gedragscode. Deze code dient door een sector of ondernemer zelf opgesteld te worden en dient vervolgens goedgekeurd te zijn. Tenslotte is er een groep soorten, bestaande uit soorten die op de Habitatrichtlijn Bijlage IV staan en een aantal andere, aangewezen soorten (waaronder alle vogelsoorten), waarvoor een ontheffing altijd nodig is.

### 5.2.2 Onderzoek

#### **Soortenbescherming**

In 2011 is door Adviesbureau Mertens4 een onderzoek uitgevoerd naar de aanwezigheid van vleermuizen en vogels in en rond het voorliggende plangebied. Daarbij zijn destijds drie soorten vleermuizen aangetroffen. Het betreft gewone dwergvleermuis, ruige dwergvleermuis en laatvlieger. Deze drie soorten foerageren in lage dichtheid in en rond het plangebied. In de directe nabijheid bevinden zich tevens baltsplaatsen van de gewone dwergvleermuis en ruige dwergvleermuis. Bij een baltsplaats vliegt een vleermuis rond en zendt sociale geluiden uit. De beoogde ontwikkeling heeft geen effect op het foerageergebied en baltsplaats van vleermuizen. Effecten worden derhalve uitgesloten.

In en rond het plangebied zijn evenmin vogels met een vaste rust- en verblijfplaats aangetroffen. Effecten op vogels worden evenwel uitgesloten.

In het kader van de voorliggende ontwikkeling is daarom een actualiserend onderzoek5 naar de (mogelijk) aanwezige flora en fauna uitgevoerd. Uit de resultaten van het onderzoek komt naar voren dat er – net als in 2011 - vleermuizen in het plangebied vliegen. Er zijn geen verblijfsplaatsen aangetroffen. Gedurende en na realisatie van de voorgenomen ontwikkeling kunnen de vleermuizen er blijven vliegen, foerageren en baltsen. Effecten op vleermuizen worden derhalve uitgesloten. Broedvogels zijn niet vastgesteld. Aanvullend onderzoek is derhalve niet benodigd. De volledige rapportage van het aanvullende onderzoek is als bijlage 9 bij de toelichting opgenomen.

#### **Gebiedsbescherming**

Daar het plangebied geen onderdeel uitmaakt van de Ecologische Hoofdstructuur (EHS), is een zogenaamde Planologische Natuurtoets niet aan de orde. Het plangebied is evenmin onderdeel van een gebied dat onder de Natuurbeschermingswet 1998 valt. In de omgeving zijn wel de Natura2000 gebieden 'Loonse en Drunense Duinen & Leemkuilen' en 'Langstraat' aanwezig. Gezien de afstand tot deze gebieden, de uitgangssituatie in het plangebied en de ligging in bestaand stedelijk gebied, alsmede de aard en schaal van de ruimtelijke ontwikkeling zijn negatieve effecten op de instandhoudingsdoelstellingen voor de soorten en habitats, waarvoor het Natura2000-gebied als zodanig is aangewezen, op voorhand uit te sluiten. Er is geen sprake van externe werking.

<sup>4</sup> Vleermuizen en broedvogels in en direct rond het voormalig politiebureau te Waalwijk, Adviesbureau Mertens B.V., rapportnr. 2011.1203, d.d. september 2011

<sup>5</sup> Actualiserend veldonderzoek vleermuizen en vogels ter plaatse van en direct rond Taxandriaweg 3 te Waalwijk, Adviesbureau Mertens BV, d.d. juni 2016

### 5.2.3 Conclusie

Het aspect flora en faun leidt niet tot belemmeringen voor de voorgenomen ontwikkeling.

# **5.3 Bedrijfshinder**

### 5.3.1 Kader

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

Milieuzonering zorgt voor een voldoende afstand tussen milieubelastende activiteiten (zoals bedrijven) en milieugevoelige functies (zoals woningen) in ruimtelijke plannen. Het doel hiervan is om reeds in ruimtelijke plannen milieuhinder bij woningen (en andere gevoelige functies) te voorkomen, maar tegelijkertijd aan bedrijven voldoende milieuruimte te bieden voor het uitoefenen van hun bedrijfsactiviteiten.

### 5.3.2 Onderzoek

De locatie aan de Taxandriaweg kan op basis van de VNG‐brochure gezien worden als een 'gemengd gebied'. Een 'gemengd gebied' is een gebied met een matige tot sterke functiemenging of een gebied dat gelegen is nabij hoofdinfrastructuur. De locatie is gelegen in een gebied met verscheidene functies, waaronder (kleinschalige) bedrijvigheid, horeca en wonen. Daarnaast is de Taxandriaweg aan te merken als een gebiedsontsluitingsweg en is de locatie op korte afstand van de Rijksweg A59 gelegen. Kenmerkend voor het omgevingstype 'gemengd gebied' is dat sprake is van een zekere verstoring en dus van een relevant andere omgevingskwaliteit dan in een rustig woongebied. Gelet op de aanwezige functies en infrastructuur is ter plaatse van de voorliggende locatie sprake van het omgevingstype 'gemengd gebied', waardoor de richtafstand terug kan worden gebracht met één afstandsstap.

Uit een inventarisatie blijkt dat er in de nabijheid van het plangebied diverse bedrijven gevestigd zijn. Deze zijn in tabel 5.1 weergegeven.

| SBI<br>Code | Adres             | Inrichting                                   | Milieu<br>categorie | Richtafstand in<br>meters* | Daadwerkelijke<br>afstand (in<br>meters) |
|-------------|-------------------|----------------------------------------------|---------------------|----------------------------|------------------------------------------|
| 475         | Gedempte Haven 10 | Van<br>Dalen<br>Watersport,<br>verkoop boten | 2                   | 30 (10)                    | ± 15                                     |
| 475         | Gedempte Haven 1  | Dosis Keuken & Interieur                     | 2                   | 30 (10)                    | > 100                                    |
| 259         | Taxandriaweg 2    | ISCO Metaal Producten ><br>200 m2            | 3.2                 | 100 (50)                   | ± 55                                     |
| 41, 42, 43  | Leefdaelhof 9     | Van de Bunt<br>Schilderwerken                | 3.1                 | 50 (30)                    | ± 75                                     |
| 561         | Winterdijk 12     | Restaurant Dijk 12                           | 1                   | 10 (0)                     | ± 60                                     |
| 494         | Altenaweg 8-10    | Basis Transport B.V. b.o.<br>> 1.000 m2      | 3.2                 | 100 (50)                   | ± 80                                     |
| 1091        | Zomerdijkweg 2    | Van Gorp mengvoeder <<br>100 t/u             | 4.1                 | 200 (100)                  | ± 130                                    |

* tussen haakjes is de richtafstand voor een 'gemengd' gebied weergegeven 

Tabel 5.1: overzicht relevante bedrijven in de omgeving van het plangebied 

De maximale milieucategorie die in de omgeving voorkomt, is afkomstig van Van Gorp mengvoeders, met milieu-categorie 4.1. Voor dit bedrijf geldt een richtafstand van 200 meter op basis van het aspect geur. Na reductie vanwege de nabijheid van hoofdinfrastructuur (een verstoring treedt reeds op) resteert een hinderafstand van 100 meter. Het plangebied is gelegen buiten deze contour.

Het dichtstbijzijnde bedrijf is een handel in de verkoop van boten. Het bedrijf heeft een richtafstand van 30 meter vanwege mogelijke geluidsoverlast. Na reductie bedraagt dit 10 meter. Het plangebied is gelegen op 15 meter en daarmee wordt voldaan aan de richtafstand. Ook voor de overige bedrijven wordt voldaan aan de richtafstanden.

De bestaande bedrijven in de omgeving van het plangebied zijn geïnventariseerd. Het plangebied is gelegen buiten de (gereduceerde) richtafstanden van alle bestaande bedrijven en inrichtingen. Daarmee kan het woon- en leefklimaat ter plaatse gegarandeerd worden en worden bedrijven niet onevenredig beperkt in hun bedrijfsvoering.

# 5.3.3 Conclusie

In het kader van de milieuzonering gelden er geen belemmering voor de beoogde ontwikkeling.

# **5.4 Geluid**

# 5.4.1 Wettelijk en beleidskader

De Wet geluidhinder stelt dat wanneer er nieuwe geluidsgevoelige objecten (zoals woningen en scholen) binnen de zone van een weg, spoorlijn of industrieterrein worden gerealiseerd, de geluidsbelasting door het wegverkeer niet meer mag bedragen dan de voorkeurswaarde. Blijkt de geluidsbelasting hoger te zijn dan de voorkeurswaarde, dan moeten maatregelen worden getroffen om hieraan alsnog te kunnen voldoen. Is dat niet mogelijk of stuit het op overwegende bezwaren dan is het college van burgemeester en wethouders van de gemeente Waalwijk bevoegd tot het vaststellen van een hogere waarde. De hogere waarde mag de maximale ontheffingswaarde niet overschrijden.

Het plangebied is gelegen in de zone van verschillende wegen, zoals onder andere de Rijksweg A59 en de Taxandriaweg. Daarnaast is de zone van het gezoneerde industrieterrein 'Bedrijventerrein Haven' over het plangebied gelegen.

# 5.4.2 Onderzoek

In het kader van de voorliggende ontwikkeling is een akoestisch onderzoek6 naar wegverkeers- en industrielawaai uitgevoerd. De resultaten van het onderzoek zijn hieronder beknopt beschreven, de volledige rapportage is als bijlage 1 bij de toelichting opgenomen.

Uit de berekeningen blijkt dat dat door het wegverkeer op de Rijksweg A59 en de Taxandriaweg en voor de activiteiten op het genoemde industrieterrein de voorkeurswaarde wordt overschreden. Daarbij is de geluidbelasting vanwege de Rijksweg A59 hoger dan de maximale ontheffingswaarde. Door de Taxandriaweg en het gezoneerde industrieterrein 'Bedrijventerrein Haven' wordt de maximale ontheffingswaarde niet overschreden.

Geconcludeerd wordt dat de geluidbelasting van de Rijksweg A59 zo hoog is dat de woningen, evenwijdig aan de Taxandriaweg, op de verdiepingen moeten worden voorzien van bouwkundige maatregelen in de vorm van een dove gevel. Omdat een dove gevel niet als gevel in de zin van de Wet geluidhinder wordt

<sup>6</sup> Akoestisch onderzoek wegverkeers- en industrielawaai Bestemmingsplan 'Taxandriaweg, voormalig politiekantoor'', KuiperCompangons, werknummer: 768.303.00, d.d. 22 april 2016

gezien, wordt op deze gevels niet getoetst aan de grenswaarden uit de Wet geluidhinder en is het vaststellen van een hogere grenswaarden voor dergelijke gevels niet mogelijk.

In een eerder stadium is voor deze ontwikkeling door de Omgevingsdienst Midden West Brabant aangegeven op gedetailleerd niveau hogere waarden te laten stellen. De vast te stellen hogere waarden zijn op grond van het voorgaande:

- Voor de Rijksweg A59 tot maximaal 49 dB voor 7 woningen;
- Voor de Rijksweg A59 tot maximaal 50 dB voor 3 woningen;
- Voor de Rijksweg A59 tot maximaal 53 dB voor 9 woningen;
- Voor de Taxandriaweg tot maximaal 60 dB voor 9 woningen.

Als ontheffingscriterium is het vervangen van bestaande bebouwing van toepassing. De nieuwe woningen worden gerealiseerd op de locatie van het voormalige politiekantoor. Daarnaast kan een doelmatige akoestische afscherming worden aangevoerd als ontheffingscriterium voor de woningen evenwijdig aan de Taxandriaweg.

Het ontwerpbesluit tot vaststelling hogere waarden moet gelijktijdig met dit bestemmingsplan ter inzage worden gelegd. Deze hogere waarden worden door het college van Waalwijk vastgesteld.

# 5.4.3 Conclusie

Geconcludeerd wordt dat de geluidbelasting van de Rijksweg A59 zo hoog is dat de woningen, evenwijdig aan de Taxandriaweg, op de verdiepingen moeten worden voorzien van bouwkundige maatregelen. Deze bouwkundige maatregelen zijn in de regels van het bestemmingsplan verankerd middels een voorwaardelijke verplichting. Daarnaast dienen hogere waarden vastgesteld te worden. Het ontwerpbesluit tot vaststelling hogere waarden dient gelijktijdig met het ontwerpbestemmingsplan 'Taxandriaweg, voormalig politiekantoor' ter inzage worden gelegd. Deze hogere waarden worden door het college van Waalwijk vastgesteld.

# **5.5 Luchtkwaliteit**

# 5.5.1 Wettelijk en beleidskader

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijnstof (PM2,5) de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3. Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. Daarnaast is per 1 januari 2015 ook voor zeer fijn stof (PM2,5) een jaargemiddelde grenswaarde van kracht. Deze jaargemiddelde grenswaarde voor zeer fijnstof bedraagt 25 µg/m3.

Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

#### NIBM-projecten (kleine projecten)

In de bijlagen van de "Regeling niet in betekenende mate bijdragen (luchtkwaliteitseisen)" (ook wel: regeling NIBM) zijn functiecategorieën of combinaties van functiecategorieën aangegeven waarbij sprake is van een NIBM-project.

In de Regeling NIBM is voor een woningbouwlocatie een cijfermatige kwantificatie opgenomen wanneer een woningbouwproject als NIBM kan worden beschouwd. Momenteel bedraagt de cijfermatige kwalificatie 1.500 nieuwe woningen bij één ontsluitingsweg of 3.000 nieuwe woningen bij twee ontsluitingswegen, waarbij het wegverkeer zich evenredig over de beide ontsluitingswegen verdeeld.

# *Milieubeleidsplan gemeente Waalwijk 2011-2018*

In november 2010 is het Milieubeleidsplan 'De Waalwijkse visie op milieu; een milieubeleidsplan voor de langere termijn' vastgesteld. Eén van de thema's uit het milieubeleidsplan betreft het aspect luchtkwaliteit. De belangrijkste beleidsthema's waarbij afstemming van de planmatige en procesmatige aspecten met luchtkwaliteit een belangrijke rol spelen zijn: ruimtelijke ordening, verkeer- en vervoer en vergunningverlening. Door in de planvorming al rekening te houden met toedeling van functies aan gebieden en (kwetsbare) doelgroepen in de betreffende gebieden kan de gemeente preventief zorg besteden aan de impact op de luchtkwaliteit en de impact van de luchtkwaliteit op mens en milieu. Concreet krijgt dit bijvoorbeeld vorm in de uitvoering van een Gezondheids Effect Screening (GES). Daarnaast zullen bij planontwikkeling langs autosnelwegen en drukke doorgaande gemeentelijke wegen in principe de vuistregels van de GGD worden gevolgd.

# 5.5.2 Plangebied

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekende mate bijdraagt aan de verslechtering van de luchtkwaliteit. De ontwikkeling van 14 woningen in dit bestemmingsplan valt ook binnen de NIBM-regeling zodat onderzoek op grond van de Wet luchtkwaliteit niet noodzakelijk is.

#### Goede ruimtelijke ordening (NSL-monitoringstool)

Voor de volledigheid zijn de jaargemiddelde concentraties NO2, PM10 en PM2,5 bepaald ter plaatse van het plangebied. Met de NSL-monitoringstool zijn langs de belangrijkste wegen (A59, Taxandriaweg en Heulstraat) de jaargemiddelde concentraties NO2, PM10 en PM2,5 bepaald. In afbeelding 5.2 zijn de jaargemiddelde concentraties weergegeven voor het peiljaar 2015 ter hoogte van de planlocatie.

Afbeelding 5.2 overzicht concentraties NO2, PM10 en PM2,5, peiljaar 2015 (NSL-monitoringstool).

Uit deze afbeelding blijkt dat de jaargemiddelde concentraties NO2, PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10 ) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

### 5.5.3 Conclusie

De toegestane ontwikkelingsmogelijkheden in het voorliggende bestemmingsplan passen binnen de cijfermatige kwantificatie zoals genoemd in de regeling NIBM. Daardoor is toetsing aan de normen van de Wet luchtkwaliteit niet nodig. Kortom, het aspect luchtkwaliteit levert geen belemmeringen op voor het voorliggende bestemmingsplan (artikel 5.16, lid 1 aanhef en onder c Wm).

Daarnaast zijn in het kader van een goede ruimtelijke ordening de jaargemiddelde achtergrondconcentraties NO2, PM10 en PM2,5 bepaald. Deze waarden zijn veel lager dan de gestelde normen uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

# **5.6 Bodemkwaliteit**

### 5.6.1 Wettelijk en beleidskader

#### Wet bodembescherming

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem. Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd. De sanering van gevallen van ernstige bodemverontreiniging is geregeld via de Wet bodembescherming.

#### Besluit bodemkwaliteit

Het Besluit bodemkwaliteit (2008) regelt de kwaliteit van werkzaamheden in de bodem en het hergebruik van secundaire bouwstoffen, grond en baggerspecie.

# 5.6.2 Onderzoek en conclusie

Ten behoeve van de voorgenomen ontwikkeling is een verkennend bodemonderzoek uitgevoerd7. De belangrijkste resultaten zijn hieronder opgenomen, de volledige rapportage wordt te zijner tijd als bijlage bij de toelichting opgenomen.

- Op het terrein is onder de klinkerbestrating sprake van een pakket ophoogzand, dat varieert in dikte van 30 tot plaatselijk 80 centimeter. Dit zand is zintuigelijk schoon. Bij eerder onderzoek in 2010 (alleen middenterrein onderzocht) bleek dit zand analytisch geheel schoon.
- De originele zandige kleiige matige humeuze bovengrond onder het ophoogzand is op het noordelijke en oostelijke terreindeel licht verontreinigd met cadmium, kwik, lood en zink. Dit heeft geen consequenties voor de herontwikkelingsplannen.
- De originele zandige, kleiige matige humeuze bovengrond onder het ophoogzand danwel onder het puingranulaat op het zuidelijke terreindeel is licht verontreinigd met cadmium, chroom, kwik, lood, zink en PAK.
- De zandig kleiige ondergrond op het terrein is licht verontreinigd met kwik, lood en zink.
- De ondergrond ter plaatse van de vermoedelijke slootdemping (boringen 1 en 10) op het westelijke terreindeel is licht verontreinigd met diverse metalen en daarnaast met PAK, olie en PCB. Geen enkele parameter benadert hier de tussenwaarde. De slootdemping wordt niet zozeer gekenmerkt door veel bijmengingen maar eerder doordat pas rond 2.5 meter beneden maaiveld de normale zandige ondergrond wordt aangetroffen, terwijl deze laag bij boringen buiten de slootdemping al rond 1,5 meter beneden maaiveld wordt aangetroffen.
- Aan de westzijde van het terrein bevindt zich tot voorbij de westelijke perceelsgrens een ernstig geval van bodemverontreiniging met minerale olie. Het volume verontreinigde grond is voor het eigen terrein ingeschat op 160 m3. De omvang van de rest van de verontreiniging op het buurperceel is niet bepaald. Ten westen van het terrein bevindt zich eerst een gemeentelijke strook van circa 3 meter breed en vervolgens het terrein Gedempte Haven 10. De oorzaak van de verontreiniging is niet bekend. Op het terrein ligt geen ondergrondse tank, zodat er mogelijk sprake is geweest van de dump van olie in een ver verleden of een andersoortige calamiteit. Echter zeker niet uitgesloten is dat de olieverontreiniging een ontstaansbron heeft op het westelijk aangrenzende terrein.
- In het grondwater zijn de gehalten van vinylchloride en barium boven de streefwaarden aangetroffen. Deze lichte verhogingen hebben geen consequenties. Het grondwater uit de drie peilbuizen rondom de oliespot is school voor olie en aromaten.

Op grond van de bovengenoemde resultaten vormt de bodemkwaliteit in zoverre een belemmering voor de voorgenomen ontwikkeling dat in ieder geval rekening gehouden dient te worden met de sanering van de olieverontreinigingen op eigen terrein. Voor de sanering dient een BUS-melding te worden opgesteld, welke akkoord bevonden moet worden door het bevoegd gezag. Voor het overige geldt dat men bij de afvoer van eventueel overtollige licht verontreinigde bovengrond naar elders rekening dient te houden met de regels uit het Besluit bodemkwaliteit.

<sup>7</sup> Verkennend bodemonderzoek Taxandriaweg 3 Waalwijk, Bakker Milieuadviezen Waalwijk, d.d. november 2015

In aanvulling op het voorgaande wordt momenteel aanvullend onderzoek uitgevoerd naar enkele verdachte deellocaties:

- Op het aangrenzende perceel Gedempte Haven 8-12 is namelijk een verontreiniging met zware metalen en PAK in de grond aanwezig. In het reeds uitgevoerde onderzoek is langs de westzijde van het perceel geen mengmonster van de bovengrond onderzocht op deze parameters. Derhalve kan niet worden uitgesloten dat deze verontreiniging zich ook in het voorliggende plangebied bevindt. Het gaat om een immobiele verontreiniging. Dat wil zeggen dat hij zich niet middels het grondwater verspreidt.
- Op het aangrenzende perceel Gedempte Haven 6a is in het verleden een verontreiniging met minerale olie in de grond en het grondwater aangetroffen. Er zijn geen recente gegevens van deze verontreiniging bekend en het is een mobiele verontreiniging. Mogelijk heeft de verontreiniging zich via het grondwater naar Taxandriaweg 3 verspreidt. In het reeds uitgevoerde onderzoek van Bakker Milieuadviezen is geen rekening gehouden met deze mogelijke verspreiding.
- Volgens het Bijzonder Indicatief Onderzoek naar de Loint in 1993 loopt er een noord-zuid georiënteerde heul (Emmikhovense Heul) door het plangebied. Deze is verdacht voor de aanwezigheid van chroom. Deze voormalige sloot is niet meegenomen in het reeds uitgevoerde bodemonderzoek.

# Uitkomsten aanvullend onderzoek

In maart 2016 is door Bakker Milieuadviezen aanvullend onderzoek8 uitgevoerd (bijlage 7). Hieruit blijkt dat in het mengmonster van de bovengrond langs de westgrens van de locatie alleen licht verhoogde gehalten met diverse zware metalen, pak, PCB en minerale olie zijn aangetroffen. Er heeft geen verspreiding van de verontreiniging van Gedempte Haven 10-12 plaatsgevonden.

Voor perceel Gedempte Haven 6a heeft een verificatie plaatsgevonden of de olieverontreiniging langs de westgrens verband houdt met de olieverontreiniging bij Gedempte Haven 6a. De verificatie is zintuiglijk gebeurd. Zintuiglijk is bij het plaatsen van de boringen geen olie waargenomen. Er komt een apart rapport over het bodemonderzoek van de grond die geruild gaat worden.

De gedempte sloot is met behulp van twee raaien, geplaatst haaks op het vermoedelijke tracé van de noord-zuid heul, gevonden. Het dempingsmateriaal is onderzocht. Hierbij zijn alleen licht verhoogde gehalten met zware metalen en pak aangetroffen.

Met het aanvullend onderzoek van Bakker Milieuadviezen van 23 maart zijn een aantal vragen beantwoord. De uitkomsten van het onderzoek kunnen verwerkt worden in de tekst van het bestemmingsplan.

De aangetroffen verontreiniging met minerale olie zal gesaneerd moeten worden om de ontwikkeling mogelijk te maken.

# **5.7 Externe veiligheid**

# 5.7.1 Wettelijk en beleidskader

Externe veiligheid beschrijft de risico's die ontstaan als gevolg van opslag of handelingen met gevaarlijke stoffen. Dit kan betrekking hebben op bedrijven, buisleidingen of transportroutes. Op deze categorieën is verschillende wet- en regelgeving van toepassing. Het huidige beleid voor inrichtingen (bedrijven) is afkomstig uit het Besluit externe veiligheid inrichtingen (Bevi), welke 27 oktober 2004 van kracht is geworden. Voor buisleidingen geldt het Besluit buisleidingen externe veiligheid (Bevb)

<sup>8</sup> Aanvullend bodemonderzoek Taxandriaweg 3, Bakker Milieuadviezen, 23 maart 2016

van 24 juli 2010. Het externe veiligheidsbeleid voor transport van gevaarlijke stoffen is vastgelegd in het Besluit externe veiligheid transportroutes (Bevt), dat op 1 april 2015 in werking is getreden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen plaatsgebonden risico (PR) en het groepsrisico (GR), en de eventuele toename hiervan, bepaald te worden.

Binnen het beleidskader voor externe veiligheid staan deze twee kernbegrippen centraal. Hoewel beide begrippen onderlinge samenhang vertonen zijn er belangrijke verschillen. Het plaatsgebonden risico vormt een wettelijke norm voor bestaande en nieuwe situaties. Dit is met een risicocontour ruimtelijk weer te geven. Het groepsrisico is niet in ruimtelijke contouren te vertalen, maar wordt weergegeven in een grafiek.

**Het plaatsgebonden risico (PR)** is de kans per jaar op overlijden van een onbeschermd individu op een bepaalde locatie naar aanleiding van een incident met gevaarlijke stoffen. Voor het PR zijn getalsnormen vastgesteld. Voor nieuwe situaties is de maximale toelaatbare overlijdenskans van een persoon 10-6 /jaar (1 op een miljoen). Dit betekent dat bij nieuwe situaties de grenswaarde wordt overschreden als woningen of andere kwetsbare objecten zich tussen de 10-6 risicocontour en de inrichting of transportroute bevinden. 

**Het groepsrisico (GR)** is de cumulatieve kans per jaar dat tenminste een aantal mensen het slachtoffer wordt van een ongeval met gevaarlijke stoffen. Het GR is niet ruimtelijk weer te geven met contouren maar wordt uitgedrukt in een grafiek waarin het aantal slachtoffers wordt uitgezet tegen de cumulatieve kans dat een dergelijke groep slachtoffer wordt van een ongeval met gevaarlijke stoffen: de fN- curve. Het GR wordt bepaald binnen het invloedsgebied van een risicovolle activiteit. Dit invloedsgebied wordt doorgaans begrensd door de 1% letaliteitsgrens (tenzij anders bepaald), ofwel door de afstand waarop nog 1% van de blootgestelde mensen in de omgeving komt te overlijden als gevolg van een calamiteit met gevaarlijke stoffen. 

### **Verantwoordingsplicht**

Het groepsrisico kent geen vaste norm, maar een oriëntatiewaarde. In het Besluit externe veiligheid inrichtingen (Bevi), het Besluit buisleidingen externe veiligheid (Bevb) en het Besluit externe veiligheid transportroutes (Bevt) is de verantwoordingsplicht opgenomen. Daarbij geldt dat bij elke overschrijding van de oriëntatiewaarde van het groepsrisico of toename van het groepsrisico ten gevolge van de ontwikkeling van het plangebied onder de oriëntatiewaarde verantwoording moet worden afgelegd door het bevoegd gezag.

De verantwoording van het groepsrisico houdt in dat, naast de rekenkundige hoogte van het GR, tevens rekening dient te worden gehouden met een aantal kwalitatieve aspecten. Hiertoe behoren met name de aspecten 'zelfredzaamheid' en 'bestrijdbaarheid'. Indien van toepassing kan hiermee ook rekening worden gehouden met de kans op gewonden en andere effecten van een eventuele ramp. Bij de verantwoording dient de regionale brandweer om advies gevraagd te worden.

### **Beleid Externe Veiligheid gemeente Waalwijk**

De gemeente Waalwijk heeft op 5 juni 2008 een Beleidsvisie Externe Veiligheid vastgesteld waarin zij aangeeft welke risico's de raad acceptabel vindt en op welke manier zij deze risico's wil beheersen. De ambitie van de gemeente Waalwijk is in de beleidsvisie als volgt omgeschreven:

De gemeente Waalwijk wil zorgen voor een blijvend maatschappelijk aanvaardbare risicosituatie voor burgers in relatie tot activiteiten met gevaarlijke stoffen in de omgeving. De acceptatie van risico's wordt gestuurd door: 

- de ambitie om een veilige woonomgeving te creëren voor de inwoners;
- de ambitie om vanuit een economisch en sociaal perspectief bedrijven voldoende kansen te bieden om zich in Waalwijk te vestigen, een gezonde bedrijfsvoering te ontwikkelen en werkgelegenheid te creëren.

Deze ambitie is voor verschillende gebiedstypen verder uitgewerkt:

- Woonwijken;
- Buitengebied;
- Bedrijventerrein Haven en Haven Zeven;
- Overige bedrijventerreinen;
- Gemengd gebied.

Het plangebied is gelegen in gebiedstype Woonwijken. De ambitie ten aanzien van woonwijken kan als volgt worden samengevat:

In woonwijken verblijft een groot aantal mensen op een relatief beperkt oppervlak. Om de burgers een zo veilig mogelijke woonomgeving te bieden worden in dit gebiedstype geen bedrijven toegelaten die een veiligheidsrisico veroorzaken. Dit geldt zowel voor bedrijven die vallen onder de bevi-regelgeving als voor overige risicovolle inrichtingen. Van de categorie 'overige risicovolle inrichtingen' worden uitsluitend zwembaden geaccepteerd vanwege het grote maatschappelijke belang en het geringe risico. Overschrijdingen van de oriëntatiewaarde worden niet toegestaan. De gemeente streeft er naar om geen nieuwe kwetsbare objecten met verminderd zelfredzame personen, zoals kinderen, bejaarden en gehandicapten toe te laten binnen het invloedsgebied van risicovolle inrichtingen. In de bestaande situatie wordt bij objecten met verminderd zelfredzame personen binnen het invloedsgebied extra aandacht besteed aan risicocommunicatie. 

De gemeente Waalwijk heeft met betrekking tot het laatste aspect – het niet toelaten van nieuwe kwetsbare objecten met verminderd zelfredzamen – op 26 april 2012 een aanvullend beleid vastgesteld. Dergelijke objecten zijn nog altijd minder gewenst in een invloedsgebied, echter aan nieuwvestiging kan worden meegewerkt als aan gestelde randvoorwaarden wordt voldaan. Voor de volledige ambities voor woonwijken en de andere gebieden wordt verwezen naar het Beleid Externe Veiligheid van de gemeente Waalwijk en de aanvulling hierop.

# 5.7.2 Plangebied

In de omgeving van het plangebied bevinden zich meerdere risicobronnen in de vorm van risicovolle inrichtingen, een transportroute van gevaarlijke stoffen en buisleidingen. Het gaat om de volgende risicobronnen:

|    | Naam risicobron          | Ligging/Adres              | Type risicobron   | Toetsingskader |
|----|--------------------------|----------------------------|-------------------|----------------|
| 1. | Stahl Europe             | Sluisweg 10                | Inrichting (BRZO) | Bevi           |
| 2. | DSM Neoresins B.V.       | Sluisweg 12                | Inrichting (BRZO) | Bevi           |
| 3. | Regionaal                | Emmikhovensestraat 8       | Inrichting        | Bevi           |
|    | overslagcentrum Waalwijk |                            |                   |                |
| 4. | LPG Tankstation Coppens  | Winterdijk 25              | Inrichting        | Bevi           |
|    | B.V.                     |                            |                   |                |
| 5. | Rijksweg A59             | Ten noorden van plangebied | Transportroute    | Bevt           |

| 6. | 10" LoZ-WWN-19 | Evenwijdig aan de noordzijde van de | Buisleiding            | Bevb |
|----|----------------|-------------------------------------|------------------------|------|
|    |                | A59                                 | (42,5<br>bar,<br>10,75 |      |
|    |                |                                     | inch)                  |      |
| 7. | 10" LoZ-WWN-20 | Evenwijdig aan de noordzijde van de | Buisleiding            | Bevb |
|    |                | A59                                 | (42,5<br>bar,<br>10,75 |      |
|    |                |                                     | inch)                  |      |

Tabel 5.2: overzicht risicobronnen 

# 5.7.3 Verantwoording van het groepsrisico

Het bestemmingsplan maakt kwetsbare bestemmingen (woningen) mogelijk. Voor deze ontwikkeling dient getoetst te worden in hoeverre risicobronnen van invloed zijn op deze locatie. Indien noodzakelijk zal er per risicobron de groepsrisico's worden verantwoord. Per risicobron volgt een beschouwing. In de bestaande situatie is ook een kwetsbaar object aanwezig. Het kantoor heeft een oppervlakte van circa 2.500 m2 b.v.o. en is daarmee als kwetsbaar aan te merken. Naar schatting (op grond van Handreiking verantwoordingsplicht groepsrisico) bevinden zich circa 85 personen in de dagperiode in het gebouw. In de nachtperiode zijn er circa 21 personen aanwezig. Dit gebouw wordt vervangen door maximaal 28 woningen. In deze woningen bevinden zich, op basis van 'PGS1, deel 6 aanwezigheidsgegevens', maximaal 32 personen in de dagperiode en 65 personen in de nachtperiode. Er is dus sprake van een forse afname van het aantal personen in de dagperiode en een toename in de nachtperiode.

#### **Stahl Europe**

Dit bedrijf aan de Sluisweg 10 (Bedrijventerrein Haven) valt in de categorie Besluit Risico's Zware Ongevallen (BRZO). Dit is de zwaarste categorie inrichtingen in het Bevi. Stahl Europe produceert beschermende en verfraaiende coatings voor met name leer, kunstleer en diverse andere stoffen. Daarvoor maakt het bedrijf gebruik van chemische producten. In opdracht van Stahl Europe is in 2012 een kwantitatieve risicoanalyse9 door Tebodin uitgevoerd. Dit rapport is geverifieerd door het bevoegd gezag. In deze QRA is de PR 10-6 contour en het groepsrisico voor deze inrichting berekend. Onlangs is het rapport van Tebodin uit 2012 geactualiseerd10. Hoewel dit rapport nog niet officieel is geverifieerd door het bevoegd gezag, hebben de resultaten van dit onderzoek wel als uitgangspunt voor dit bestemmingsplan gediend.

<sup>9</sup> kwantitatieve risicoanalyse Stahl Europe B.V., doc.nr. 331212111, Tebodin Netherlands B.V., 13 februari 2012

<sup>10</sup> kwantitatieve risicoanalyse Stahl Europe B.V., doc.nr. 331212111 Revisie: G, Tebodin Netherlands B.V., 15 december 2015

Afbeelding 5.3: PR-contouren Stahl Europe, PR10-6 contour in rood (bron: kwantitatieve risicoanalyse Stahl Europe B.V., doc.nr. 331212111 Revisie: G, Tebodin Netherlands B.V., 15 december 2015). 

#### Plaatsgebonden risico

Het plaatsgebonden risico (PR) is de kans per jaar op een dodelijk ongeval ten gevolgen van een ongevalsscenario. Het PR wordt weergegeven in de vorm van PR-contouren. Het PR is onafhankelijk van de populatie in de omgeving van de inrichting.

Uit afbeelding 5.3 blijkt dat het plangebied ruim buiten de PR10-6 contour (in rood) is gelegen. Hierdoor bestaat geen belemmering voor het onderhavige plan ten aanzien van het plaatsgebonden risico.

#### Groepsrisico

Het groepsrisico (GR) wordt berekend binnen het invloedsgebied dat ligt tussen de risicobron en lijn waar 1% sterfte optreedt. Het invloedsgebied is gedefinieerd als het gebied tot waar het effect van een scenario bijdraagt aan het groepsrisico van de inrichting. Het invloedsgebied van Stahl bedraagt 2.700 meter. Het plangebied van onderhavig bestemmingsplan is gelegen op circa 300 meter en ligt hiermee binnen het invloedsgebied van Stahl.

In afbeelding 5.4 is de groepsrisicocurve van Stahl weergegeven afkomstig uit de rapportage van Tebodin uit 2015. Hieruit blijkt dat de oriënterende waarde niet wordt overschreden. Gezien de vergunde rechten van Stahl is het niet mogelijk om het groepsrisico verder te beperken. Vanwege de omvang van het invloedsgebied en de daarin aanwezige bevolking heeft de beperkte toename van de populatie (een kantoor van circa 2.500 m2 b.v.o. wordt vervangen door maximaal 27 woningen) op een afstand van circa 300 meter geen wezenlijke invloed op de hoogte van het groepsrisico. Onderhavige ontwikkeling is dermate beperkt en zal niet bijdragen aan een significante verhoging van de dichtheid van personen. Een berekening van het groepsrisico als gevolg van deze ontwikkeling wordt niet zinvol geacht.

Afbeelding 5.4: groepsrisicocurve Stahl Europe (bron: kwantitatieve risicoanalyse Stahl Europe B.V., doc.nr. 331212111 Revisie: G, Tebodin Netherlands B.V., 15 december 2015). 

In het kader van dit bestemmingsplan is wel een verantwoording van het groeprisico benodigd op grond van artikel 13 van het Bevi omdat het plangebied is gelegen binnen het invloedsgebied. De verantwoording is opgesteld op basis van het advies van Brandweer Midden- en West Brabant.

#### Advies Brandweer Midden- en West Brabant Concern Brandweertaken

Een groot deel van de gemeente is gelegen in het invloedsgebied van de inrichting Stahl Europe B.V. Het Besluit externe veiligheid inrichtingen verplicht ons het groepsrisico te verantwoorden van ieder ruimtelijk besluit dat in dit invloedsgebied wordt genomen. Verder dienen wij het bestuur van de Veiligheidsregio Midden- en West-Brabant iedere keer in de gelegenheid te stellen om te adviseren inzake de rampenbestrijding en de zelfredzaamheid. (art. 13 van het Bevi). Brandweer Midden- en West Brabant Concern Brandweertaken heeft op 18 december 2015 een (standaard)advies uitgebracht (zie ook bijlage 8).

Onderstaand is het advies door de brandweer weergegeven. Vervolgens wordt op het advies ingegaan. Maatregelen 

- 1. Bij gebruik van mechanische ventilatie in nieuwe bouwwerken: een afsluitbare mechanische ventilatie toe te passen. Bij het vrijkomen van toxische stoffen bij Stahl zullen deze door de mechanische ventilatie de gebouwen ingezogen worden. In het algemeen is een mechanische ventilatie niet (makkelijk) uit te zetten. Om binnen afgeschermd te zijn van toxische stoffen moet de ventilatie of centraal of met een noodknop uit te zetten zijn.
	- De in het onderhavige plan opgenomen woningen zijn niet voorzien van mechanische ventilatie.
- 2. Extra aandacht te besteden aan de detaillering van gevels, ramen en kozijnen zodat deze goed luchtdicht zijn uitgevoerd, zodat natuurlijke ventilatie als gevolg van tocht niet kan plaatsvinden. Dit vraag om strikte controle van de detaillering bij de omgevingsvergunning, deelzaak bouwen en controle hierop tijdens de uitvoering.
	- De woningen worden conform het bouwbesluit gebouwd en hierop gecontroleerd. De gestelde randvoorwaarden zijn hierin opgenomen.
- 3. Tot slot adviseren wij u om, eventueel samen met de afdeling communicatie van de Veiligheidsregio, actief te communiceren over de risico's en de te nemen maatregelen. Bewoners moeten op de

hoogte zijn van wat men moet doen in geval van een ongeval. Dit zal de zelfredzaamheid van uw burgers verbeteren.

- Risicocommunicatie is een wettelijke taak van de regionale brandweer. Waar nodig en mogelijk zal de gemeente Waalwijk de regionale brandweer hierin ondersteunen.
#### Hulpverlening, opkomsttijd, bereikbaarheid en alarmering

- 4. Indien zich een scenario voordoet, zoals beschreven; is de Veiligheidsregio Midden- en West-Brabant voldoende ingericht om binnen het eerste uur materieel te kunnen leveren en de ramp te bestrijden. De medische hulpverleningscapaciteit is onvoldoende. Interregionale bijstand zal noodzakelijk zijn. De opkomsttijd is minder dan 12 minuten en voldoet daarmee aan de norm voor woningen voorzien van rookmelders, zoals beschreven in het Dekkings en spreidingsplan van Veiligheidsregio Midden- en West-Brabant. Verder is de bereikbaarheid van het plangebied voor de hulpdiensten voldoende. Tot slot is het plangebied gelegen binnen de dekkingscirkel van de Waarschuwings- en alarmeringsinstallatie.
	- Aan de gestelde normen wordt voldaan.
- 5. Om een brand in het plangebied te kunnen bestrijden is het noodzakelijk dat er voldoende primair en secundair bluswater aanwezig is. Door het Cluster Dongen, Loon op Zand en Waalwijk van de regionale brandweer is geadviseerd over primair en secundair bluswater in bestaand stedelijk gebied van Waalwijk.
	- In overleg met de regionale brandweer zal bekeken worden in hoeverre een extra blusvoorziening noodzakelijk is.

#### Conclusie

Geconstateerd is dat het groepsrisico vanwege Stahl net onder de oriëntatiewaarde is gelegen. Gezien de omvang van het invloedsgebied met een straal van 2,7 kilometer en de daar aanwezige bevolking heeft een kleine toename volgens onderhavig plan op circa 300 meter afstand van Stahl geen relevante invloed op de berekening van het groepsrisico. De ontwikkeling is klein en zorgt niet voor een significante verhoging van de dichtheid van personen.

Alles overwegende wordt geconcludeerd dat het verantwoord is om de het voorliggende bestemmingsplan te ontwikkelen.

#### **DSM Neoresins B.V.**

DSM Neoresins is gevestigd op bedrijventerrein 'Haven' aan de Sluisweg 12 en fabriceert speciale harsen. Het bedrijf maakt gebruik van gevaarlijke stoffen. Daarmee is het bedrijf een BRZO. In maart 2013 is een QRA11 gemaakt voor DSM Neoresins. De PR 10-6 contour is gelegen buiten de terreingrenzen, maar reikt niet tot het voorliggende plangebied. Het plangebied is net buiten het invloedsgebied gelegen, op basis van de PR 10-8 contour. Een verantwoording van het groepsrisico tgv DSM Neoresins BV is niet noodzakelijk.

De ontwikkeling heeft geen merkbaar effect op de hoogte van het groepsrisico. Dit heeft te maken met de beperkte toename van het initiatief op relatief grote afstand van de inrichting. De waarde van het groepsrisico overschrijdt de oriëntatiewaarde in de huidige en toekomstige situatie niet. Feitelijk is geen sprake van een groepsrisico, omdat het risico gelimiteerd is tot 10 slachtoffers.

<sup>11</sup> QRA DSM Waalwijk, Tebodin Netherlands B.V., doc. nr.: 3413316, d.d. 28 maart 2013

Afbeelding 5.5: Uitsnede QRA DSM Neoresins B.V, PR 10-6 contour (groen) en FN curve

In het kader van een goede ruimtelijke ordening is verderop in deze paragraaf een beschrijving van de zelfredzaamheid en bestrijdbaarheid in het gebied opgenomen.

#### **Regionaal overslagcentrum Waalwijk**

Het regionaal overslagcentrum is een stuwadoorsbedrijf op industrieterrein 'Haven' en voorziet in de opslag en het overslaan van containers voor de regio. Aan- en afvoer van de containers vindt plaats per schip of met vrachtwagens. Op deze inrichting worden eveneens gevaarlijke stoffen opgeslagen. In 2009 is een QRA12 opgesteld. De PR 10-6 contour reikt niet tot het plangebied. Het invloedsgebied, grofweg de PR 10-8 contour, overlapt het plangebied. De waarde van het groepsrisico overschrijdt de oriëntatiewaarde niet.

De ontwikkeling in het plangebied heeft een beperkte invloed op de waarde van het groepsrisico. Er zal sprake zijn van een beperkte toename van het groepsrisico. Voor de aspecten zelfredzaamheid en bestrijdbaarheid is de regionale brandweer geconsulteerd.

Afbeelding 5.6: Uitsnede QRA Regionaal overslagcentrum, PR 10-6 contour (rood) en FN curve 

#### Zelfredzaamheid

Het voorliggende plan voorziet gevoelige functies binnen het invloedsgebied van het Stahl Europe B.V. en het Regionaal overslagcentrum Waalwijk. Derhalve wordt hieronder ingegaan op de zelfredzaamheid van personen.

<sup>12</sup> DHV, Kwantitatieve risicoanalyse ROC Waalwijk BV, februari 2009

Zelfredzaamheid is het vermogen van personen om zichzelf te kunnen onttrekken aan een dreigend gevaar, zonder daadwerkelijke hulp van hulpverleningsdiensten. De mogelijkheden voor zelfredzaamheid bestaan globaal uit schuilen en ontvluchting. Het zelfredzame vermogen van personen in de buurt van een risicovolle bron is een belangrijke voorwaarde om grote effecten bij een incident te voorkomen.

In het kader van het vooroverleg worden de Veiligheidsregio en de regionale brandweer geconsulteerd. Eventuele adviezen wordt te zijner tijd in deze toelichting overgenomen.

#### Mogelijkheden tot bestrijdbaarheid

Om de bestrijdbaarheid te vergroten dient het plangebied over voldoende bluswatervoorzieningen te beschikken. Tevens dient bij de inrichting van het plan in overleg met de veiligheidsregio rekening te worden gehouden met voldoende bereikbaarheid voor hulpdiensten. Dergelijk overleg met de veiligheidsregio en regionale brandweer vindt regelmatig plaats en zal worden gecontinueerd gedurende het proces van de planvorming en het ontwerpen opdat er voldoende bluswatervoorzieningen aanwezig zullen zijn en het plangebied goed bereikbaar is voor hulpdiensten. De nieuwe woongebieden worden omringd door infrastructuur en zal dan ook goed bereikbaar zijn voor hulpdiensten.

In het kader van het vooroverleg worden de Veiligheidsregio en de regionale brandweer geconsulteerd. Eventuele adviezen wordt te zijner tijd in deze toelichting overgenomen.

#### **LPG Tankstation Coppens B.V.**

Het LPG-tankstation Coppens B.V. is gelegen aan de Winterdijk 25. Dit tankstation slaat LPG op in een reservoir en verkoopt deze. De doorzet is beperkt tot een maximum van 999 m3 per jaar. De aanvoer tot het reservoir verloopt via het LPG-vulpunt. Dit punt kent een PR 10-6 contour van 45 m. Het invloedsgebied, gemeten vanaf het LPG-vulpunt, bedraagt 150 m. Het oostelijk gedeelte van het plangebied is gelegen binnen het invloedsgebied. In afbeelding 5.7 is te zien dat de grens van het plangebied op 130 m van het vulpunt ligt. In het invloedsgebied worden circa 12 woningen toegevoegd. Omdat binnen het invloedsgebied van het groepsrisico nieuwe ontwikkelingen plaatsvinden die een toename van het groepsrisico bewerkstelligen, dient de waarde van het groepsrisico door middel van een kwantitatieve risicoanalyse (QRA) in kaart te worden gebracht.

In 2011 is een QRA voor het LPG tankstation uitgevoerd, waarbij gebruik is gemaakt van de LPG-tool. Daarbij is uitgegaan van een toename van 60 woningen binnen het voorliggende plangebied. Omdat de voorliggende ontwikkeling in minder woningen voorziet, wordt de QRA uit 2011 evenwel representatief geacht voor dit bestemmingsplan. De QRA is opgenomen in bijlage 2 bij de toelichting. Voor het tankstation Coppens B.V. zijn venstertijden (vaste levertijden) vastgesteld. Met dit aspect houdt de LPGtool geen rekening. In werkelijkheid zal het groepsrisico daarmee lager liggen dan in de berekende FNcurve omdat de aanwezige populatieaantallen kleiner zijn, op de momenten dat het risico op een incident het grootst is. Deze QRA geeft echter een goede indicatie van de toename van het groepsrisico, als gevolg van de realisatie van het plan. De overige factoren blijven immers gelijk.

Afbeelding 5.7: Overzicht van de risicobronnen en de afstanden tot het plangebied 

De waarde van het groepsrisico in de oude en nieuwe situatie blijft gelijk. De verklaring hiervoor is dat slechts een gedeelte van het plangebied binnen het invloedsgebied ligt en dat de toename (maximaal 29 personen) zich afspeelt in de buitenste schil van het invloedsgebied (130-150 m). In deze schil is de bijdrage aan het groepsrisico het laagst. Het effect is daarnaast beperkt, omdat het gros van de populatie in het invloedsgebied aanwezig is binnen 100 tot 130 m vanaf het vulpunt.

De oriëntatiewaarde van het groepsrisico wordt niet overschreden. De overschrijdingsfactor is 0,369. Er is geen sprake van een toename van het groepsrisico.

Afbeelding 5.8: FN curve, LPG risicotool, februari 2011 

In het kader van een goede ruimtelijke ordening zijn de aspecten zelfredzaamheid en bestrijdbaarheid beschouwd in een verantwoording.

#### Zelfredzaamheid

Het maatgevende scenario is een BLEVE (Boiling Liquid Expanding Vapour Explosion) van een tankauto tijdens levering aan het LPG-tankstation. Een BLEVE bestaat uit een vuurbal en een drukgolf.

> Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017

Slachtoffers vallen door de warmtestraling en de drukgolf, alsmede door rondvliegende brokstukken en glasscherven die zware schade kunnen aanbrengen aan personen en gebouwen. Een warme BLEVE treedt op bij een externe brand, een koude BLEVE treedt op wanneer de tank bezwijkt door een mechanische oorzaak. Het optredende effect en het moment van exploderen is afhankelijk van de inhoud van de tank.

Bij het scenario van een koude BLEVE zal er geen tijd beschikbaar zijn voor zelfredding. Bij een warme BLEVE is er mogelijk beperkte vluchttijd. Gezien deze korte tijd zijn er geen mogelijkheden tot evacuatie. Daarom zullen de personen op eigen kracht het gebied moeten ontvluchten in geval van een incident. De maatregelen ter bevordering van de zelfredzaamheid zullen daarom in de planologische, organisatorische en bouwkundige sfeer moeten worden gezocht. In het convenant LPG-autogas is afgesproken hoe de sector de bevoorrading van LPG-tankstations veiliger maakt. De sector heeft voor 1 januari 2010 maatregelen getroffen die de externe veiligheidsrisico's verminderen. Het aanbrengen van een hittewerende coating op LPG-tankauto's is één van de maatregelen die zijn genomen. Als de coating bij een ongeluk intact blijft, geeft dit de brandweer meer tijd en meer mogelijkheden om een BLEVE te voorkomen.

Daarnaast is in het convenant voorzien in het treffen van een warmte-isolerende voorziening bij LPGtankauto's. Door deze maatregel neemt de hittebestendigheid van een LPG-tankwagen en daarmee de tijdsduur tot een BLEVE optreedt, toe. Daarnaast zijn nog andere maatregelen aan de risicobron te nemen. Deze kunnen echter niet in dit ruimtelijke besluit genomen worden en worden niet bij de verantwoording betrokken. Deze maatregelen kunnen zijn:

- Het limiteren van de doorzet, hetgeen resulteert in een lager PR en een lager GR. Hier is in een eerder stadium een dialoog over gevoerd met de exploitant van deze inrichting. De doorzet is reeds beperkt tot 999 m3.
- De verkoop van LPG stopzetten bij dit tankstation, waardoor het geen risico meer vormt.
- Het verplaatsen van het vulpunt naar een andere locatie. Dit is in het verleden reeds gebeurd. Het vulpunt ligt nu relatief gunstig.
- Venstertijden aanbrengen voor het afleveren van LPG, waardoor de levering overdag plaatsvindt wanneer er minder personen aanwezig zijn. Deze maatregel is al ingevoerd.

#### Bestrijdbaarheid

Belangrijk voor een ongeval met brandbare gassen is dat de brandweer zo snel mogelijk bij de tankwagen is, zodat deze onmiddellijk gekoeld kan worden om een warme BLEVE (vuurbal en drukgolf) te voorkomen. Essentieel is daarbij dat de brandweer voor een langere periode voldoende bluswatercapaciteit heeft. De snelheid van het ter plaatse komen is van groter belang dan de bestrijding van de gevolgen van een BLEVE. Hierdoor kunnen de bewoners, bezoekers en werknemers tijdig geëvacueerd worden.

Voor de bestrijding van een calamiteit is tevens de inrichting van het gebied van belang. Van belang is enerzijds het tijdig aanwezig zijn van hulpdiensten met voldoende materieel en anderzijds de bereikbaarheid in algemene zin.

Het tankstation Coppens B.V. is voor hulpdiensten goed bereikbaar, middels de Taxandriaweg, of Emmikhovensestraat.

### **Rijksweg A59**

Over de Rijksweg A59 vindt vervoer van gevaarlijke stoffen plaats. Het deel van de Rijksweg A59 waar het plangebied is gelegen, is het wegvak B17 (Waalwijk - Heusden). In de Eindrapportage Basisnet Weg is een gevoeligheidsanalyse uitgevoerd, waaruit gebleken is dat brandbare vloeistoffen weinig invloed hebben op het groepsrisico en toxische stoffen een geringe bijdrage leveren vanwege de beperkte transportintensiteit. Het transport van LPG (stofcategorie GF3) is maatgevend voor de waarde van het groepsrisico. Met betrekking tot het vervoer van GF3 zijn de volgende vervoersaantallen op wegvak B17 bekend:

- Huidige jaarintensiteit; 1.175 vrachtwagens
- Vervoersplafond: 3.000 vrachtwagens

Vanwege de geringe vervoersintensiteiten op dit wegvak van de Rijksweg A59 geldt geen veiligheidszone (PR 10-6 contour). Langs de route is evenmin een plasbrandaandachtsgebied aangewezen. Het GR-aandachtsgebied is op grond van het Bevt gelegen op 200 m vanuit de weg. Voor ruimtelijke ontwikkelingen binnen 200 m van de rijksweg dient een risicoanalyse plaats te vinden op basis van het geprognosticeerde vervoer en dient een GR verantwoording plaats te vinden. Het vigerende beleid vereist een verantwoording van het groepsrisico indien sprake is van een toename van het groepsrisico of een overschrijding van de oriëntatiewaarde.

Omdat binnen het GR-aandachtsgebied nieuwe ontwikkelingen plaatsvinden, kan op voorhand niet worden uitgesloten dat het groepsrisico zal toenemen. In 2011 is middels een QRA in kaart gebracht wat de waarde van het groepsrisico in de bestaande en nieuwe situatie is. Daarbij is uitgegaan van 60 nieuwe woningen binnen het voorliggende plangebied. Omdat het voorliggende bestemmingsplan slechts 27 nieuwe woningen voorziet, wordt de QRA uit 2011 representatief geacht voor de voorliggende ontwikkeling. De QRA is als bijlage 3 bij de toelichting opgenomen.

Afbeelding 5.9: FN curve, bestaande situatie (links) en nieuw situatie (rechts), de overschrijdingsfactor is in beide gevallen 0,48 

Uit de QRA blijkt dat de maximale overschrijdingsfactor voor de maatgevende kilometer 0,48 is in de bestaande situatie en 0,48 in de nieuwe situatie. Het maatgevende deel van de rijksweg is (in termen van groepsrisico) de kilometer met het hoogste groepsrisico van het onderzochte tracé.

In de nieuwe situatie vindt in het invloedsgebied van de Rijksweg een ontwikkeling plaats van maximaal 27 woningen in plaats van een kantoor. Deze ontwikkeling leidt niet tot een toename van het groepsrisico in de FN-curve. Gesteld kan worden dat sprake is van een gelijkblijvend groepsrisico. Dit valt te verklaren door de geringe toename van de hoeveelheid aanwezige personen.

Omdat er geen toename van het groepsrisico optreedt en geen overschrijding van de oriëntatiewaarde is, is een verantwoording op grond van het Bevt niet benodigd.

#### **Buisleidingen 10"LoZ-WWN 19 en 20**

Ten noorden van de A59 liggen twee hogedruk transportleidingen voor brandbare vloeistoffen met een diameter van 10,75 inch en een werkdruk van 95 bar. De exploitant van beide leidingen is Vermilion

Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017 

Energy Netherlands B.V.. Het betreffen leidingen voor 'nat' aardgas afkomstig uit het veld bij Loon op Zand. De afstand van de leidingen tot de kwetsbare bestemmingen in het plangebied bedraagt circa 60 m.

Ter hoogte van het plangebied hebben de aardgasleidingen geen PR 10-6 contour. Het invloedsgebied bedraagt daarentegen 170 meter. Omdat de buisleidingen van Vermilion Energy Netherlands B.V. elders in de gemeente Waalwijk wel een PR 10-6 contour had, is de leiding (in de 2e helft van 2012) gesaneerd. Daarbij is de druk verlaagd van 90 naar 42,5 Bar. Hierdoor hebben de leidingen in geheel geen PR 10-6 contour meer. Door het terugbrengen van de werkdruk is ook het invloedsgebied verkleind en het groepsrisico verlaagd. Uit een eerder onderzoek van de Regionale Milieudienst Midden West-Brabant blijkt dat het groepsrisico ter plaatse van het plangebied ruim onder de oriënterende waarde is gelegen. Het hoogste groepsrisico bedraagt 0.4 maal de oriëntatiewaarde. Als gevolg van de sanering zal het groepsrisico thans nog substantieel lager zijn. Daar zijn echter (nog) geen berekeningen voor uitgevoerd. Omdat de voorliggende ontwikkeling een beperkte omvang heeft (er is sprake van een forse afname van het aantal personen in de dagperiode en een toename in de nachtperiode), wordt een berekening van het groepsrisico thans niet zinvol geacht. Wel zijn in het kader van een goede ruimtelijke ordening de aspecten zelfredzaamheid en bestrijdbaarheid beschouwd in een verantwoording.

#### Bestrijdbaarheid

Het maatgevende scenario voor een gasleiding is een fakkelbrandincident. Ontvluchting in het geval van een fakkelbrandincident (is zichtbaar voor aanwezigen) is mogelijk. De brandweer adviseert echter geen functies met beperkt zelfredzame personen toe te staan op locaties in de directe nabijheid van de leiding.

Het treffen van fysieke maatregelen aan de bron of overdrachtsmaatregelen ter beperking van het GR ten gevolge van de aardgasleiding is vanwege maatschappelijke en economische motieven niet reëel en dit ligt buiten het bereik van de initiatiefnemer. Om de kans op een leidingbreuk te verkleinen, geldt dat in overleg met de leidingbeheerder Northern Petroleum Netherlands BV maatregelen getroffen dienen te worden om de ongestoorde ligging van de transportleiding te garanderen. Het bevoegd gezag dient in overleg met de leidingbeheerder vast te stellen of afdoende constructieve en veiligheidsmaatregelen zijn getroffen, conform het gestelde in de regelgeving inzake buisleidingen.

#### Zelfredzaamheid

De geprojecteerde woningen bevinden zich binnen het invloedsgebied van de gasleidingen. Het gaat om aaneengebouwde eengezinswoningen met twee tot drie bouwlagen die relatief makkelijk te ontvluchten zijn. De woningen zijn bovendien niet specifiek bestemd voor personen met een beperkte zelfredzaamheid.

Ter verbetering van de zelfredzaamheid worden toekomstige bewoners op de hoogte gesteld van de aanwezige 'natte' aardgastransportleidingen en het mogelijke handelingsperspectief bij calamiteiten. Het plangebied is bovendien gelegen binnen het dekkingsgebied van een waarschuwing- en alameringsinstallatie. Dit kan gebruikt worden om de toekomstige bewoners te waarschuwen. Tevens wordt voorzien in voldoende bluswater ter plaatse van het plangebied.

De belangrijkste oorzaak van incidenten aan buisleidingen zijn óf graafwerkzaamheden langs de leiding óf verzakking als gevolg van graaf/bouwwerkzaamheden in de directe omgeving. De gemeente Waalwijk is extra alert bij dergelijke werkzaamheden en zal het eigen personeel, aannemers en ontwikkelaars nadrukkelijk wijzen op de ligging en gevaren van de buisleiding.

# 5.7.4. Conclusies verantwoording van het groepsrisico

In het plangebied bevinden zich meerdere risicobronnen in de vorm van risicovolle inrichtingen, een transportroute van gevaarlijke stoffen en buisleidingen. Het plangebied maakt geen kwetsbare bestemmingen binnen de PR 10-6 contour van genoemde risicobronnen juridisch-planologisch mogelijk. Het plangebied ligt binnen het invloedsgebied van diverse risicobronnen.

Voor de risicovolle inrichtingen gelegen op het industrieterrein 'Haven' zijn in het verleden reeds QRA's gemaakt. Uit de QRA voor Stahl Europe B.V. blijkt dat de oriëntatiewaarde wordt overschreden. Vanwege de omvang van het invloedsgebied en de daarin aanwezige bevolking heeft de beperkte toename van de populatie (een kantoor van circa 2.500 m2 b.v.o. wordt vervangen door maximaal 27 woningen) op een afstand van circa 300 meter geen wezenlijke invloed op de hoogte van het groepsrisico. Onderhavige ontwikkeling is dermate beperkt en zal niet bijdragen aan een significante verhoging van de dichtheid van personen. Een berekening van het groepsrisico als gevolg van deze ontwikkeling wordt niet zinvol geacht.

Uit de overige QRA's blijkt dat de oriëntatiewaarde van het groepsrisico niet wordt overschreden. De toename aan het groepsrisico zal, gezien de afstand tot het plangebied en de toename van het aantal personen beperkt zijn en in termen van risico verwaarloosbaar. In het kader van een goede ruimtelijke ordening zijn de aspecten zelfredzaamheid en bestrijdbaarheid beschouwd. De regionale brandweer wordt hiervoor geconsulteerd.

Met betrekking tot het LPG-station Coppens is in 2011 een QRA gemaakt, die een indicatief beeld geeft van het groepsrisico. Op basis van deze QRA kan gesteld worden dat de waarde van het groepsrisico in de oude en nieuwe situatie gelijk blijft. De verklaring hiervoor is dat slechts een gedeelte van het plangebied binnen het invloedsgebied ligt en dat de toename zich afspeelt in de buitenste schil van het invloedsgebied (130-150 m). De oriëntatiewaarde van het groepsrisico wordt niet overschreden. De overschrijdingsfactor is 0,369.

Voor de Rijksweg A59 is in 2011 met het rekenprogramma RBM II een QRA opgesteld om de hoogte van het groepsrisico te bepalen. In de huidige en nieuwe situatie bedraagt de waarde van het groepsrisico 0,48 x de oriëntatiewaarde. Van een toename van het groepsrisico of een overschrijding van de oriëntatiewaarde is daarom geen sprake. Een verantwoording is niet benodigd op grond van het Bevt.

De 'natte' aardgasleidingen 10"LoZ-WWN 19 en 20 zijn eind 2012 gesaneerd (de werkdruk is verlaagd van 90 bar naar 42,5 bar), waardoor het groepsrisico substantieel is teruggebracht. Bij de oorspronkelijke werkdruk van 90 bar bedroeg de waarde van het groepsrisico 0,4 x de oriëntatiewaarde. Gelet op de sanering die heeft plaatsgevonden en de relatief beperkte ontwikkeling, kan een overschrijding van de oriëntatiewaarde op voorhand worden uitgesloten. Een berekening van het groepsrisico als gevolg van deze ontwikkeling wordt niet zinvol geacht.

De voorgenomen ontwikkeling is alle risico's in ogenschouw nemend verantwoord.

# **5.8 Technische infrastructuur**

Leidingen die planologisch van belang zijn dienen te worden opgenomen in het bestemmingsplan. In woongebieden liggen vaak meerdere transportleidingen die van groot belang zijn voor de drinkwatervoorzieningen van een gebied. Als gevolg van het steeds intensiever gebruik van de openbare ruimte vormt de ligging van het transportnet een aandachtspunt bij diverse planvormingen voor infrastructuur, woningbouw, kantoorlocaties, etc. Om te voorkomen dat in een vrij laat stadium de aanwezigheid van de leidingen wordt geconstateerd, wordt preventief informeren als geschikt middel gezien. In het voorliggende plangebied zijn geen planologisch relevante watertransportleidingen aanwezig. Wel is aan de noord en westzijde van het plangebied een rioolpersleiding gelegen. Deze leiding is in dit bestemmingsplan voorzien van de dubbelbestemming 'Leiding – Riool'.

In verband met eventuele (grond)werkzaamheden is het tevens van belang de ligging van planologisch relevante gasleidingen in bestemmingsplannen aan te geven. In het voorliggende plangebied zijn echter geen relevante gasleidingen aanwezig.

#### **Conclusie**

Het aspect technische infrastructuur levert, gezien het bovenstaande, geen belemmering op voor dit bestemmingsplan.

# **5.9 Gezondheid**

### 5.9.1 Beleidskader

De gezondheidseffecten kunnen in beeld worden gebracht met een zogenoemde gezondheidseffectscreening (GES). GES is ontwikkeld om bij ruimtelijke planvorming in beeld te brengen wat de werkelijke gezondheidsrisico's zijn rondom enkele milieufactoren, in aanvulling op wettelijke milieunormen of afspraken, die lang niet altijd voldoende zijn om risico's en klachten te vermijden.

Met de GES kan blootstelling aan bijvoorbeeld luchtverontreiniging, geluid, bodemverontreiniging externe veiligheid gezondheidskundig worden beoordeeld. Alle relevante bronnen zoals bedrijven en wegen kunnen hierbij worden betrokken. Daarnaast kunnen de gezondheidseffecten van bodemverontreiniging in beeld worden gebracht.

Op basis van de laatste stand van de beleidsmatige normering en meest recente wetenschappelijke dosis-respons relaties wordt het Maximaal Toelaatbaar Risico (MTR) per milieufactor (luchtverontreinigende stoffen, geluid en veiligheidsrisico's) bepaald. Dit niveau krijgt voor al deze milieufactoren een GES-score van 6 (onvoldoende milieugezondheidskwaliteit).

Vanuit het MTR worden de andere niveaus van blootstelling onder en boven het MTR in een logische reeks afgeleid. Vervolgens wordt een milieugezondheidskwaliteit en GES-score aan de verschillende niveaus van blootstelling toegekend. Er is naar gestreefd om de gezondheids- en hindereffecten van de verschillende typen van blootstelling per GES-score vergelijkbaar te maken om de verschillende milieufactoren met elkaar te vergelijken. Er wordt beoogd dat een GES-score 4 voor geluid dezelfde gezondheidskundige betekenis heeft als bijvoorbeeld een GES-score 4 voor luchtverontreiniging door fijn stof.

De huidige gezondheidssituatie in Waalwijk is, in het kader van de voorbereiding van de Structuurvisie Waalwijk 2025 van december 2013, in beeld gebracht. Omdat in de gemeente Waalwijk de woningen, doorgaande wegen en bedrijven grotendeels van elkaar zijn gescheiden is de milieugezondheidskwaliteit ten gevolge van industriële bedrijven, intensieve veehouderijen, het doorgaand verkeer en de hoogspanningslijnen op de plekken waar de meeste woningen staan redelijk tot zeer goed. Omdat op deze planlocatie de woningen dicht bij de Rijksweg A59 en de industrie zijn gelegen is voor deze locatie nader ingegaan op het aspect gezondheid. De belangrijkste milieuaspecten op deze locatie zijn geluid (wegen en industrie), luchtkwaliteit (wegen) en externe veiligheid.

# 5.9.2 Onderzoek

Met de GES kan de blootstelling aan bijvoorbeeld luchtverontreiniging, geluid, en externe veiligheid gezondheidskundig worden beoordeeld. Alle relevante bronnen zoals bedrijven en wegen kunnen hierbij worden betrokken.

#### Luchtkwaliteit

De luchtkwaliteit ter plaatse van de planlocatie wordt bepaald door de achtergrondconcentratie en de bijdrage van het verkeer op de rijksweg en de lokale wegen, met name de Taxandriaweg. De bijdrage op de concentratie luchtverontreinigende stoffen, is op basis van de GES die in het kader van de voorbereiding van de Structuurvisie Waalwijk 2025 is opgesteld niet in betekenende mate.

In het beoordelingsjaar 2015 bedragen de jaargemiddelde concentraties op basis van de NSL Monitoringstool voor de relevante stoffen NO2, PM10 en PM2,5 respectievelijk 25, 23 en 14 µg/m3. Voor de beide laatstgenoemde stoffen is de concentratie in afgeronde zin gelijk aan de achtergrondconcentratie. Voor NO2 wordt op deze locatie een bijdrage verwacht van afgerond 2 µg/m3. Voor alle drie de stoffen is de GES-score voor deze locatie 4 en kan worden omschreven als matig.

#### Geluid

De geluidssituatie op deze locatie wordt bepaald door het wegverkeer op de Rijksweg en de Taxandriaweg en de activiteiten op het industrieterrein 'Bedrijventerrein Haven'. De maximaal berekende geluidsbelasting door het verkeer op de genoemde wegen bedraagt 68 dB zonder de aftrek ex artikel 110g Wgh (GES-score 7, ruim onvoldoende).

Deze geluidsbelasting is berekend op de verdiepingen van de woningen langs de Taxandriaweg. Op deze plaats veroorzaken de bedrijfsactiviteiten op het industrieterrein 'Bedrijventerrein Haven' ook een hogere geluidsbelasting van maximaal 53 dB(A). Omdat de geluidsbelasting op de verdieping van deze woningen hoger is dan de maximale ontheffingswaarde van 53 dB voor de rijksweg wordt de noordzijde van de woning op de verdiepingen uitgevoerd als zogenoemde dove gevel. Een dergelijke gevel wordt niet getoetst op grond van de Wgh zodat de maximale geluidsbelasting op de woningen wordt bepaald door de geluidsbelasting op de begane grond van deze woningen. Voor wegverkeer is op de begane grond een geluidsbelasting berekend van maximaal 66 dB (GES-score 6, onvoldoende). De geluidsbelasting door industrielawaai is op deze laag en ter plaatse van alle woningen in het plan lager dan 49 dB(A). Op de achterzijde van de woningen aan de Taxandriaweg bedraagt de cumulatieve geluidsbelasting maximaal 53 dB zonder de reductie ex artikel 110g Wgh (GES-score 4, matig).

De GES-score voor wegverkeerslawaai bedraagt voor de woningen evenwijdig aan de Taxandriaweg '6'., met dien verstande dat de GES-score voor de geluidluwe zijde van de woningen '4' bedraagt. Voor de achterliggende woningen bedraagt de geluidsbelasting voor wegverkeerslawaai lager dan 57 dB met een bijbehorende GES-score van 4. Door de relatief lage geluidsbelasting voor industrielawaai die lager is dan 49 dB(A) is voor industrielawaai een GES-score van 1 (zeer goed) van toepassing.

#### Externe veiligheid

Op grond van de resultaten die in het hoofdstuk externe veiligheid zijn beschreven kan worden geconcludeerd dat voor geen van de inrichtingen, weg of buisleiding de oriëntatiewaarde van het groepsrisico wordt overschreden. Wel is deze locatie gelegen tussen de 10-7 en 10-8 PR-contour van Stahl Europe en het Regionaal overslagcentrum. Op grond van deze ligging wordt aan deze locaties een GES-score van 2 toegekend (redelijk).

### Bodemverontreiniging

Ter plaatse van deze locatie is vanaf een diepte van 80 cm een ernstige verontreiniging met minerale olie aanwezig. Voordat deze locatie als woningbouw kan worden gebruikt wordt deze verontreiniging gesaneerd. Na sanering zijn geen gezondheidsrisico's meer aanwezig.

### 5.9.3 Conclusie

In het kader van de voorbereiding van dit plan is een gezondheidseffectscreening uitgevoerd. Uit deze analyse blijkt dat de aspecten geluid (verkeer, bedrijven), luchtkwaliteit (verkeer), externe veiligheid (inrichtingen) en bodemverontreiniging de aspecten zijn die gezondheidseffecten kunnen veroorzaken op deze locatie.

Uit deze analyse blijkt dat de GES-score voor het aspect luchtkwaliteit vooral wordt bepaald door de achtergrondconcentraties. Met andere woorden de bijdrage op de concentraties luchtverontreinigende stoffen door het verkeer op de nabijgelegen Taxandriaweg en de Rijksweg A59 heeft geen invloed op de GES-score. Verder blijkt dat de GES score voor het aspect externe veiligheid 2 bedraagt, wat kan worden omschreven als redelijk. Het aspect bodem speelt na sanering van de ernstige verontreiniging met minerale olie geen rol van betekenis.

Het geluidsaspect is het maatgevende aspect voor wat betreft de hoogte van de GES-score. Zonder maatregelen is de GES-score 7 (ruim onvoldoende) voor de woningen evenwijdig aan de Taxandriaweg. Deze score wordt bepaald door de hoge geluidsbelasting door het wegverkeer op de Taxandriaweg en de rijksweg op de noordgevel van de woningen evenwijdig aan de Taxandriaweg. Omdat voor deze woningen de verdiepingen als dove gevel worden uitgevoerd, de zuidzijde van de woning als geluidsluwe kan worden beschouwd en aan die geluidsluwe zijde van de woning de (geluidsluwe) buitenruimte is gelegen is geen sprake van een onaanvaardbaar woon- en leefmilieu.

Voor de achterliggende woningen is de GES-score 4 (matig) voor het aspect geluid.

# **6. Juridische planbeschrijving**

# **6.1 Inleiding**

De planmethodiek is afgestemd op de Regeling Standaarden Ruimtelijke Ordening, waaronder de Standaard Vergelijkbare Bestemmingsplannen 2012 (SVBP 2012). Daarbij is de indelingsopzet van de aangegeven hoofdgroepen van bestemmingen gehanteerd.

Binnen deze systematiek is gezocht naar een wijze van bestemmen die aansluit op de regeling van bestemmingsplan Woonwijken van de gemeente.

# **6.2 Algemene toelichting verbeelding**

De verbeelding/plankaart is getekend op schaal 1:1000. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO 2012 (Informatiemodel Ruimtelijke Ordening) getekend. Dit is een eenduidige en technische methode voor het tekenen van kaarten. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Tevens maakt deze methode het mogelijk om het plan via internet te raadplegen.

# **6.3 Algemene toelichting planregels**

De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/of op te richten bouwwerken.

### Hoofdstuk 1 Inleidende regels

In dit hoofdstuk is een aantal begrippen verklaard die gebruikt worden in hoofdstuk 2 en 3. Een en ander voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

### Hoofdstuk 2 Bestemmingsregels

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden.

### Hoofdstuk 3 Algemene regels

Dit hoofdstuk bevat regels welke op de bestemmingen van hoofdstuk 2 van toepassing zijn.

#### Anti-dubbeltelregel

In deze bepaling is vastgelegd dat grond die in aanmerking moest worden genomen bij het verlenen van een bouwvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om bouwvergunning niet opnieuw in beschouwing mag worden genomen.

#### Algemene bouwregels

In dit artikel is een aantal aanvullende bouwregels opgenomen die voor alle bestemmingen kunnen gelden. Bijvoorbeeld extra bouwmogelijkheden voor ondergeschikte bouwdelen zoals balkons, galerijen en kelders.

#### Algemene gebruiksregels

Dit artikel bevat algemene bepalingen omtrent het gebruik van onbebouwde gronden en bouwwerken. Tevens is een voorwaardelijke verplichting ten aanzien van parkeren opgenomen. Indien op grond van de in het voorliggende plan opgenomen bestemmingen wordt gebouwd dan wel het gebruik wordt gewijzigd, dient voorzien te worden in voldoende parkeergelegenheid. Daarbij wordt gebruik gemaakt van de Parkeernormennota gemeente Waalwijk, die op 21 januari 2010 in werking is getreden. Indien de parkeernota in de toekomst herzien wordt, dient getoetst te worden aan de rechtsopvolger van de voorgenoemde nota. Voor de functies die niet zijn benoemd in het vigerende gemeentelijke parkeerbeleid, worden de meest recente parkeerkencijfers van het CROW toegepast.

#### Algemene afwijkingsregels

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken.

#### Algemene wijzigingsregels

In dit artikel is een aantal algemene wijzigingsregels opgenomen. Het gaat daarbij om enkele algemene wijzigingsbevoegdheden, onder meer voor het oprichten van bouwwerken voor openbaar nut en het wijzigen van bestemmingsgrenzen, bouwvlakken en aanduidingen.

### Hoofdstuk 4 Overgangs- en slotregels

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

### **6.4 Toelichting bestemmingen**

De ligging van de bestemmingen bepaalt welke functies waar kunnen komen. De bestemmingen zijn in de verbeelding (plankaart) aangegeven. Binnen de bestemmingsomschrijving van de bestemmingen in de regels is nader aangegeven wat binnen een bestemming is toegestaan.

#### Groen

Voor de gronden aan de zuidzijde van het plangebied – grenzend aan de groenstructuur van de Winterdijk - is de bestemming 'Groen' opgenomen. Naast groenvoorzieningen zijn binnen deze bestemming tevens waterlopen, waterpartijen en fiets- en voetpaden mogelijk. Deze zijn niet specifiek aangegeven op de verbeelding.

#### Verkeer – Verblijfsgebied

De woonstraten zijn bestemd als 'Verkeer-Verblijfsgebied'. Hier geldt een 30 km/uur regime en is de verblijfsfunctie primair ten opzichte van de stroomfunctie. Binnen de bestemming is de aanleg van parkeer- en groenvoorzieningen toegestaan.

#### Wonen

De woningen zijn voorzien van de bestemming 'Wonen'. De hoofdgebouwen mogen uitsluitend binnen de aangegeven bouwvlakken worden gebouwd, waarbij een maximum bouwhoogte is aangegeven. Het aantal woningen mag niet meer dan 27 bedragen, waarbij uitsluitend aaneengebouwde woningen zijn toegestaan. De voorgevels van de woningen die grenzen aan de Taxandriaweg, alsmede de westelijke zijgevel, dienen te worden uitgevoerd als dove gevel, tenzij de maximaal toelaatbare binnenwaarde van 33 dB(A) etmaalwaarde op andere wijze kan worden gewaarborgd. Hiertoe is de "specifieke bouwaanduiding – 1" in de regels opgenomen.

Op het achtererf van de woningen zijn, ook buiten het aangegeven bouwvlak (overig bebouwingsgebied), onder voorwaarden bijbehorende bouwwerken toegestaan. Het achtererfgebied betreft het erf achter de lijn die het hoofdgebouw doorkruist op 1 m achter de voorkant en van daaruit evenwijdig loopt met het aangrenzend openbaar toegankelijk gebied, zonder het hoofdgebouw opnieuw te doorkruisen of in het erf achter het hoofdgebouw te komen. Hiermee wordt qua terminologie aangesloten op het Besluit omgevingsrecht. Bepaald is dat onder voorwaarden bijgebouwen, uit- en aanbouwen mogen worden opgericht. Daarnaast zijn bouwwerken, geen gebouwen zijnde zoals erfafscheidingen, en pergola's onder voorwaarden mogelijk.

Tot slot is voor de woningen aan het hofje, aan de achterzijde een aanduiding "specifieke vorm van wonen – parkeren" opgenomen, waarmee de realisatie en instandhouding één parkeerplaats op eigen terrein wordt afgedwongen.

#### Waterstaat – Waterkering

Deze dubbelbestemming is opgenomen voor de gronden die een waterkerende functie hebben. Voor de bestemming is sprake van een zogenoemde dubbelbestemming waarbij de waterkerende functie primair is gesteld ten opzichte van de andere aangegeven bestemmingen. Het betreft de compartimenteringskering ten zuiden van het plangebied, parallel aan de Winterdijk.

Op deze gronden is tevens de Keur van het Waterschap Brabantse Delta van toepassing. Ontwikkelingen binnen de bestemming zijn slechts toelaatbaar, indien geen onevenredige afbreuk wordt gedaan aan de belangen van de compartimenteringskering. Het oprichten van bouwwerken ten behoeve van de secundaire bestemmingen is afhankelijk gesteld van een door burgemeester en wethouders te verlenen omgevingsvergunning voor afwijken. Alvorens bij omgevingsvergunning afwijking te verlenen wordt ten aanzien van de waterhuishoudkundige aspecten advies ingewonnen bij het Hoogheemraadschap.

Naast de bepalingen van het bestemmingsplan zal, op grond van de keurbepalingen, bij het oprichten van bebouwing dan wel het uitvoeren van een aantal werken en/of werkzaamheden tevens een watervergunning van het waterschap nodig zijn.

Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017 

# **7. Economische uitvoerbaarheid**

Bij een bestemmingsplan dient op grond van artikel 3.1.6 van het Besluit op de ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de uitvoerbaarheid van het plan. Tevens is met de inwerkingtreding van de nieuwe Wet ruimtelijke ordening de verplichting ontstaan om indien sprake is van ontwikkelingen waarvoor de gemeente redelijkerwijs kosten moeten maken, onder meer voor de aanleg van voorzieningen van openbaar nut, deze moeten kunnen worden verhaald op de initiatiefnemer c.q. ontwikkelaar. Een exploitatieplan is alleen nodig voor de ontwikkelingen die met het plan mogelijk worden gemaakt en waarvoor voor vaststelling van het bestemmingsplan geen privaatrechtelijke overeenkomsten worden gesloten.

De realisering van het beoogde plan is een particulier initiatief. Voor de bouw en exploitatie van het beoogde initiatief sluit de gemeente een overeenkomst met de initiatiefnemer. Door middel van de afspraken die hierin staan zullen de kosten die de gemeente maakt verhaald kunnen worden op de initiatiefnemer. Tevens wordt het met deze overeenkomst voor de gemeente mogelijk gemaakt eventuele planschadeclaims te verhalen. Zodoende wordt het plan financieel uitvoerbaar geacht.

Bestemmingsplan 'Taxandriaweg, voormalig politiekantoor' Toelichting Vastgesteld d.d. 16 februari 2017 

### **8. Procedure**

#### Vooraankondiging

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een bestemmingsplan waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

#### Overleg

Conform ex artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

Gelet op het voorgaande is het voorontwerpbestemmingsplan toegestuurd aan de betrokken instanties. Gedurende de gestelde termijn is één overlegreactie ontvangen, het betreft een reactie van het Waterschap Brabantse Delta. Het waterschap geeft aan dat ten zuiden van het plangebied een compartimenteringskering is gelegen, die niet wordt benoemd in de toelichting en niet is doorvertaald in de regels en toelichting. Mogelijk zijn de woningen gelegen binnen de zonering van de compartimenteringskering. Verzocht wordt hier aandacht aan te besteden. Daarnaast heeft een rekenslag uitgewezen dat het bestaande verharde oppervlak niet 5.500 m2, maar 4.300 m2 bedraagt. Niettemin blijft de redenering dat watercompensatie niet benodigd nodig is in stand. Het waterschap geeft onder voorbehoud een positief wateradvies af. Het voorbehoud heeft betrekking op de onduidelijkheid of het plangebied de zonering van de compartimenteringskering overlapt.

Op verzoek van het waterschap is de toelichting op de aangedragen punten aangevuld c.q. gewijzigd. Gecontroleerd is of de beoogde nieuwe woningen binnen de kern- of beschermingszone van de compartimenteringskering zijn gelegen, dat is niet het geval. Wel overlapt de beschermingszone een klein deel van het plangebied. Derhalve is de dubbelbestemming 'Waterstaat – Waterkering' in de regels en verbeelding opgenomen, teneinde de instandhouding van de compartimenteringskering te waarborgen. Daarmee wordt tegemoet gekomen aan de wensen van het waterschap.

#### Inspraak

Het voorontwerpbestemmingsplan is conform de Algemene inspraak- en participatieverordening Waalwijk 2012 voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan.

Gedurende de inzagetermijn zijn geen inspraakreacties ingekomen.

#### Ontwerpfase

Na afronding van de inspraakprocedure en het vooroverleg is de formele bestemmingsplanprocedure gestart. De aanpassingen die volgden uit de overlegreactie van het Waterschap Brabantse Delta zijn verwerkt in het ontwerpbestemmingsplan.

Het ontwerpbestemmingsplan heeft gedurende zes weken ter inzage gelegen. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb), en is aangegeven waar de (digitale) stukken te vinden zijn (elektronische kennisgeving).

Gedurende de inzagetermijn zijn geen zienswijzen ingekomen.