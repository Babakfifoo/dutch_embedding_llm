## **Wijzigingsplan | Toelichting**

# **Mgr. van den Hurklaan, Heesch**

#### **Gemeente Bernheze**

Datum: 15 september 2020 Projectnummer: 170280 ID: NL.IMRO.1721.WPMgrvdHurklaan-VG01

### **INHOUD**

#### **TOELICHTING**

| 1                                                                                                        | Inleiding                                                                                                                                                                                                                                                                                                         | 3                                                                                      |
|----------------------------------------------------------------------------------------------------------|-------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|----------------------------------------------------------------------------------------|
| 1.1                                                                                                      | Aanleiding en doelstelling                                                                                                                                                                                                                                                                                        | 3                                                                                      |
| 1.2                                                                                                      | Ligging en begrenzing plangebied                                                                                                                                                                                                                                                                                  | 3                                                                                      |
| 1.3                                                                                                      | Vigerend bestemmingsplan                                                                                                                                                                                                                                                                                          | 4                                                                                      |
| 1.1                                                                                                      | Leeswijzer                                                                                                                                                                                                                                                                                                        | 5                                                                                      |
| 2                                                                                                        | Bestaande en toekomstige situatie                                                                                                                                                                                                                                                                                 | 6                                                                                      |
| 2.1                                                                                                      | Bestaande situatie                                                                                                                                                                                                                                                                                                | 6                                                                                      |
| 2.2                                                                                                      | Toekomstige situatie                                                                                                                                                                                                                                                                                              | 7                                                                                      |
| 3                                                                                                        | Beleid en regelgeving                                                                                                                                                                                                                                                                                             | 11                                                                                     |
| 3.1                                                                                                      | Rijksbeleid                                                                                                                                                                                                                                                                                                       | 11                                                                                     |
| 3.2                                                                                                      | Provinciaal beleid                                                                                                                                                                                                                                                                                                | 13                                                                                     |
| 3.3                                                                                                      | Gemeentelijk beleid                                                                                                                                                                                                                                                                                               | 17                                                                                     |
| 4<br>4.1<br>4.2<br>4.3<br>4.4<br>4.5<br>4.6<br>4.7<br>4.8<br>4.9<br>4.10<br>4.11<br>4.12<br>4.13<br>4.14 | Milieu-<br>en omgevingsaspecten<br>Besluit milieueffectrapportage (m.e.r.)<br>Bedrijven en milieuzonering<br>Geluid<br>Geurhinder en veehouderij<br>Luchtkwaliteit<br>Gewasbestrijding<br>Gezondheid<br>Bodem<br>Externe veiligheid<br>Ecologie<br>Water<br>Archeologie<br>Cultuurhistorie<br>Verkeer en parkeren | 22<br>22<br>23<br>26<br>28<br>29<br>32<br>33<br>35<br>36<br>39<br>40<br>45<br>47<br>48 |
| 5                                                                                                        | Economische uitvoerbaarheid                                                                                                                                                                                                                                                                                       | 50                                                                                     |
| 5.1                                                                                                      | Inleiding                                                                                                                                                                                                                                                                                                         | 50                                                                                     |
| 5.2                                                                                                      | Beoordeling plan                                                                                                                                                                                                                                                                                                  | 50                                                                                     |
| 6                                                                                                        | Maatschappelijke uitvoerbaarheid                                                                                                                                                                                                                                                                                  | 51                                                                                     |
| 6.1                                                                                                      | Overleg                                                                                                                                                                                                                                                                                                           | 51                                                                                     |
| 6.2                                                                                                      | Zienswijzen                                                                                                                                                                                                                                                                                                       | 51                                                                                     |

| 7   | Wijze van bestemmen                       | 52 |
|-----|-------------------------------------------|----|
| 7.1 | Inleiding                                 | 52 |
| 7.2 | Algemene methodiek                        | 52 |
| 7.3 | Specifieke regeling in dit wijzigingsplan | 53 |

### **Bijlagen**

- Bijlage 1: Aanmeldnotitie vormvrije m.e.r.-beoordeling
- Bijlage 2: Akoestisch onderzoek industrielawaai
- Bijlage 3: Akoestisch onderzoek wegverkeerslawaai
- Bijlage 4: Verkennend bodemonderzoek
- Bijlage 5: Onderzoek externe veiligheid
- Bijlage 6: Advies veiligheidsregio
- Bijlage 7: Quick scan natuur
- Bijlage 8: Watertoets
- Bijlage 9: Archeologisch onderzoek

## **1 Inleiding**

### **1.1 Aanleiding en doelstelling**

Aan de noordzijde van Heesch bevindt zich aan de Mgr. van den Hurklaan op de hoek van Amelseind een onbebouwd perceel. Initiatiefnemer wil hier acht senioren woningen realiseren, waarmee invulling wordt gegeven aan de visie van de gemeente om onder andere op deze locatie de dorpsrand af te ronden.

In het plangebied geldt het bestemmingsplan 'De Kommen van Bernheze'. De realisatie van woningen is niet mogelijk binnen de huidige bestemming 'Agrarisch'. In het vigerende bestemmingsplan is een wijzigingsbevoegdheid opgenomen ex artikel 3.6, lid 1, sub a van de Wet ruimtelijke ordening (Wro), waarmee de bestemming onder voorwaarden gewijzigd kan worden naar 'Tuin' en 'Wonen'. Het bestemmingsplan moet worden gewijzigd, om de ontwikkeling mogelijk te maken. Het college van burgemeester en wethouders is bevoegd om toepassing te geven aan deze wijzigingsbevoegdheid en is voornemens hiertoe voorliggend wijzigingsplan vast te stellen. Voorliggend document voorziet in de benodigde bestemmingswijziging.

## **1.2 Ligging en begrenzing plangebied**

Het plangebied ligt tegen de noordrand van Heesch en ten zuiden van de A59. Op navolgende afbeelding is de ligging van het plangebied globaal weergegeven.

*Uitsnede topografische kaart met globale aanduiding planlocatie (rode ster), bron: pdokviewer.pdok.nl*

Het plangebied wordt begrenst door de Mgr. van den Hurklaan aan de zuidzijde, Amelseind aan de westzijde en de Kerkweg aan de noordzijde. Aan de oostzijde grenst het plangebied aan twee woonpercelen. In de directe omgeving van het plangebied liggen woningen en een tennisbaan.

*Luchtfoto met globale aanduiding plangebied (blauwe lijn), bron: pdokviewer.pdok.nl*

### <span id="page-5-0"></span>**1.3 Vigerend bestemmingsplan**

Op dit moment geldt voor het plangebied het bestemmingsplan 'De Kommen van Bernheze' van de gemeente Bernheze, welke op 1 juni 2011 is vastgesteld. Op grond van dit bestemmingsplan hebben de gronden de hoofdbestemming 'Agrarisch' en de dubbelbestemmingen 'Waarde - Archeologie 2' en 'Waarde - Archeologie 3'. Daarnaast is binnen het plangebied de aanduiding 'wro-zone - wijzigingsgebied 1' opgenomen.

*Uitsnede vigerend bestemmingsplan met indicatie plangebied (blauwe lijn), bron: ruimtelijkeplannen.nl*

Om de realisatie van woningen mogelijk te maken is een wijziging van de bestemming nodig. Voor percelen binnen de aanduiding 'wro-zone – wijzigingsgebied 1' is in artikel 28.4 van het voornoemde moederplan een wijzigingsbevoegdheid voor burgemeester en wethouders opgenomen, voor het onder voorwaarden wijzigen van de bestemming in onder andere 'Wonen' en 'Tuin'.

Met het voorliggende wijzigingsplan wordt gebruik gemaakt van deze wijzigingsbevoegdheid. In paragraaf [2.2.1](#page-8-0) is het voorliggende plan getoetst aan de voorwaarden.

### **1.1 Leeswijzer**

Dit wijzigingsplan bestaat uit een verbeelding, regels en een toelichting. De toelichting is opgebouwd uit zeven hoofdstukken. Het volgende hoofdstuk (Hoofdstuk 2) beschrijft de bestaande en toekomstige situatie. Hoofdstuk 3 geeft een overzicht van het ruimtelijke beleidskader van de verschillende overheden waaraan het plan moet voldoen. Hoofdstuk 4 bevat de milieu- en de omgevingsaspecten van het plan. De toelichting besluit met hoofdstukken over de economische uitvoerbaarheid (Hoofdstuk 5), de maatschappelijke uitvoerbaarheid (Hoofdstuk 6) en de opbouw van de planregels (Hoofdstuk 7).

## **2 Bestaande en toekomstige situatie**

### **2.1 Bestaande situatie**

#### *2.1.1 Landschappelijke context*

De Mgr. van den Hurklaan ligt aan de noordrand van het dorp Heesch, zijnde een bebouwingsrand waar je, aan de noordzijde, tussen de huizen door het achterliggende landschap kunt zien. Zowel de Mgr. Van de Hurklaan als het Amelseind zijn oude agrarische wegen met daarlangs aan beide zijden een laanbeplanting met linden. Kenmerkend zijn de driehoekige wegaansluitingen zoals bij deze projectontwikkeling de aansluiting met het Amelseind (zie markering topografische kaart van ca. 1900). In een eerder plan voor ontwikkeling van woningen aan de overzijde van de straat wordt voorgesteld om het landschappelijk en historisch karakter van deze plek waar wegen samenkomen, te versterken en de verkeersfunctie te verbeteren.

#### *2.1.2 Plangebied*

Het plangebied is in de huidige situatie in gebruik als akkerland. Op en rondom het perceel zijn geen sloten aanwezig. Het perceel wordt hierdoor ontsloten vanaf alle omliggende wegen aan de zuid-, west en noordzijde. Aan de zuid-, en westzijde wordt het perceel omzoomd door bomen. Deze bomen bevinden zich buiten het plangebied.

*Impressie plangebied gezien vanaf de Mgr. van den Hurklaan, bron: maps.google.com*

In verband met de beoogde doelgroep (senioren) wordt de mogelijkheid geboden om elke oprit te voorzien van een carport met aan beiden zijden voldoende uitstapmogelijkheden.

### **2.2 Toekomstige situatie**

#### *2.2.1 Aanleiding*

<span id="page-8-0"></span>In de ontwikkelingsvisie Noordrand Heesch & Donzel-Doolhof Nistelrode heeft de gemeente Bernheze een visie voor de ontwikkeling van de Noordrand van Heesch opgesteld. Het plangebied is in deze visie aangewezen voor uitbreiding van de kern Heesch met woningen in een voor dit gebied passende dichtheid. Het voorliggende plan sluit met de realisatie van acht woningen aan op deze visie.

#### <span id="page-8-1"></span>*2.2.2 Planbeschrijving*

Het plan is om binnen het plangebied 8 twee-aaneen gebouwde woningen voor senioren te bouwen. De woningen worden ontsloten op de bestaande wegen: twee woningen op de Kerkweg, vier op Amelseind en twee op de Mgr. van den Hurklaan.

De woningen bestaan uit een gedeelte van twee lagen met een zadelkap op de kop van de kavel. Aansluitend wordt aan de achterkant een lager gedeelte van één laag met een plat dak gerealiseerd. Dit deel van de woning grenst aan de naastgelegen woning. In navolgende afbeelding is een impressie van de woningen weergegeven. Iedere woning krijgt een eigen parkeerplaats op de oprit en daarnaast worden parkeerplaatsen gerealiseerd langs de Kerkweg. In verband met de beoogde doelgroep (senioren) wordt de mogelijkheid geboden om elke oprit te voorzien van een carport met aan beiden zijden voldoende uitstapmogelijkheden.

*Impressie toekomstige bebouwing plangebied, bron: Factor architecten*

*Impressie toekomstige inrichting*

Het plangebied ligt in een gebied met voornamelijk woningen en een paar kleinschalige akkers. Functioneel past de geplande woningbouw goed in dit gebied. Ook de aard, schaal en ligging van de nieuwe woningen sluit aan bij de omliggende bebouwing. De laagbouw past in het kleinschalige karakter van het gebied. De woningen zijn gedeeltelijk voorzien van een zadeldak, overeenkomstig de bestaande woningen in de omgeving. Doordat het overige deel van de bebouwing een ondergeschikt karakter heeft en wordt onttrokken van het wegbeeld, ogen de kavels ruim opgezet. De woningen worden gesitueerd aan de omliggende bestaande wegen, waardoor het bestaande bebouwingslint wordt gecontinueerd en er geen achterkanten in het zicht liggen. Met de voorgevelrooilijn wordt aangesloten bij de omliggende bebouwing.

Landschappelijk heeft de woonomgeving een kleinschalig en vrij groen karakter, door de afwisseling met agrarische gronden en de relatief ruime en groene woonkavels. Dit wordt verder versterkt door de kenmerkende laanstructuren die langs de wegen aanwezig zijn.

In het plangebied wordt ingezet op de realisatie van een woonomgeving met een kleinschalig en groen karakter door:

- de aanplant van hagen op de erfgrens; sortiment beuken;
- de realisatie van parkeerplaatsen in een brede groenstrook met aanplant van nieuwe bomen aan de zijde van de Kerkweg;

- de aanleg van een centraal "hofje" met daarin de mogelijkheid voor berging hemelwater en infiltratie;
- een brede grasberm tussen laanbeplanting en voortuinen.

De Mgr. van den Hurklaan en Amelseind worden omgeven door bomenrijen, welke deel uitmaken van de kenmerkende laanstructuren. Deze bomenrijen, welke aan twee zijden het plangebied begrenzen, blijven behouden. Bij het uitvoeren van werkzaamheden rondom deze bomen zal rekening worden gehouden met het Handboek Bomen 2018 en de stamdiameter om de kwetsbare zone rondom de bomen te bepalen. Met het reserveren van een brede tuinstrook tussen laanbeplanting en bebouwingscontouren wordt de kroonprojectie van de laanbomen gerespecteerd en conflict met nieuwbouw voorkomen. Met het bundelen van de inritten aan het Amelseind en het versmallen hiervan aan de straatzijde zoals aangegeven in de aangepaste situatieschets, kan voldoende rekening gehouden worden met de gewenste afstand tot de bestaande laanbeplanting.

#### *2.2.3 Toets aan wijzigingsregels moederplan*

#### Algemeen

In het plangebied geldt het bestemmingsplan 'De kommen van Bernheze' (zie paragraaf [1.3)](#page-5-0). Met het voorliggende wijzigingsplan wordt gebruik gemaakt van de wijzigingsbevoegdheid 'Wro-zone - wijzigingsgebied - 1 (noordrand Heesch)' welke is opgenomen in artikel 28.4 van de algemene aanduidingsregels.

Burgemeester en wethouders zijn bevoegd om ter plaatse van de aanduiding 'wrozone - wijzigingsgebied - 1', de bestemmingen te wijzigen in de bestemmingen 'Groen', 'Maatschappelijk', 'Sport', 'Recreatie', 'Tuin', 'Verkeer', 'Water' en 'Wonen'. Hiervoor gelden de volgende voorwaarden:

- a de ontwikkelingsvisie Noordrand Heesch wordt in acht genomen;
- b voor zover het een wijziging naar de bestemming 'Wonen' betreft, moet het aantal te realiseren woningen in overeenstemming zijn met het gemeentelijk volkshuisvestingsbeleid;
- c voor zover het een wijziging naar de bestemming 'Wonen' betreft, mogen uitsluitend grondgebonden woningen worden gerealiseerd;
- d de uitvoerbaarheid van de bestemming moet worden aangetoond;
- e de belangen van derden worden niet onevenredig geschaad;
- f er mogen geen onevenredig nadelige gevolgen ontstaan voor het woonmilieu;
- g het parkeren is in overeenstemming met het gemeentelijk parkeerbeleid en de daarbij horende parkeernormen;
- h er is een planschadeverhaalsovereenkomst gesloten;
- i er mag geen afbreuk worden gedaan aan het stedenbouwkundig beeld en de ruimtelijke kwaliteit ter plaatse;
- j er is geen sprake van aantasting van cultuurhistorische waarden;
- k er wordt aansluiting gezocht bij de regels van de bestemmingen zoals opgenomen in dit bestemmingsplan.

#### Toetsing

Voor het mogelijk maken van het voorliggende plan, kan gebruik worden gemaakt van de wijzigingsbepaling in artikel 28.4, omdat wordt voldaan aan de genoemde voorwaarden. Dit volgt uit onderstaande toets:

- a In paragraaf [3.3.2](#page-20-0) wordt het voorliggende plan getoetst aan de ontwikkelingsvisie. Geconcludeerd wordt dat de ontwikkeling van woningen op deze locatie past binnen de visie.
- b In paragraaf [3.3.3](#page-21-0) is het voorliggende plan getoetst aan de woonvisie. Geconcludeerd wordt dat het plan met de ontwikkeling van seniorenwoningen aansluit op de woonvisie.
- c Het voorliggende plan voorziet in de realisatie van grondgebonden woningen.
- d In het voorliggende document wordt het plan getoetst aan beleid, regelgeving (hoofdstuk 3) en milieu- en omgevingsaspecten (hoofdstuk 4). Daarnaast worden in hoofdstuk 5 en 6 de maatschappelijke en economische uitvoerbaarheid getoetst. In de verschillende hoofdstukken wordt geconcludeerd dat het voorliggende plan uitvoerbaar is.
- e In paragraaf [4.2](#page-24-0) is het plan getoetst aan het aspect bedrijven en milieuzonering. Hierbij is geconcludeerd dat belangen van derden niet onevenredig worden geschaad.
- f Het voorliggende plan ziet op de realisatie van woningen. Dit heeft geen nadelige gevolgen voor het woonmilieu.
- g In de specifieke gebruiksregels van het voorliggende plan is opgenomen dat in voldoende parkeergelegenheid op eigen terrein moet worden voorzien, conform het gemeentelijk parkeerbeleid en de daarbij horende parkeernormennota gemeente Bernheze.
- h Er is een planschadeovereenkomst gesloten.
- i Met het voorliggende plan wordt de stedenbouwkundige structuur die overwegend in de omgeving aanwezig is voortgezet. De woningen worden gesitueerd aan de omliggende bestaande wegen. Hiermee wordt een fraaie afronding van de dorpsrand gerealiseerd, waarbij vanaf de wegen geen achterkanten in het zicht liggen.
- j In paragraaf [4.13](#page-48-0) wordt het plan getoetst aan het aspect cultuurhistorie. Geconcludeerd wordt dat er geen cultuurhistorische waarden worden aangetast.
- k De regels van het voorliggende wijzigingsplan zijn overgenomen uit het vigerende bestemmingsplan.

## **3 Beleid en regelgeving**

### **3.1 Rijksbeleid**

#### *3.1.1 Structuurvisie infrastructuur en ruimte*

Op 13 maart 2012 is de Structuurvisie Infrastructuur en Ruimte (SVIR) vastgesteld. Deze structuurvisie geeft een nieuw, integraal kader voor het ruimtelijk- en mobiliteitsbeleid op rijksniveau. In de structuurvisie schetst het Rijk de ambities voor concurrentiekracht, bereikbaarheid, leefbaarheid en veiligheid tot 2040 (lange termijn) en doelen, belangen en opgaven tot 2028 (middellange termijn).

In de structuurvisie zijn dertien onderwerpen van nationaal belang benoemd, dit zijn: de internationale concurrentiepositie, het gebruik van de ondergrond, het behouden en versterken van vervoer- en transportsystemen, de milieukwaliteit, de waterveiligheid en zoetwatervoorziening en behoud en versterken van natuur en cultuurhistorische waarden. Voor deze belangen is het Rijk verantwoordelijk en wil het resultaten boeken, hierbuiten hebben decentrale overheden beleidsvrijheid. Afspraken over verstedelijking, groene ruimte en landschap laat het Rijk over aan de provincies en gemeenten. Om zorgvuldig ruimtegebruik te bevorderen heeft het Rijk enkel nog een ladder voor duurzame verstedelijking opgenomen.

#### Toetsing

Het voorliggende plan is met de realisatie van acht woningen kleinschalig en raakt hierdoor geen nationaal belangen zoals opgenomen in de SVIR.

#### *3.1.2 Besluit algemene regels ruimtelijke ordening*

Op 30 december 2011 is het Besluit algemene regels ruimtelijke ordening (Barro) in werking getreden. Voortaan moeten gemeenten bij het vaststellen van bestemmingsplannen, wijzigingsplannen of uitwerkingsplannen rekening houden met het Barro. Doel van het Barro is bepaalde onderwerpen van nationaal belang uit de Structuurvisie Infrastructuur en Ruimte te verwezenlijken. De volgende onderwerpen worden in het Barro genoemd: Rijksvaarwegen, Project Mainportontwikkeling Rotterdam, Kustfundament, Grote rivieren, Waddenzee en waddengebied, Defensie, Natuurnetwerk Nederland (NNN), Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied (uitbreidingsruimte).

Deze onderwerpen worden in het Barro exact ingekaderd en begrensd. Per project worden regels gegeven die gemeenten direct of indirect (via provincies) moeten laten doorwerken in de ruimtelijke besluitvorming. Het nationale belang dat het stellen van regels voor deze onderwerpen rechtvaardigt, is vastgelegd in de Structuurvisie Infrastructuur en Ruimte.

#### Toetsing

<span id="page-13-0"></span>Het plan valt niet binnen de reikwijdte van de onderwerpen uit het Barro. Het plan is hierdoor niet strijdig met het Barro.

#### *3.1.3 Ladder voor duurzame verstedelijking*

De 'Ladder voor duurzame verstedelijking' is in de Structuurvisie Infrastructuur en Ruimte (SVIR) geïntroduceerd en vastgelegd als procesvereiste in het Besluit ruimtelijke ordening (Bro). De Ladder voor duurzame verstedelijking is op 1 juli 2017 herzien. Het Bro bepaalt dat voor onder meer bestemmingsplannen de ladder moet worden doorlopen.

Doel van de Ladder voor duurzame verstedelijking is een goede ruimtelijke ordening in de vorm van een optimale benutting van de ruimte in stedelijke gebieden. Met de ladder voor duurzame verstedelijking wordt een zorgvuldige afweging en transparante besluitvorming bij alle ruimtelijke en infrastructurele besluiten nagestreefd. Overheden moeten nieuwe stedelijke ontwikkelingen motiveren met oog voor de onderliggende vraag in de regio en de beschikbare ruimte binnen het bestaande stedelijke gebied.

De Ladder voor duurzame verstedelijking is van toepassing wanneer er sprake is van een nieuwe stedelijke ontwikkeling. Onder een stedelijke ontwikkeling wordt verstaan de ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.

Niet elke ontwikkeling van stedelijke aard wordt door de Afdeling bestuursrechtspraak van de Raad van State aangemerkt als een stedelijke ontwikkeling in de zin van de ladder. Uit diverse uitspraken blijkt dat de Afdeling de realisatie van 11 woningen of minder niet beschouwt als een woningbouwlocatie. In dit geval is er geen sprake van een stedelijke ontwikkeling en is het niet noodzakelijk om de ladder te doorlopen.

#### Toetsing

Met dit wijzigingsplan wordt de realisatie van acht extra woningen mogelijk gemaakt. Gelet op bovengenoemde jurisprudentie van de Afdeling bestuursrechtspraak van de Raad van State, is de omvang te kleinschalig om te spreken van een woningbouwlocatie en stedelijke ontwikkeling. Het is daarom niet nodig om de Ladder voor duurzame verstedelijking te doorlopen.

#### *3.1.4 Conclusie rijksbeleid*

Het voorliggende plan is kleinschalig en raakt hierdoor geen nationale belangen uit het SVIR en het Barro. Vanuit rijksbeleid zijn er daarom geen specifieke voorwaarden voor het plan. Geconcludeerd kan worden dat er geen sprake is van strijd met het rijksbeleid.

### **3.2 Provinciaal beleid**

#### *3.2.1 Structuurvisie Ruimtelijke Ordening 2014*

<span id="page-14-0"></span>De Wet ruimtelijke ordening vraagt van overheden om in een Structuurvisie hun belangen helder te definiëren en aan te geven hoe zij deze willen realiseren. Met de Interimstructuurvisie (2008) heeft de provincie Noord-Brabant hierin een eerste stap gezet. In de Structuurvisie Ruimtelijke Ordening gaat de provincie nog een stap verder. De Structuurvisie is op 1 oktober 2010 vastgesteld en is op 1 januari 2011 in werking getreden. Op 19 maart 2014 is de geactualiseerde versie in werking getreden. De provincie heeft vijf rollen in de ruimtelijke ordening. Dat zijn ontwikkelen, beschermen, ordenen, regionaal samenwerken en stimuleren. Met de structuurvisie vindt de provincie de balans tussen toelatingsplanologie en ontwikkelingsplanologie. Het stellen van heldere kaders biedt daarbij duidelijkheid voor nieuwe ontwikkelingen of voor een efficiënte uitvoering.

De Structuurvisie beschrijft een aantal trends en ontwikkelingen die ruimtelijke keuzes op provinciaal niveau vergen. Deze trends en ontwikkelingen zijn:

- Ruimtelijke kwaliteit staat onder druk;
- Veranderend klimaat;
- Achteruitgang biodiversiteit;
- Veranderend landelijk gebied;
- Toenemende druk op ruimtegebruik van de ondergrond;
- Toenemende behoefte aan duurzame energie;
- Toenemende concurrentie tussen economische regio's;
- Afnemende bevolkingsgroei;
- Toename mobiliteit.

Daarnaast beschrijft de Structuurvisie de onderscheidende kwaliteiten van Noord-Brabant. Dit zijn;

- De natuurlijke basis;
- Het ontginningslandschap;
- Het moderne landschap.

Op basis van de hierboven beschreven trends en kernkwaliteiten geeft de Structuurvisie ruimtelijke keuzes voor de toekomstige ontwikkeling van Noord-Brabant. De provincie kiest voor een ontwikkeling waarin de kwaliteiten van de provincie sturend zijn bij de ruimtelijke keuzes die de komende jaren op de provincie afkomen. Daardoor dragen ontwikkelingen bij aan de kracht en identiteit van Noord-Brabant. De ruimtelijke keuzes geven invulling aan het streven naar ruimtelijke kwaliteit en zijn van provinciaal belang. Dit zijn:

- regionale contrasten;
- vitaal en divers platteland (landelijk gebied);
- een robuust water- en natuursysteem;
- een betere waterveiligheid door preventie;
- koppeling van waterberging en droogtebestrijding;
- ruimte voor duurzame energie;
- concentratie van verstedelijking;
- sterk stedelijk netwerk: BrabantStad;

- groene geledingszones tussen steden;
- goed bereikbare recreatieve voorzieningen
- economische kennisclusters;
- (inter)nationale bereikbaarheid;
- beleefbaarheid stad en land vanaf de hoofdinfrastructuur.

De ruimtelijke belangen en keuzes zijn in vier ruimtelijke structuren geordend. Binnen deze structuren worden de belangrijkste maatschappelijke ontwikkelingen opgevangen. De vier structuren zijn:

- de groenblauwe structuur;
- de agrarische structuur;
- de stedelijke structuur;
- de infrastructuur.

#### Toetsing

In de Structuurvisie is het plangebied op de structurenkaart aangewezen als 'stedelijk concentratiegebied'. In het stedelijk concentratiegebied met de bijhorende zoekgebieden voor verstedelijking wordt het merendeel van de verstedelijkingsopgave opgevangen. Het stedelijk concentratiegebied heeft een bovenlokale opvangtaak voor verstedelijking. Binnen het stedelijk concentratiegebied zijn ontwikkelingen voor wonen, werken en voorzieningen mogelijk. De gemeenten maken in regionaal verband en met de provincie afspraken over de verdeling van het verstedelijkingsprogramma in de regionale ruimtelijke overleggen (RRO's). Zorgvuldig ruimtegebruik en toepassing van de SER-ladder zijn voorwaarden bij het maken van regionale afspraken. De navolgende afbeelding is een uitsnede van de structuurvisiekaart met daarop de globale ligging van het plangebied weergegeven.

*Uitsnede van de structurenkaart Structuurvisie Ruimtelijke Ordening 2014 met aanduiding plangebied (blauwe lijn), bron: Provincie Noord-Brabant*

Voorliggende ontwikkeling betreft de realisatie van acht woningen aansluitend op bestaand stedelijk gebied. Een dergelijke ontwikkeling sluit aan bij de verstedelijkingsopgave die het stedelijk concentratiegebied kent. In paragraaf [3.1.3](#page-13-0) is reeds aangetoond dat voor dit plan de SER-ladder niet van toepassing is, omdat geen sprake is van een stedelijke ontwikkeling.

In de 'Regionale agenda wonen, deel A' van het Regionaal Ruimtelijk Overleg Noord-Oost Brabant zijn de regionale afspraken over de verdeling van het verstedelijkingsprogramma vastgelegd. De benodigde woningbouwcapaciteit voor de gemeente Bernheze tot en met 2024 is 1900 woningen. Hiervan is op dit moment 35% opgenomen in de harde plancapaciteit (zie navolgende afbeelding). Binnen het verstedelijkingsprogramma is nog voldoende ruimte voor de ontwikkeling van acht woningen, waarmee het voorliggende plan past binnen de regionale afspraken.

*Bron: Regionale agenda wonen, deel A' van het Regionaal Ruimtelijk Overleg Noord-Oost Brabant*

De ontwikkeling sluit aan bij de provinciale ambities en staat de ontwikkeling de doelstellingen van de structuurvisie niet in de weg.

#### *3.2.2 Interim omgevingsverordening Noord-Brabant*

In de Brabantse Omgevingsvisie hebben provinciale staten de visie op de fysieke leefomgeving verwoord. Met de totstandkoming van de Interim omgevingsverordening zijn de verschillende regelingen op provinciaal niveau over de fysieke leefomgeving samengebracht. Dit betekent dat de regels uit de Interim omgevingsverordening betrekking hebben op milieu, natuur, ruimtelijke ordening, water, bodem en wegen.

De Interim omgevingsverordening is beleidsneutraal van karakter en is vooral bedoeld om bestaande regelingen samen te voegen. Uitgangspunt van de Interim omgevings-

verordening is dat de huidige regels met het huidige beschermingsniveau zijn gehandhaafd. In het algemeen geldt daarbij dat de inzet van de verordening in de provincie Noord-Brabant is beperkt tot die onderdelen van het beleid waarvoor het vanuit provinciale belangen nodig is om regels in te zetten of waarvoor het vanuit de wet verplicht is om regels te stellen in de verordening.

Het is een 'Interim' omgevingsverordening om zo te benadrukken dat dit een tussenstap is naar de 'definitieve' omgevingsverordening gebaseerd op de Omgevingswet. De Interim omgevingsverordening is gebaseerd op de huidige wetgeving en moet aan de wettelijke bepalingen van die wetgeving voldoen. Dat betekent dat nieuwe mogelijkheden uit de Omgevingswet nog niet zijn verwerkt. Er is wel zo veel als mogelijk aansluiting gezocht bij de Omgevingswet en de voorwaarden voor een omgevingsverordening (bijvoorbeeld bij de opbouw en de digitale vormgeving).

#### *Toetsing*

In algemene zin geldt voor ontwikkelingen dat voldaan moet worden aan de zorgplicht voor een goede omgevingskwaliteit (artikel 3.5). Dit bestaat uit het rekening houden met een zorgvuldig ruimtegebruik (artikel 3.6), de waarden in een gebied (artikel 3.7) en meerwaardecreatie (artikel 3.8).

Voorliggende ontwikkeling betreft de realisatie van acht woningen aansluitend op bestaand stedelijk gebied. In paragraaf [3.2.1](#page-14-0) is reeds geconcludeerd dat het voorliggende plan past binnen het regionale woonprogramma. Zodoende is sprake van een zorgvuldig ruimtegebruik. Verder is in paragraaf [2.2.2](#page-8-1) reeds onderbouwd dat het plan qua aard, schaal en functie past bij het kleinschalige en groene karakter van de omgeving en derhalve aansluit op de waarden in het gebied. Tot slot geldt dat een bijdrage wordt geleverd aan het realiseren van meerwaardecreatie: de ontwikkeling draagt bij aan de woningbouwopgave, passend bij de overige bebouwing in de buurt. Er is een goede balans tussen wonen en het handhaven van een goede ruimtelijke kwaliteit.

De Verordening ruimte draagt bij aan het realiseren van de provinciaal ruimtelijke belangen en doelen zoals die benoemd zijn in de Structuurvisie Ruimte en bevat hiertoe instructieregels die van belang zijn voor gemeenten bij het opstellen van hun bestemmingsplannen.

Op de plankaart van de omgevingsverordening is het plangebied als 'diep grondwaterlichaam', 'geen attentiezone waterhuishouding', 'stedelijk gebied', 'normen wateroverlast' en 'stalderingsgebied' aangeduid.

#### Grondwater (afdeling 2.2)

In artikel 2.20 is opgenomen dat boven, in of onder een *Diep grondwaterlichaam* de onconventionele winning van koolwaterstoffen verboden is. Het voorliggende plan ziet niet op de winning van koolwaterstoffen. Deze regeling is daarom niet van toepassing.

Daarnaast is in artikel 2.21 opgenomen dat ter plaatse van de aanduiding *'geen attentiezone waterhuishouding*' geen vergunning voor het onttrekken van grondwater ten behoeve van een bodemenergiesysteem nodig is.

#### Stedelijk gebied

Voor een bestemmingsplan in *stedelijk gebied* zijn in de verordening regels opgenomen met betrekking tot veehouderijen, windmolens en duurzame stedelijk ontwikkeling. De regels met betrekking tot veehouderijen zijn niet van toepassing op het voorliggende plan. Uit de verordening volgt dat plannen die voorzien in de nieuwbouw van woningen een verantwoording moeten bevatten over hoe is omgegaan met de regionale woningbouwafspraken en dat het een duurzame stedelijk ontwikkeling is. In paragraaf [3.2.1](#page-14-0) is reeds geconcludeerd dat het voorliggende plan past binnen het regionale woonprogramma.

#### Stalderen (artikel 2.47 en 3.52)

Uit dit artikel volgt dat de regeling zich richt op hokdierhouderijen. Deze regeling is niet van toepassing op het voorliggende plan voor de realisatie van woningen.

#### *3.2.3 Conclusie provinciaal beleid*

De ontwikkeling sluit aan bij de provinciale ambities en past binnen de regels die zijn opgenomen in het provinciaal beleid. Geconcludeerd kan worden dat er geen sprake is van strijd met het provinciaal beleid.

### **3.3 Gemeentelijk beleid**

#### *3.3.1 Structuurvisie Bernheze*

Op 11 februari 2010 heeft de gemeenteraad van Bernheze de structuurvisie geamendeerd vastgesteld. De Structuurvisie Bernheze geeft een samenhangend beeld van de gewenste ruimtelijke ontwikkeling van het grondgebied van de gehele gemeente. De structuurvisie is een visie op hoofdlijnen en vormt daarmee een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen, zoals bestemmingsplannen en projecten. In de structuurvisie staan de belangrijkste ruimtelijke ontwikkelingen beschreven voor de komende jaren. Het amendement gaat over de maximale omvang van het bedrijventerrein Heesch‐West en de maximale milieucategorie van bedrijven die zich daar mogen vestigen.

Inhoud structuurvisie:

- De structuurvisie bestaat uit een globaal en statisch deel (Ruimtelijk Casco), en een flexibel en dynamisch deel (uitvoeringsprogramma).
- Dit Ruimtelijk Casco geeft op overzichtelijke wijze de koers van Bernheze weer voor de komende 10‐20 jaar.
- Het uitvoeringsprogramma geeft aan hoe we instrumenten die de nieuwe Wro biedt gebruiken.
- In deze nieuwe structuurvisie is al het (relevante) nieuwe beleid ruimtelijke vertaald en zijn uitgevoerde projecten zijn opgenomen in het kaartmateriaal.
- De structuurvisie stelt belangen van de gemeente in toekomstige plannen veilig.

De toekomstige ontwikkeling van de gemeente Bernheze vindt haar basis in twee kwaliteiten: enerzijds haar groene kwaliteiten, zowel in het grote middengebied, als in en rondom de kernen; anderzijds haar woonkwaliteiten, met een gevarieerd aanbod vanuit de vijf kernen.

Bernheze wil de komende jaren nog steeds een groene gemeente zijn, met 'rust' en 'ruimte' als karaktertrekken daarbinnen. Daarvoor is het nodig dat er continu naar een balans gezocht wordt met betrekking tot die functies die Bernheze groen maken: de agrarische functies, de ecologische functies en de toeristisch‐recreatieve functies. In de nabije toekomst zal steeds duidelijker worden dat vervlechting van deze functies noodzakelijk is om het kwaliteitsniveau van de groene gemeente op peil te houden. Daarbij gaat het niet zozeer om 'meer', maar juist om 'meer variatie'.

Het plangebied is in de structuurvisie aangewezen als 'halfopen landschap' en 'afronding dorpsrand'. Door de variatie in het halfopen landschap is er een coulisselandschap gevormd. Dit voegt een kwaliteit toe aan het beeld van de gemeente Bernheze en dient geconserveerd te worden.

Rondom Heesch zijn een aantal randen aangewezen voor het afronden van het dorp met woningen of bedrijven. Hierbij is een zorgvuldige (groene) inpassing een vereiste en mag het zicht op de cultuurhistorisch waardevolle objecten niet verminderen. Hierbij dient voorkomen te worden dat er vanuit het buitengebied zicht is op onzorgvuldig vormgegeven achterkanten en hierdoor een rommelig beeld ontstaat. Indien sprake is van verweving van de bebouwing met het omliggende landschap (bijvoorbeeld aan de randen van de dorpen) dient dit karakter te worden behouden en zo mogelijk te worden versterkt.

Navolgende afbeelding geeft de ligging van het plangebied globaal weer op de ruimtelijk casco kaart uit de structuurvisie.

*Uitsnede ruimtelijke casco kaart behorende bij de structuurvisie met globale aanduiding plangebied (blauwe ster), bron: gemeente Bernheze*

#### Toetsing

In de 'Ontwikkelingsvisie Noordrand Heesch & Donzel-Doolhof Nistelrode' (zie paragraaf [3.3.2)](#page-20-0) is het plangebied aangewezen als een locatie waar uitbreiding van de kern mogelijk is. Andere gebieden in de omgeving van het plangebied worden hierin bewust open gelaten. Op deze wijze blijft het halfopen karakter van het landschap in de omgeving van het plangebied behouden. De woningen worden met de voorkant aan de omliggende straten gesitueerd, waardoor er geen achterkanten zichtbaar zijn. Verder blijven de aanwezig bomen welke de laanstructuur benadrukken, rondom het plangebied behouden. Daarmee is onderhavig plan niet in strijd met de structuurvisie en het gemeentelijk beleid.

#### <span id="page-20-0"></span>*3.3.2 Ontwikkelingsvisies Noordrand Heesch & Donzel-Doolhof Nistelrode*

De ontwikkelingsvisie Noordrand Heesch & Donzel-Doolhof Nistelrode is opgesteld om een heldere ontwikkelingstrategie te ontwikkelen voor de kernrand van Heesch. Deze rand heeft het karakter van een restzone, waar de aanwezige landschappelijke en cultuurhistorische kwaliteiten dreigen te verdwijnen. Met de ontwikkelingsvisie worden deze kwaliteiten veilig gesteld.

Het plangebied ligt aan de Noordrand van Heesch. Het deelgebied waar het plangebied zich in bevindt, kenmerkt zich door een kleinschaligheid in bebouwing en open ruimten. In dit deel van kernrand is hoofdzakelijk een woonfunctie aanwezig. Verder bevinden zich hier een aantal historische lijnen. Het Amelseind is een oude doorlopende structuur tussen Heesch en Oss, welke door de komst van de A59 is doorbroken.

#### Toetsing

Op de visiekaart is het plangebied aangeduid als 'wonen uitbreiding kern' (zie navolgende afbeelding). De gemeente heeft de visie om hier de kern uit te breiden in een voor dit gebied passende dichtheid, waarbij in eerste instantie wordt gedacht aan het toevoegen van woningen langs de bestaande wegen. Met het voorliggende plan wordt invulling gegeven aan deze visie, door het ontwikkelen van acht woningen die worden ontsloten op de bestaande wegen.

Het Amelseind en de Mgr. van Den Hurklaan zijn in de visiekaart weergegeven vanwege de kenmerkende groenstructuur langs deze wegen. Deze groenstructuur ligt buiten het plangebied en blijft behouden.

<span id="page-21-0"></span>*Kaart ontwikkelingsvisie Noordrand Heesch met aanduiding plangebied (witte lijn)*

#### *3.3.3 Woonvisie 2016-2021*

#### Algemeen

De verwachting is dat het aantal huishoudens in de gemeente Bernheze de komende jaren toeneemt. De gemeente heeft de visie om bij de benodigde uitbreiding van de woningvoorraad vooral te kijken naar de woningbehoefte en de woonwensen die er zijn. De visie richt zich op de volgende vier speerpunten:

- 1 Inspelen op woonwensen, door onder andere maximaal 900 woningen toe te voegen aan de voorraad en minimaal 5% van de nieuwbouwplannen te reserveren voor CPO en vrije kavels;
- 2 Betaalbaar wonen voor wie dat nodig heeft, door onder andere 200 sociale huurwoningen toe te voegen en voldoende sociale huurwoningen voor de mensen met de laagste inkomens te behouden;
- 3 Onbezorgd wonen, door onder andere mantelzorgmogelijkheden uit te breiden en te zorgen voor passende huisvesting voor de zorgdoelgroepen;
- 4 Een duurzame woningvoorraad, door onder andere in te zetten op een gemiddeld energielabel-B van de huurvoorraad en bouwers te stimuleren om nu al de EPC norm 0 te hanteren.

#### Toetsing

Met het voorliggende plan wordt invulling gegeven aan het derde speerpunt van de woonvisie: onbezorgd wonen. Met de realisatie van acht seniorenwoningen wordt passende huisvesting gerealiseerd voor senioren, waarmee voor deze doelgroep mogelijkheden worden geboden om langer zelfstandig te wonen.

#### *3.3.4 Conclusie gemeentelijk beleid*

Het voorliggende plan sluit aan op het beleid uit de gemeentelijke structuurvisie, de ontwikkelingsvisie voor de Noordrand van Heesch en de woonvisie. Geconcludeerd kan worden dat er geen sprake is van strijd met het gemeentelijk beleid.

## **4 Milieu- en omgevingsaspecten**

### **4.1 Besluit milieueffectrapportage (m.e.r.)**

#### Algemeen

In het Besluit m.e.r. staat wanneer een m.e.r. of (vormvrije) m.e.r.-beoordeling aan de orde is. De activiteit die het project mogelijk maakt en het besluit over de activiteit zijn daarbij bepalend. In de onderdelen C en D in de bijlage bij het Besluit m.e.r. (hierna: C- en D-lijst) staat of sprake is van m.e.r.-plicht of (vormvrije) m.e.r.-

beoordelingsplicht. Per categorie van activiteiten is een drempelwaarde voor de omvang van de activiteit gegeven.

*Schema m.e.r.-plicht vanwege Besluit m.e.r. (Bron: www.Infomil.nl)*

Bovenstaande afbeelding laat zien dat wanneer een besluit over een activiteit die boven de C-drempel blijft voor dat besluit een m.e.r.-plicht geldt. Tussen de C- en Ddrempel geldt een m.e.r.-beoordelingsplicht.

Als een activiteit onder de drempelwaarden blijft uit onderdeel D van de bijlage van het Besluit m.e.r., betekent dit echter niet dat er geen beoordeling meer nodig is. De drempelwaarden zijn namelijk indicatieve waarden (zie artikel 2, lid 5, onder b van het Besluit m.e.r.). Dit betekent concreet dat wanneer de omvang van de activiteit onder de drempelwaarden blijft, het bevoegd gezag zich ervan moet vergewissen of de activiteit daadwerkelijk geen belangrijke nadelige milieugevolgen kan hebben, waarbij in het bijzonder moet worden nagegaan of sprake is van de omstandigheden als bedoeld in bijlage III van de Europese Richtlijn betreffende de milieueffectbeoordeling.

Onder de D-drempel moet het bevoegd gezag dus via een vormvrije beoordeling nagaan of een formele m.e.r.-beoordeling nodig is. Dit ziet op de besluiten op grond waarvan de activiteit direct kan worden uitgevoerd.

- In een m.e.r.-beoordeling bekijkt het bevoegd gezag of een project mogelijk belangrijke nadelige milieugevolgen heeft. Als dat zo is, moet een m.e.r.-procedure worden doorlopen. Het bevoegd gezag mag de m.e.r.-beoordelingsprocedures ook overslaan en direct de m.e.r.-procedure volgen.
- Ook in de vormvrije m.e.r.-beoordeling bekijkt het bevoegd gezag of een project mogelijk belangrijke nadelige milieugevolgen heeft. Deze beoordeling is vormvrij: de wet schrijft geen procedure voor. Als belangrijke nadelige gevolgen niet zijn uit te sluiten, dan moet de formele m.e.r.-procedure worden doorlopen. Uiteraard kan ook direct voor een m.e.r. gekozen worden.

Voor plannen, die een kader vormen voor een activiteit waarvoor op grond van de bijlage bij het Besluit m.e.r. een m.e.r. moet worden doorlopen dan wel een formele m.e.r.-beoordeling moet worden opgesteld, moet een planMER worden opgesteld.

#### Toetsing

Onderhavig plan, kan worden gekwalificeerd als de aanleg of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen als genoemd in onderdeel D.11.2 van de bijlage van het Besluit m.e.r.. Bij de uitleg van de Europese m.e.r.-richtlijn wordt immers aangegeven dat 'stedelijke ontwikkelingsprojecten' breed moet worden geïnterpreteerd. De activiteit blijft wel ruim onder de gestelde drempelwaarden. Om die reden is een vormvrije m.e.r. beoordeling1 opgesteld. De aanmeldingsnotitie vormvrije m.e.r.-beoordeling is opgenomen in de bijlagen. Uit deze beoordeling blijkt dat er geen milieueffect optreedt. De conclusie is dan ook dat belangrijke nadelige milieugevolgen zijn uitgesloten. Het volgen van een m.e.r.-(beoordelings-) procedure is daarom niet nodig.

Op basis van het Besluit m.e.r. en de Wet milieubeheer dient in een m.e.rbeoordelingsbesluit te worden genomen door het bevoegd gezag (college). Het m.e.r.-besluit zal te zijner tijd aan deze toelichting worden toegevoegd.

#### Conclusie

Er is een vormvrije m.e.r.-beoordeling uitgevoerd voor de ontwikkeling van acht seniorenwoningen aan de Mgr. Van den Hurklaan in Heesch. Hieruit volgt dat er geen sprake is van bijzondere omstandigheden ten aanzien van de kenmerken en locatie van het project die leiden tot belangrijke nadelige gevolgen voor het milieu ter plaatse. Voor de beoordeelde milieuaspecten geldt dat er geen effect optreedt. De conclusie is dan ook dat belangrijke nadelige milieugevolgen zijn uitgesloten. Het volgen van een m.e.r.-(beoordelings-) procedure is daarom niet nodig.

### <span id="page-24-0"></span>**4.2 Bedrijven en milieuzonering**

#### Algemeen

Bij het realiseren van een nieuwe functie dient vanuit het oogpunt van goede ruimtelijke ordening, gekeken te worden naar de omgeving waarin de nieuwe functies worden gerealiseerd. Hierbij spelen twee vragen:

- 1 Past de nieuwe functie in de omgeving?
- 2 Laat de omgeving de nieuwe functie toe?

Milieuzonering beperkt zich tot milieuaspecten met een ruimtelijke dimensie: geluid, geur, gevaar en stof. Kenmerkend voor deze milieuaspecten is dat de belasting op grotere afstand van de bron afneemt. Daarnaast is de mate waarin een bedrijfstype personen- en/of goederenverkeer aantrekt, mede bepalend voor de mate van hinder. De volgende tabel geeft inzicht in het verband tussen de (richt)afstand en de milieucategorie.

<sup>1</sup> Aanmeldnotitie vormvrije m.e.r.-beoordeling Mgr. van den Hurklaan in Heesch, SAB, 8 januari 2019, kenmerk 170280.

| Richtafstand | Milieucategorie |
|--------------|-----------------|
| 10 m         | 1               |
| 30 m         | 2               |
| 50 m         | 3.1             |
| 100 m        | 3.2             |
| 200 m        | 4.1             |
| 300 m        | 4.2             |

De richtafstanden gelden ten opzichte van een rustige woonwijk en kunnen zonder dat dit ten koste gaat van het woon- en leefklimaat met één afstandsstap worden verlaagd indien sprake is van omgevingstype gemengd gebied. Gemengde gebieden zijn gebieden met functiemenging.

#### Toetsing

Het plan omvat de toevoeging van gevoelige functies, door de realisatie van acht woningen. Aangezien in de omgeving van het plangebied voornamelijk woningen en agrarische gronden liggen, wordt uitgegaan van het omgevingstype rustig buitengebied.

Ten noordwesten van het plangebied liggen tennisvelden (zie navolgende afbeelding). De afstand tussen de tennisvelden en het plangebied is ongeveer 25 meter. Op basis van de brochure bedrijven en milieuzonering moet tot tennisvelden een richtafstand van 50 meter aangehouden worden. Een akoestisch onderzoek industrielawaai is noodzakelijk om aan te tonen dat ter plaatse van de woningen sprake is van een aanvaardbare geluidbelasting.

Binnen 300 meter van het plangebied liggen verder alleen bedrijven tot en met milieucategorie 2. Het dichtstbijzijnde bedrijf (zie navolgende afbeelding) ligt op ongeveer 70 meter van het plangebied en daarmee ruimschoots buiten de richtafstand van 30 meter.

*Uitsnede vigerende bestemmingsplan met sportvelden (groene vlak ten noordwesten van het plangebied) aanduiding plangebied (blauwe lijn) en dichtstbijzijnde bedrijf (blauwe pijl), bron: ruimtelijkeplannen.nl, bewerking SAB*

#### Akoestisch onderzoek industrielawaai

In verband met de ligging van de geplande woningen binnen de richtafstand van de tennisvereniging, is een akoestisch onderzoek industrielawaai2 uitgevoerd om te bepalen of de geluidhinder op de toekomstige woningen aanvaardbaar is.

Naar aanleiding van het onderzoek wordt geconcludeerd dat het langtijdgemiddeld beoordelingsniveau als gevolg van de tennisvelden de grenswaarden in de dag- en avondperiode overschrijdt. Het treffen van bron- en/of overdrachtsmaatregelen wordt niet doelmatig geacht. Gezien het heersende woon- en leefklimaat op de naastgelegen woningen worden de berekende geluidbelastingen op de nieuw te bouwen woningen acceptabel geacht. Bij het ontwerp van de woningen kan met deze geluidsbelastingen rekening worden gehouden. Geadviseerd wordt om de slaapkamers zo veel mogelijk aan de geluidsluwe gevels te plaatsen en voor het noordwestelijk gelegen bouwvlak een nader onderzoek naar de geluidwering van de gevels ten behoeve van het binnenniveau uit te voeren. De tennisvereniging wordt niet door het plan beperkt. De bestaande woningen zijn gezien de hogere berekende geluidbelastingen maatgevend.

<sup>2</sup> Akoestisch onderzoek industrielawaai, Mgr. van den Hurklaan Heesch, SAB, kenmerk 170280, 9 januari 2019.

#### Conclusie

Het nader onderzoek naar geluidluwe gevels ter plaatse van het noordwestelijk gelegen bouwvlak wordt uitgevoerd in het kader van de omgevingsvergunning. De uitkomsten van dit onderzoek hebben geen gevolgen voor de haalbaarheid van het voorliggende plan. Het aspect bedrijven en milieuzonering vormt geen belemmering voor de uitvoerbaarheid van het wijzigingsplan.

### **4.3 Geluid**

#### Wettelijk kader

De mate waarin het geluid, het woonmilieu mag belasten, is geregeld in de Wet geluidhinder (Wgh). De kern van de wet is dat geluidsgevoelige objecten worden beschermd tegen geluidhinder uit de omgeving. In de Wgh worden onder meer woningen beschermd. Het beschermen van geluidsgevoelige objecten gebeurt aan de hand van vastgestelde zoneringen. De belangrijkste geluidsbronnen die in de Wet geluidhinder worden geregeld, zijn: industrielawaai, wegverkeerslawaai en spoorweglawaai. Verder gaat deze wet onder meer ook in op geluidwerende voorzieningen en geluidbelastingkaarten en actieplannen.

In de Wgh zijn twee soorten grenswaarden opgenomen:

- *De ten hoogste toelaatbare waarde van de geluidsbelasting, voorheen voorkeursgrenswaarde:* Deze waarde garandeert een goede woon- en leefsituatie binnen de invloedssfeer van een geluidbron (wegen, spoorwegen, enzovoort).
- *Maximale ontheffingswaarde:* Deze waarde geeft de hoogste gevelbelasting weer waarvoor een hogere waarde kan worden aangevraagd.

De grenswaarden zijn onder andere afhankelijk van de geluidsbron (weg- of railverkeer), de ligging van de geluidsgevoelige bebouwing (stedelijk of buitenstedelijk gebied) en het type geluidsgevoelige bebouwing. In de onderstaande tabel zijn voor woningen de hoogst toelaatbare waarden en de maximale ontheffingswaarde uit de Wgh voor wegverkeer weergegeven.

|                                | Wegverkeer                |
|--------------------------------|---------------------------|
| Stedelijk gebied               |                           |
| Ten hoogste toelaatbare waarde | 48 dB (art. 82 Wgh)       |
| Maximale ontheffingswaarde     | 63 dB (art. 83 lid 2 Wgh) |
| Buitenstedelijk gebied         |                           |
| Ten hoogste toelaatbare waarde | 48 dB (art. 82 Wgh)       |
| Maximale ontheffingswaarde     | 53 dB (art. 83 lid 1 Wgh) |
| Auto(snel)wegen                |                           |
| Ten hoogste toelaatbare waarde | 48 dB (art. 82 Wgh)       |
| Maximale ontheffingswaarde     | 53 dB (art. 83 lid 1 Wgh) |

De breedte van de zones waarbinnen akoestisch onderzoek noodzakelijk is, is afhankelijk van het aantal rijstroken en de ligging van de weg: stedelijk of buitenstedelijk. De zone ligt aan weerszijden van de weg en is gemeten vanuit de rand van de weg. De zones, zoals beschreven in artikel 74 van de Wgh, zijn weergegeven in de volgende tabel.

| Aantal rijstroken    | Zones langs wegen |                        |  |
|----------------------|-------------------|------------------------|--|
|                      | Stedelijk gebied  | Buitenstedelijk gebied |  |
| 1 of 2 rijstroken    | 200 meter         | 250 meter              |  |
| 3 of 4 rijstroken    | 350 meter         | 400 meter              |  |
| 5 of meer rijstroken | 350 meter         | 600 meter              |  |

Artikel 74 lid 2 van de Wgh maakt een uitzondering voor wegen met een 30 km-regime en woonerven. Deze wegen hebben geen zone en zijn daarmee niet onderzoeksplichtig.

#### Toetsing

Het voorliggende plan bevat de toevoeging van een gevoelige functie (wonen). Het plangebied ligt binnen de onderzoekszone van de autosnelweg A59, de Dommelstraat, de Mugheuvelstraat en de Amelstraat. Daarnaast zijn in het kader van een goede ruimtelijke ordening ook de 30 km/uur wegen Amelseind, de Kerkweg en de Mgr. Van den Hurklaan relevant. Een akoestisch onderzoek3 naar deze wegen is uitgevoerd om te bepalen of sprake is van een aanvaardbare geluidbelasting op de woningen.

Op basis van het onderzoek worden de volgende conclusies getrokken:

- 1 De geluidbelasting vanwege de autosnelweg A59 bedraagt maximaal 52 dB. Dit is hoger dan de ten hoogste toelaatbare geluidsbelasting, maar lager dan de maximaal te ontheffen geluidsbelasting. Maatregelen zijn derhalve onderzocht (zie punt 4);
- 2 De geluidbelasting ten gevolge van de Dommelstraat, Mugheuvelstraat en de Amelstraat bedraagt minder dan 48 dB;
- 3 De geluidsbelasting ten gevolge van de Kerkweg, de Amelseind en de Mgr. Van den Hurklaan bedragen respectievelijk 52, 53 en 55 dB. Dit is hoger dan de ten hoogste toelaatbare geluidsbelasting van 48 dB. Aangezien het 30 km/uur wegen betreffen, is toetsing aan de Wet geluidhinder niet noodzakelijk. Wel zijn eventuele maatregelen beschouwd (zie punt 4). Tevens is de geluidbelasting betrokken in de cumulatie berekening ter bepaling van de benodigde gevelwering.
- 4 Onderzoek naar bron- en overdrachtsmaatregelen wijst uit dat deze niet voldoende soelaas bieden, financieel niet doelmatig zijn en stedenbouwkundig niet mogelijk zijn. Er dient derhalve een hogere grenswaarde te worden aangevraagd waarbij tevens maatregelen aan de ontvanger zijde moeten worden getroffen om zodoende de binnenwaarde van 33 dB te waarborgen. Een nader gevelwering onderzoek in het kader van de omgevingsvergunning bouwen dient dit te bevestigen.
- 5 Voor het plan dient een hogere grenswaarde te worden aangevraagd van maximaal 52 dB voor de autosnelweg A59.

In het akoestisch onderzoek is een gecumuleerde geluidbelasting van ten hoogste 62 dB berekend. Om het akoestisch klimaat in de woningen te waarborgen stelt de gemeente Bernheze de eis dat voor het binnen niveau rekening wordt gehouden met de gecumuleerde geluidbelasting. Maatgevend voor de gecumuleerde geluidbelasting is

<sup>3</sup> Akoestisch onderzoek wegverkeerslawaai Mgr. van den Hurklaan Heesch, SAB, kenmerk: 170280, 20 december 2018.

het wegverkeerlawaai, derhalve dient bij het uit te voeren onderzoek geluidwering gevels een karakteristieke geluidwering van 62 – 33 = 29 dB (spectrum wegverkeer) te worden gerealiseerd. Vooralsnog is het plan gebaseerd op een flexibele invulling en situering van de buitenruimte. In het plan wordt gestreefd naar de realisatie van een buitenruimte aan de geluidsluwere achterzijde van de woningen (oostzijde).

#### Conclusie

Het aspect geluid vormt geen belemmering voor de uitvoerbaarheid van het wijzigingsplan.

### **4.4 Geurhinder en veehouderij**

#### Algemeen

#### *Wet geurhinder en veehouderij*

De Wet geurhinder en veehouderij (Wgv) bevat het beoordelingskader voor geurhinder van veehouderijen die vergunningplichtig zijn op basis van de Wet algemene bepalingen omgevingsrecht (Wabo) en Wet milieubeheer (Wm). Het beoordelingskader is als volgt:

- voor diercategorieën waarvan de geuremissie per dier is vastgesteld in de Regeling geurhinder en veehouderij (Rgv) geldt een maximale geurbelasting op een geurgevoelig object;
- voor andere diercategorieën geldt een minimale afstand voor veehouderijen ten opzichte van geurgevoelige objecten.

Daarbij wordt onderscheid gemaakt tussen concentratiegebieden (conform Reconstructiewet) en niet-concentratiegebieden en tussen situaties binnen de bebouwde kom en buiten de bebouwde kom. De wet beschrijft in artikel 3 de maximale norm voor geurbelasting van een veehouderij ten opzichte van een gevoelig object (zoals een woning) in vier situaties, deze zijn weergegeven in de navolgende tabel.

|                      | binnen bebouwde kom | buiten bebouwde kom |
|----------------------|---------------------|---------------------|
| concentratiegebieden | 3,0 (in ou/m3<br>)  | 14,0 (in ou/m3<br>) |
| niet                 | 2,0 (in ou/m3<br>)  | 8,0 (in ou/m3<br>)  |
| concentratiegebieden |                     |                     |

*Geurnormen Wet geurhinder en veehouderij* 

Voor veehouderijen met diercategorieën waarvoor geen emissiefactor is vastgesteld geldt op grond van artikel 4 van de wet een minimumafstand ten opzichte van een geurgevoelig object. Binnen de bebouwde kom is deze minimumafstand 100 meter en daarbuiten 50 meter. Voor geurgevoelige objecten die onderdeel uitmaken van een andere veehouderij gelden niet de maximale geurbelastingen, maar gelden ook deze minimumafstanden.

Verder moet op grond van artikel 5 van de Wgv een minimale afstand tussen de gevel van een geurgevoelig object en de gevel van het dierenverblijf worden aangehouden. Deze afstand bedraagt ten minste 50 m voor objecten binnen de bebouwde kom en ten minste 25 m voor objecten buiten de bebouwde kom.

#### Toetsing

Het onderhavige plan omvat de realisatie van acht woningen. Het dichtstbijzijnde agrarische bedrijf is het rundveebedrijf aan de Kerkweg 4 in Heesch. Voor rundvee is in de Regeling geurhinder en veehouderij geen geuremissie per dier vastgesteld en geldt een vaste afstand van minimaal 100 meter tot geurgevoelige objecten. De te realiseren woningen liggen op meer dan 100 meter van de rundveehouderij (zie navolgende afbeelding).

*Uitsnede vigerende bestemmingsplan met aanduiding afstand tussen plangebied en dichtstbijzijnde veehouderij aan de Kerkweg 4.*

#### Conclusie

Het aspect geur vormt geen belemmering voor de uitvoerbaarheid van het wijzigingsplan.

### **4.5 Luchtkwaliteit**

#### *Algemeen*

Eisen met betrekking tot luchtkwaliteit zijn verankerd in de Wet milieubeheer hoofdstuk 5, titel 5.2 en vormen een implementatie van diverse Europese richtlijnen omtrent luchtkwaliteit waarin onder andere grenswaarden voor vervuilende stoffen in de buitenlucht zijn vastgesteld ter bescherming van mens en milieu. In Nederland zijn stikstofdioxide (NO2) en zwevende deeltjes als PM10 (fijn stof) de maatgevende stoffen waar de concentratieniveaus het dichtst bij de grenswaarden liggen. Overschrijdingen van de grenswaarden komen, uitzonderlijke situaties daargelaten, bij andere stoffen niet voor. Vanaf 1 januari 2015 dient het bevoegd gezag de luchtkwaliteit ook te toetsen aan de grenswaarde voor PM2,5. Op basis van onderzoek door het Planbureau voor de Leefomgeving kan worden gesteld dat als aan de grenswaarden voor PM10 wordt voldaan, ook aan de grenswaarde voor PM2,5 wordt voldaan.

Hoewel de luchtkwaliteit de afgelopen jaren flink is verbeterd kan Nederland niet voldoen aan de luchtkwaliteitseisen die in 2010 van kracht zijn geworden. De EU heeft Nederland derogatie (uitstel) verleend op grond van het Nationaal Samenwerkingsprogramma Luchtkwaliteit (NSL). Dit betreft een gemeenschappelijke aanpak van het Rijk en diverse regio's om samen te werken aan een schonere lucht waarbij ruimte wordt geboden aan noodzakelijke ruimtelijke ontwikkelingen. Plannen die in betekenende mate bijdragen aan luchtverontreiniging worden opgenomen in een gebiedsgericht programma van het NSL. Het maatregelenpakket in het NSL is hiermee in evenwicht en zodanig dat op termijn de luchtkwaliteit in heel Nederland onder de grenswaarden ligt. Plannen die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden aangezien deze niet leiden tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof: Voor NO2 en PM10 betekent dit dat aannemelijk moeten worden gemaakt dat het project tot maximaal 1,2 µg/m3 verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Uit het oogpunt van een goede ruimtelijke ordening wordt afgewogen of het aanvaardbaar is het project op deze plaats te realiseren. Hierbij kan de blootstelling aan luchtverontreiniging een rol spelen, ook als het project 'niet in betekenende mate' bijdraagt aan de luchtverontreiniging. Er is sprake van een significante blootstellingsduur als de verblijfsduur die gemiddeld bij de functie te verwachten is een aanzienlijk deel van de dag betreft. Volgens de toelichting op de Regeling Beoordeling luchtkwaliteit is dit onder andere het geval bij een woning, school of sportterrein.

Gevoelige bestemmingen als scholen, kinderdagverblijven, bejaarden- en zorgtehuizen genieten op grond van de gelijknamige AMvB extra bescherming. Substantiële uitbreiding of nieuwsvestiging binnen 50 meter van een provinciale weg of 300 meter van een Rijksweg is alleen toegestaan als de concentraties luchtvervuilende stoffen zich onder de grenswaarden bevinden waardoor geen onacceptabele gezondheidsrisico's optreden

#### Toetsing

Het onderhavige project omvat de realisatie van acht woningen. Er is geen sprake van een 'gevoelige bestemming'. Bij de realisatie van acht woningen is sprake van een NIBM- project en het project hoeft daarom niet getoetst te worden aan de Europese grenswaarden.

Verder blijkt uit de Grootschalige Concentratie- en Depositiekaarten van het RIVM en de kaarten Luchtkwaliteit uit de Atlas Leefomgeving dat de luchtkwaliteit ter plaatse voldoende is ; er worden geen grenswaarden overschreden (PM10, PM2,5 of NO2).

*Kaartbeeld achtergrondconcentraties fijnstof (PM10) bron: Atlas Leefomgeving*

*Kaartbeeld achtergrondconcentraties fijnstof (PM2,5) bron: Atlas Leefomgeving*

*Kaartbeeld achtergrondconcentraties fijnstof (PM10) bron: Atlas Leefomgeving*

#### Conclusie

Het aspect lucht vormt geen belemmering voor de uitvoering van dit plan.

### **4.6 Gewasbestrijding**

#### Algemeen

Bij ruimtelijke plannen in de buurt van de teelt van gewassen (akkerbouw, fruitteelt) moet rekening worden gehouden met 'spuitzones'. Dit is een zone, gebaseerd op jurisprudentie van de Raad van State, die moet worden aangehouden ten opzichte van de gronden waarop gewassen worden gehouden en waar gewasbeschermingsmiddelen worden gebruikt. De zone is bedoeld om voor omliggende functies een goed woon- en leefklimaat te kunnen garanderen.

#### *Regelgeving*

Er zijn in Nederland geen wettelijke bepalingen over minimaal aan te houden afstanden tussen gronden waarop gewassen (zoals fruitbomen) in de open lucht worden geteeld en nabij gelegen woningen. De Nederlandse wetgeving met betrekking tot gewasbeschermingsmiddelen is met name gericht op de reductie van de risico's van het gebruik van deze middelen voor het watermilieu. De Wet gewasbeschermingsmiddelen en biociden (Wgb) bevat een toelatingsstelsel voor het op de markt brengen en het gebruik van gewasbeschermingsmiddelen en biociden. In deze wet zijn ook bepalingen opgenomen die betrekking hebben op de bescherming van de gezondheid van de professionele gebruikers en werknemers. Het Activiteitenbesluit milieubeheer bevat regels om de emissie van bestrijdingsmiddelen naar het water te reduceren. De afstanden en teeltvrije zones die in het Activiteitenbesluit worden genoemd zijn gerelateerd aan het oppervlaktewater. De richtafstanden die zijn opgenomen in de VNGbrochure 'Bedrijven en milieuzonering' (2009) hebben geen betrekking op open teelten en zijn evenmin bruikbaar. Ditzelfde geldt voor de toepassing van het Activiteitenbesluit.

In algemene zin wordt evenwel een aandachtsgebied 50 m vanaf een gevoelige functie gehanteerd.

#### Toetsing

In de omgeving van het plangebied liggen geen gronden die in gebruik zijn ten behoeve van de fruitteelt of laanboomteelt. In de omgeving van het plangebied worden daarom geen gewasbestrijdingsmiddelen gebruikt die van invloed zijn op het woon- en leefklimaat binnen het plangebied.

#### Conclusie

Het aspect gewasbestrijding vormt geen belemmering voor de uitvoerbaarheid van het wijzigingsplan.

### **4.7 Gezondheid**

#### *4.7.1 Endotoxine*

#### Algemeen

De intensieve veehouderijen binnen de agrarische sector dragen bij aan de emissies van fijn stof PM10 in Nederland. Dit geëmitteerde fijn stof bestaat uit een aantal stoffen, waarvan endotoxinen onderdeel uit (kunnen) maken. Op 7 juli 2016 zijn onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een relevante component in de (fijn)stof emissie uit veehouderijen.

De ontwikkeling van een landelijk toetsingskader voor endotoxine door het Rijk, op advies van de Gezondheidsraad, is nog niet afgerond. Vooruitlopend daarop is door het Ondersteuningsteam Veehouderij en Volksgezondheid van het Bestuurlijk Platform Omgevingsrecht de 'Notitie Handelingsperspectieven Veehouderij en Volksgezondheid: Endotoxine toetsingskader 1.0' opgesteld. Deze notitie haakt in op de lopende ontwikkeling van het landelijke endotoxinetoetsingskader en maakt gebruik van de daaruit voortkomende onderzoeksresultaten. De voorlopige onderzoeksresultaten zijn voor de Gezondheidsraad in 2012 aanleiding geweest om voor de algemene bevolking een gezondheidskundige advieswaarde voor endotoxine van 30 EU/m3 aan het Rijk te adviseren. Deze advieswaarde wordt tevens gehanteerd in de notitie. De edotoxine afstanden gelden voor de geitenhouderij, pluimveehouderij en de varkenshouderij. Voor rundveebedrijven gelden geen edotoxineafstanden. Tot pluimveehouderijen wordt een afstand aangehouden van ongeveer 600 meter, tot varkenshouderijen een afstand van ongeveer 200 meter en tot geitenhouderijen een afstand van 2 kilometer.

### Toetsing

Binnen 600 meter van het plangebied liggen geen varkenshouderijen of pluimveehouderijen en binnen 2 kilometer van het plangebied liggen geen geitenhouderijen. In het plangebied zijn hierdoor geen gezondheidsrisico's als gevolg van endotoxine te verwachten.

### *4.7.2 Hoogspanningslijnen*

Het rijk heeft in 2015 een advies opgesteld met beleid voor bovengrondse hoogspanningslijnen. In de buurt van hoogspanningsleidingen is mogelijk een verhoogd gezondheidsrisico als gevolg van het magneetveld van de hoogspanningsleiding. Op basis van wetenschappelijk onderzoek zijn internationaal normen vastgesteld voor de sterkte van het magnetisch veld (100 microTesla). Deze normen worden ook in Nederland gehanteerd en worden op maaiveldniveau nergens overschreden.

Aanvullend hierop adviseert het rijk, vanuit het voorzorgprincipe, om zoveel als mogelijk te voorkomen dat er nieuwe situaties ontstaan waarbij kinderen langdurig worden blootgesteld aan magneetvelden van bovengrondse hoogspanningslijnen van meer dan 0,4 μTesla.

#### Toetsing

In de omgeving van het plangebied liggen geen hoogspanningsleidingen en zijn geen gezondheidsrisico's als gevolg van de magneetvelden te verwachten.

#### *4.7.3 Volksgezondheid in relatie tot veehouderijen*

Besmetting kan optreden door inademing van besmet stof van stallen, weilanden, ruwe wol en dierenhuiden, door direct contact met besmette dieren en door het nuttigen van besmette rauwe melk of onvoldoende verhit besmet vlees. Met name het verwaaien van ingedroogde en op weilanden uitgereden mest zou zorgen voor verspreiding van bacteriën naar de mens. Het ondersteuningsteam Veehouderij en Volksgezondheid heeft, vooruitlopend op een landelijk toetsingskader, de notitie 'Handreiking veehouderij en volksgezondheid 2.0' opgesteld.

#### Toetsing

Aan de hand van het stappenplan 2.0 uit de Handreiking veehouderij en volksgezondheid 2.0 is beoordeeld of nadere advisering van de GGD wenselijk is.

- 1 Endotoxine 'richtafstand' tussen veehouderij en plangebied Op basis van het 'Endotoxine toetsingskader 1.0' kan worden beoordeeld op sprake is van een verhoogd volksgezondheidsrisico ten aanzien van varkenshouderijen (200 meter) en pluimveehouderijen (500 meter). Het plangebied ligt buiten de richtafstanden die aangehouden moeten worden rondom de varkensen pluimveehouderijen in de omgeving. Er is geen sprake van een verhoogd volksgezondheidsrisico.
- 2 Toename emissie voor geur, fijnstof of ammoniak Gezien de vele woningen in de omgeving en de normen in de gemeentelijke geurverordening 2013 zullen er geen geur belastende objecten in de omgeving bij komen en zal de geurbelasting ter plaatse in de toekomst alleen maar kunnen afnemen.
- 3 Wijze waarop met overbelasting geur wordt omgegaan De te realiseren woning voldoet aan de gemeentelijke norm. Aan de vaste afstanden vanuit de te realiseren woning en de meest dichtbij gelegen veehouderij (emissiepunt) en aan de gevel-gevel afstand wordt voldaan. Het leefklimaat ter plaatse als gevolg van de achtergrondbelasting kan als 'voldoende' worden geschouwd.
- 4 Aanwezige diersoorten binnen een veehouderij In de directe omgeving zijn geen veehouderijen gelegen waarbij sprake is van het gecombineerd houden van varkens en pluimvee, of rundvee en kleine herkauwers of kleine herkauwers onderling. Tevens is er in de directe omgeving geen pluimveebedrijf gelegen.

- 5 Geitenhouderijen
Uit het VGO-2 onderzoek is gebleken dat zich in een straal van circa 2 km rond geitenbedrijven en een straal van circa 1 km rond pluimveebedrijven een verhoogd aantal gevallen van longontsteking voordoet. Binnen een straal van respectievelijk 2 en 1 km bevinden zich geen geitenhouderijen en pluimveebedrijven.

- 6 Mestbe- of verwerking
Er is in de omgeving van het plangebied geen sprake van mestbe- of verwerking als nevenactiviteit of als zelfstandige activiteit.

- 7 Ongerustheid bij omwonenden Uit de klachtenregistratie van de gemeente is geen ongerustheid aanwezig/bekend.
Op basis van de toets aan het stappenplan wordt geconcludeerd dat nabij het plangebied geen veehouderijen zijn gelegen die zorgen voor een verhoogd gezondheidsrisico. Een nadere advisering van de GGD is daarom niet noodzakelijk.

#### *4.7.4 Conclusie*

<span id="page-36-0"></span>Het aspect gezondheid vormt geen belemmering voor de uitvoerbaarheid van het wijzigingsplan.

#### **4.8 Bodem**

#### Algemeen

Bij functiewijzigingen die leiden tot een verandering van de bestaande bestemming moet worden aangetoond dat de kwaliteit van de bodem de realisatie van de gewenste functie toestaat. Daarnaast geldt dat de bodemkwaliteit invloed kan hebben op de financiële haalbaarheid als blijkt dat de bodem gesaneerd moet worden.

#### Toetsing

Om inzicht te krijgen in de vraag of de bodem geschikt is voor de beoogde functie is een verkennend en aanvullen bodemonderzoek4 uitgevoerd conform de NEN 5740 en NEN 5707.

Uit dit onderzoek volgen de volgende conclusies:

- In geen van de geanalyseerde parameters in zowel grond als grondwater is de waarde voor nader onderzoek (tussenwaarde) en/of de interventiewaarde overschreden.
- De aangetroffen licht verhoogde gehalten in het grondwater vormen geen belemmering voor het toekomstige gebruik.
- De hypothese "De gehele onderzoekslocatie kan op basis van het vooronderzoek als niet-verdacht worden beschouwd" wordt grotendeels aangenomen.

<sup>4</sup> Verkennend bodemonderzoek Monseigneur van den Hurklaan te Heesch, Rouwmaat groep, kenmerk: MT-18593, 11 januari 2019.

Eventueel vrijkomende grond kan niet zondermeer in het grondverkeer worden opgenomen. Mocht de grond naar elders worden getransporteerd, dient te worden nagegaan in hoeverre de kwaliteit van de af te voeren grond overeenstemt met de verwerkingsmogelijkheden die voor de betreffende stort- c.q. hergebruikslocatie gelden. Mocht grondwater onttrokken worden t.b.v. bemaling, dient bekeken te worden in hoeverre de grondwaterkwaliteit de lozingsnormen overschrijdt.

#### Conclusie

Het aspect bodem vormt geen belemmering voor de uitvoerbaarheid van het wijzigingsplan.

### **4.9 Externe veiligheid**

#### Algemeen

Veiligheidsafstanden tussen activiteiten met gevaarlijke stoffen en (beperkt) kwetsbare objecten, zoals woningen, moeten ervoor zorgen dat bij een eventuele calamiteit het aantal dodelijke slachtoffers beperkt blijft. Het Vuurwerkbesluit en het Besluit externe veiligheid inrichtingen (Bevi) stellen afstandseisen aan risicovolle bedrijfsactiviteiten. Het Besluit externe veiligheid transportroutes (Bevt) en het Besluit externe veiligheid buisleidingen (Bevb) zien toe op transportroutes met gevaarlijke stoffen en op transport via buisleidingen.

In het wettelijk kader en externe veiligheidsbeleid wordt onderscheid gemaakt in twee soorten risico's, namelijk plaatsgebonden risico (PR) en groepsrisico (GR). PR en het GR dienen elk een andere doelstelling. Het PR heeft te maken met de veiligheid van de risicobron (technisch systeem) en is bedoeld voor de burger / gebruiker als individu. Het GR zegt iets over de inrichting van de ruimte rond de risicobron en is bedoeld voor de bestuurder.

Het plaatsgebonden risico biedt burgers in hun woon-, werk- of verblijfsomgeving een minimum beschermingsniveau tegen gevaarlijke stoffen. Het plaatsgebonden risico is de kans dat een persoon die een jaar lang permanent op een plaats aanwezig is, overlijdt als gevolg van een ongeluk. Deze basisnorm bepaalt dat het risico om te overlijden aan een ongeluk met een gevaarlijke stof voor omwonenden niet hoger mag zijn dan één op de miljoen (10-6).

Het groepsrisico legt een relatie tussen de kans op een ramp en het aantal mogelijke slachtoffers. Het risico geeft aan hoe groot de kans is dat bij een ongeval bij een risicolocatie 10, 100 of 1000 slachtoffers tegelijk vallen. Dit risico is daardoor een maatstaf voor de verwachte omvang van een ramp. Voor het groepsrisico geldt een oriëntatiewaarde. Dit is geen norm, maar een ijkpunt. De oriëntatiewaarde wordt uitgedrukt in een risicocurve. De oriëntatiewaarde houdt in dat het bevoegd gezag in situaties daarboven gemotiveerd kan afwijken. Er kunnen redenen zijn dat een gemeente meer of juist minder risico's accepteert. De gemeente is verplicht om een belangenafweging te maken. Dit is de verantwoording van het groepsrisico. Daarbij spelen onder de zelfredzaamheid, vluchtwegen, economische en maatschappelijke belangen een rol.

#### *Beleidsvisie externe veiligheid*

De gemeente Bernheze beschikt over een beleidsvisie externe veiligheid (2008). Hierin wordt invulling gegeven aan de gemeentelijke omgang met externe veiligheid. Deze beleidsvisie bevat echter geen gebiedstypering of nadere uitgangspunten, die gehanteerd dienen te worden bij de verantwoording van het groepsrisico.

#### Toetsing

Om te bepalen of zich op het gebied van externe veiligheid knelpunten voorkomen en of kan worden voldaan aan de geldende wet- en regelgeving is een onderzoek externe veiligheid uitgevoerd5 .

#### *Risicokaart*

Om de relevante risicobronnen in de omgeving van het plangebied te bepalen, is de risicokaart geraadpleegd (zie navolgende afbeelding).

*Uitsnede risicokaart met globale aanduiding plangebied (blauwe rechthoek) en transportroute gevaarlijke stoffen (gele lijn), [www.risicokaart.nl](http://www.risicokaart.nl/)*

Uit de raadpleging van de risicokaart blijkt het volgende:

- Er zijn geen stationaire bronnen (inrichtingen) die een belemmering vormen voor de realisatie van de te realiseren woningen.
- Er zijn geen buisleidingen in de omgeving die een belemmering vormen voor de ontwikkeling van het plangebied.
- Het plangebied bevindt zich op ongeveer 165 m van de Rijksweg A59. Het ligt hiermee binnen de toetsingsafstand van 200 m, zodat onderzoek naar het groepsrisico dient plaats te vinden. Het plangebied ligt tevens binnen het invloedsgebied van de transportroute.

Middels de HART-methodiek (Handleiding Risicoanalyse Transport) is getoetst of er sprake is van een overschrijding van het groepsrisico. Hieruit volgt dat het groepsrisico kleiner is dan 0,1 x de oriëntatiewaarde. Daarom kan worden volstaan met een beperkte verantwoording van het groepsrisico.

<sup>5</sup> 2018.0351 SAB risicoanalyse A59 Woningbouwlocatie Heesch V03, Prevent adviesgroep, kenmerk: 2018.0351, 20 augustus 2019.

#### *Beleidsvisie externe veiligheid*

Uit de beleidsvisie externe veiligheid van de gemeente Bernheze blijkt dat het plangebied op 260 meter van de plaatselijke weg 't Dorp ligt. Deze maakt geen onderdeel uit van het Landelijk Basisnet of een routering voor gevaarlijke stoffen. Uit het rapport 'Vervoer van gevaarlijke stoffen, gemeente Bernheze' blijkt echter dat over deze weg wel transport van gevaarlijke stoffen (stofcategorieën GF3,LFl en LF2) plaatsvindt. Het invloedgebied van stofcategorie GF3 bedraagt 355 meter'. Het plangebied valt hierbinnen.

Om te bepalen of er sprake is van een plaatsgebonden risico op genoemde weg, is gebruik gemaakt van de vuistregels uit het achtergronddocument van het HART (Handleiding risicoanalyse transport, versie 1.2, RIVM (11 januari 2017)). De weg 't Dorp is ter hoogte van de planlocatie een weg binnen de bebouwde kom (50 km/uur). Voor de toetsing van het plaatsgebonden risico zijn de volgende vuistregels van belang:

- Vuistregel 1: Een weg binnen de bebouwde kom heeft geen 10-5 -contour.
- Vuistregel 2: Een weg binnen de bebouwde kom heeft geen 10-6 -contour.

Het plaatsgebonden risico van de weg vormt daarmee geen belemmering voor het plan.

Het plangebied is niet gelegen binnen de inventarisatieafstand van 200 meter van de weg 't Dorp, waarvoor in het kader van artikel 8, lid 1 van het Besluit externe veiligheid transport (Bevt) een complete verantwoording van het groepsrisico dient plaats te vinden. Wel moet in het kader van artikel 7 van het Besluit externe veiligheid transport (Bevt) aandacht besteed worden aan de zelfredzaamheid van personen en de bestrijdbaarheid van een ramp binnen het invloedgebied van de weg. De Veiligheidsregio Noord-Brabant is om advies gevraagd over de zelfredzaamheid van personen en de bestrijdbaarheid van de gevolgen van een ramp binnen het plangebied (artikel9, Bevt). Dit advies is verwerkt in de beperkte verantwoording van het groepsrisico.

#### *Verantwoording*

In het rapport is een beperkte verantwoording van het groepsrisico opgenomen met betrekking tot de ligging binnen het invloedsgebied van de Rijksweg A59 en de plaatselijke weg 't Dorp. In de verantwoording van het groepsrisico is ingegaan op de beheersbaarheid en zelfredzaamheid. De Veiligheidsregio Brabant-Noord is om advies gevraagd over de zelfredzaamheid van personen en de bestrijdbaarheid van de gevolgen van een ramp binnen het plangebied (artikel 9, Bevt)6 . Dit advies is verwerkt in de beperkte verantwoording van het groepsrisico.

#### Conclusie

Het aspect externe veiligheid vormt geen belemmering voor de uitvoerbaarheid van het wijzigingsplan.

<sup>6</sup> Advies externe veiligheid Msg. van den Hurklaan, Heesch, Veiligheidsregio Brabant-Noord, 16 april 2019.

### **4.10 Ecologie**

#### Algemeen

Bij ruimtelijke ingrepen moet rekening gehouden worden met de aanwezige natuurwaarden van het plangebied. Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming zijn de Wet natuurbescherming en provinciale verordeningen van toepassing. De provincies beschermen via provinciale verordening waardevolle natuurgebieden zoals het Natuurnetwerk Nederland, weidevogelgebied en ganzenfoerageergebied. Daarnaast kunnen natuurgebieden of andere gebieden die essentieel zijn voor het behoud van bepaalde flora en fauna, aangewezen worden als Europees vogelrichtlijn- en/of habitatrichtlijngebied (Natura 2000). De verplichtingen uit de Vogel- en Habitatrichtlijn zijn in Nederland opgenomen in de Wet natuurbescherming. Ook de bescherming van individuele plant- en diersoorten is geregeld in deze wet.

#### Onderzoek

Om het plan te kunnen realiseren moet een wilg net buiten het plangebied worden gekapt ten behoeve van de realisatie van een inrichting. Ter plaatse van het plangebied en deze wilg is een quick scan natuur7 uitgevoerd, om te onderzoeken of het project van invloed is op natuurwaarden en beschermde soorten en of de ontwikkeling niet in strijd is met de provinciale verordening of de Wet natuurbescherming.

#### *Gebiedsbescherming*

Uit het onderzoek blijkt dat er geen Natura 2000-gebieden in een straal van 10 kilometer rond het plangebied liggen. Een negatief effect op de instandhoudingsdoelstellingen van Natura 2000-gebieden is vanwege de afstand tot deze gebieden daarom uit te sluiten. Nader onderzoek in de vorm van een passende beoordeling is daarom niet nodig.

Verder blijkt uit het onderzoek dat het plangebied niet in het Natuurnetwerk Nederland of andere provinciaal beschermde natuur ligt. Ook zijn verstoringen die de natuurlijke kenmerken van omliggende provinciaal beschermde natuur kunnen aantasten uitgesloten. De bescherming van deze gebieden staat uitvoering van het plan daarom niet in de weg.

#### *Soortenbescherming*

Volgens de verspreidingsgegevens van de Nationale Databank Flora en Fauna komen er verschillende soorten grondgebonden zoogdieren, vleermuizen en vogelsoorten met jaarrond beschermde nesten in de omgeving van het plangebied voor. Uit het uitgevoerde veldbezoek in het plangebied is duidelijk geworden dat essentiële elementen (zoals verblijf- of nestplaatsen) niet aanwezig zijn. Door de afwezigheid van geschikte locaties en/of habitatkenmerken kunnen deze beschermde soorten worden uitgesloten in het plangebied. Nader onderzoek naar de aan- of afwezigheid van deze soorten is daarom niet noodzakelijk.

Van alle van nature in Nederland in het wild levende vogels mag het nest tijdens het broeden (van start van nestbouw tot en met het uitvliegen van de jongen) niet worden

<sup>7</sup> Quick scan natuur Heesch, Mgr. Van den Hurklaan, SAB, 6 december 2018.

beschadigd of vernield. Uit het onderzoek blijkt dat in en direct rond het plangebied vogels kunnen gaan broeden. Wij adviseren daarom om de geplande ruimtelijke ontwikkeling buiten de broedperiode te starten. Op deze manier worden geen in gebruik zijnde nesten beschadigd of vernield. Ook zullen vogels in en direct rond het plangebied geen nest bouwen, omdat te veel verstoring aanwezig is. Indien de werkzaamheden echt in de broedperiode gestart moeten worden, is nader onderzoek naar broedende vogels noodzakelijk. Verder dient rekening te worden gehouden met de algemene zorgplicht.

#### *Bescherming houtopstanden*

Bij deze ruimtelijke ontwikkeling wordt geen houtopstand geveld waarop de regels van de Wet natuurbescherming van toepassing zijn. De bescherming van houtopstanden vormt dan ook geen beperking voor de beoogde ruimtelijke ontwikkeling. De te verwijderen boom is een knotwilg. Het verwijderen hiervan doet ook geen afbreuk aan het monumentale karakter van de laan met Amerikaanse eiken.

#### Conclusie

Het aspect ecologie vormt geen belemmering voor de uitvoerbaarheid van het wijzigingsplan.

#### **4.11 Water**

#### Rijksbeleid – Het Nationaal Waterplan 2016-2021

Het Nationaal Waterplan 2016-2021 is op 10 december 2015 vastgesteld. Het Nationaal Waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen.

In het Nationaal Waterplan 2016-2021 staan de volgende ambities centraal:

- Nederland blijft de veiligste delta in de wereld.
- Nederlandse wateren zijn schoon en gezond en er is genoeg zoetwater.
- Nederland is klimaatbestendig en waterrobuust ingericht.
- Nederland is en blijft een gidsland voor watermanagement.
- Nederlanders leven waterbewust.

Het kabinet zet de veranderingen in het waterveiligheidsbeleid voort en zal hiertoe een wetsvoorstel met nieuwe normen voor de primaire keringen voorbereiden.

Nieuwe normen zijn nodig, omdat de huidige eisen aan primaire keringen grotendeels uit de jaren zestig van de vorige eeuw dateren. Sindsdien zijn het aantal mensen en de economische waarde achter de dijken toegenomen. Ook is nieuwe kennis beschikbaar gekomen over de werking van de keringen en de gevolgen van overstromingen. De doelen op het gebied van waterveiligheid zijn omgerekend naar normspecificaties voor de keringen. Deze zijn niet meer gebaseerd op dijkringen, maar op dijktrajecten. Elk dijktraject krijgt een norm-specificatie die past bij de gevolgen in dat specifieke gebied. De normspecificaties zijn ingedeeld in zes klassen, waarbij de overstromingskans varieert van 1/300 per jaar tot 1/100.000 per jaar.

Het Rijk onderkent het belang van verbinden van ruimte en water. Bij het aanpakken van wateropgaven en de uitvoering van watermaatregelen vindt daarom afstemming plaats met andere relevante ruimtelijke opgaven en maatregelen in het gebied, zodat scope, programmering en financiering zo veel mogelijk op elkaar aansluiten of, beter nog, elkaar versterken. Het kabinet streeft daarbij ook naar integrale combinaties, waarbij ruimtelijke inrichting een belangrijke rol speelt bij het oplossen van wateropgaven. Omgekeerd is het van belang om bij ruimtelijke opgaven vroegtijdig rekening te houden met wateropgaven en de veerkracht van watersystemen. De gewenste betere verbinding tussen water en ruimte geldt voor alle opgaven op het gebied van waterveiligheid, zoetwater en waterkwaliteit.

#### Provinciaal beleid – Provinciaal Milieu- en Waterplan 2016-2021

Op 18 december 2015 is het Provinciaal Milieu- en Waterplan 2016 - 2021 (PMWP) vastgesteld. Het PMWP geeft richting aan het milieu- en waterbeleid van de provincie, met specifieke nadruk op een aantal thema's, waaronder grondwaterbeheer, waterveiligheid, klimaat en gezondheid. Het PMWP is een kaderstellende nota die op hoofdlijnen weergeeft wat de beleidsdoelen en voorgestelde aanpak zijn. Hierbij staat het PMWP voor samenwerken aan Brabant waar iedereen prettig woont, werkt en leeft in een veilige en gezonde leefomgeving.

#### Doelen van het PMWP:

- voldoende water voor mens, plant en dier;
- schone en gezonde leefomgeving (bodem, water en lucht);
- bescherming van Brabant tegen overstromingen en externe risico's;
- verduurzaming van onze grondstoffen-, energie- en voedselvoorziening.

#### Beleid Waterschap Aa en Maas – Waterbeheerplan 2016 – 2021

Het plangebied ligt in het beheergebied van waterschap Aa en Maas. Het beleid van het waterschap Aa en Maas staat beschreven in het Waterbeheerplan 2016-2021. Daarin stelt het de doelstellingen die het waterschap nastreeft in die periode en hoe het waterschap die doelstellingen wil gaan halen. Met nog meer oog voor de omgeving wil het waterschap het waterbeheer van de afgelopen jaren doorzetten. Bij het uitvoeren van zijn watertaken wil het werken aan een veilige, gezonde, duurzame leefwoon- en werkomgeving in zijn beheergebied. Dit wil het waterschap doen door de bestaande infrastructuur van het watersysteem en de afvalwaterketen zo efficiënt mogelijk te onderhouden en te beheren. Vergunningverlening en handhaving blijft het waterschap zo efficiënt mogelijk uitvoeren. Hierbij zoekt het waterschap naar de optimale balans tussen vooraf meedenken en goede afspraken maken waar dat kan (preventie) en achteraf optreden waar dat moet (repressie). De uitvoering van zijn basistaken is volgens het waterschap nodig om de gewenste verbeteringen in het watersysteem en de afvalwaterketen door te kunnen voeren.

Er zijn 'waterschapsbelangen' met een ruimtelijke component. Dit betreft het volgende:

- ruimteclaims voor waterberging;
- ruimteclaims voor de aanleg van natte ecologische verbindingszone en beekherstel;
- aanwezigheid en ligging watersysteem;
- aanwezigheid en ligging waterkeringen;
- aanwezigheid en ligging van infrastructuur en ruimteclaims voor de afvalwaterketen in beheer van het waterschap

#### Gemeentelijk beleid - Hemelwaterbeleid gemeente Bernheze

De gemeente draagt zorg voor een doelmatige inzameling, transport en verwerking van hemelwater. De volgende beleidsuitgangs- en aandachtspunten zijn voor het hemelwater van toepassing:

- Hydrologisch neutraal bouwen Uitgangspunt op nieuwbouwlocaties is een hydrologisch neutrale invulling, waarbij hemelwater rechtstreeks wordt geloosd in de bodem of op het oppervlaktewater;
- Voorkomen is beter dan genezen Hemelwater schoon houden en lozen op het watersysteem is beter dan hemelwatervervuilen, transporteren, zuiveren en daarna pas lozen op het watersysteem;
- Afkoppelen daar waar mogelijk;
- Problemen niet afwentelen

Onzorgvuldig omgaan met hemelwater kan leiden tot probleemafwenteling indien het oplossen van een wateroverlastprobleem leidt tot wateroverlast in een ander stroomgebied of woonwijk;

- Maatschappelijke doelmatigheid staat centraal Ingrepen in de waterhuishouding van het stedelijk gebied moeten gebaseerd zijn op maatschappelijke doelmatigheid. De verschillende partijen moeten elkaar daarin vinden door middel van integrale beschouwingen en doelgerichte samenwerking;
- De uitzondering bevestigt de regel
	- Er moet in het hemelwaterbeleid een balans zijn tussen vaste regels voor "gewone" situaties enerzijds en maatwerk voor "buitengewone" situaties anderzijds;

Op nieuwbouwlocaties geldt het principe van hydrologisch neutraal bouwen. In aanvulling op de rekenregel van de Brabantse waterschappen, waar gerekend wordt met de toename van het verhard oppervlak, geldt binnen de gemeente Bernheze het uitgangspunt dat het oppervlak van gesloopte gebouwen en opgebroken verharding niet in mindering mag worden gebracht op de toename van het verhard oppervlak. Dit in verband met lokaal voorkomende wateroverlast bij hevige regenbuien. Verder wordt de ondergrens van 2000 m2 toename verhard oppervlak losgelaten, omdat het effect op het gemeentelijk systeem (rioolstelsel en hemelwatersystemen) vrijwel direct merkbaar is (dit in tegenstelling tot het oppervlaktewater).

Voor het totale nieuwe verharde oppervlak geldt een netto bergingseis van 60 mm (conform het beleid van de Brabantse waterschappen). Deze is gebaseerd op de piek na 24 uur bij T=100, waarbij al is gerekend met water-op-straat.

In een aantal uitzonderingsgevallen mag de bergingseis worden vermenigvuldigd met een gevoeligheidsfactor van 0,5 of 0,25. Hier is alleen sprake van als de GHG respectievelijk tussen de 0,4 en 0,8 of meer dan 0,8 m beneden maaiveld ligt. Bovendien mag er dan geen sprake zijn een inundatiegevoelig gebied (bij T=100) en van ligging in of nabij (straal van 200 m):

- de bebouwde kom;
- EHS;
- KRW-lichaam.

#### Toetsing

#### *Bodem*

De bodem bestaat ter plaatse van het plangebied uit matig fijn, zwak siltig zand.

#### *Oppervlaktewater*

In de directe omgeving van het plangebied zijn geen watergangen aanwezig.

#### *Grondwater*

De GHG is ter plaatse van het plangebied 7,1 m +NAP. In het bodemonderzoek (zie paragraaf [4.8)](#page-36-0) wordt verder het volgende geconstateerd ten aanzien van het grondwater. Het maaiveld bevindt zich volgens het Actueel Hoogtebestand Nederland op een hoogte van circa 7,75 m +NAP. De gemiddelde stand van het freatisch grondwater bedraagt ± 6,00 m +NAP, waardoor het grondwater zich op ± 1,75 m -mv zou bevinden. Uit de grondwaterkaarten van TNO blijkt dat de regionale grondwaterstromingsrichting westelijk is gericht. Het grondwater is voor zover bekend niet onderhevig aan invloeden van buitenaf.

#### *Waterschapsbelangen*

In het plangebied zijn geen waterkeringen, watergangen of andere structuren waarbij het waterschap een belang heeft aanwezig (zie volgende afbeelding van de legger).

*Uitsnede legger waterschap Aa en Maas met aanduiding plangebied (blauwe lijn)*

Verder blijkt na raadpleging van de themakaart 'Water' van de Verordening ruimte 2014 dat het plangebied niet is aangemerkt als waterbergingsgebied, waterwingebied of grondwaterbeschermingsgebied.

#### *Verhard oppervlak*

Het plangebied is in de huidige situatie onverhard. In de toekomstige situatie zal sprake zijn van een toename van het verhard oppervlak. De exacte toename van het verhard oppervlak is nog niet bekend, omdat er nog geen definitief inrichtingsplan voor de locatie is. Voor de berekening van de benodigde waterberging is daarom uitgegaan van een maximale toename van het verhard oppervlak. Deze is in onderstaande tabel weergegeven.

| Onderdeel plan             | Maximale toename verharding |
|----------------------------|-----------------------------|
| 8 uitgeefbare kavels       | 2961 m2                     |
| 6 parkeerplaatsen (2,5*6m) | 90 m2                       |
| 4 opritten (7*7m)          | 196 m2                      |
| Totaal                     | 3247 m2                     |

Voor de berekening van de bergingscapaciteit wordt de rekenregel uit de Brabant Keur gehanteerd: toename verhard oppervlak (in m2 ) x gevoeligheidsfactor x 0,06 (in m). De gevoeligheidsfactor ter plaatse van het plangebied is 1. Dit betekent dat moet worden voorzien in 3247*0.1*0.06 = 195 m3 bergingscapaciteit. Op basis van het gemeentelijk beleid mag 2/3 deel (130 m 3 ) van het regenwater afgevoerd worden op openbaar gebied. Het overige deel (65 m 3 ) moet op eigen terrein geborgen worden. Binnen het plangebied wordt op het middenterrein voorzien in de benodigde waterberging. Daarnaast zullen de bermen rondom het plangebied worden verlaagd.

Bovenstaande berekening gaat uit van een gemaximaliseerde situatie. Wanneer de plannen verder zijn uitgewerkt, zal een exactere berekening van de toename van het verhard oppervlak uitgevoerd worden om de daadwerkelijk te realiseren bergingscapaciteit te bepalen.

#### *Afvoer afval- en hemelwater*

Het riool heeft niet voldoende capaciteit voor de afvoer van het hemelwater uit het plangebied. Het hemelwater wordt daarom afgekoppeld en geïnfiltreerd binnen het plangebied . De vuilwaterafvoer zal wel plaatsvinden via de bestaande riolering, welke hiervoor voldoende capaciteit heeft.

#### *Watertoets*

Voor onderhavig plan is de digitale watertoets doorlopen8 . Hieruit volgt dat dat het waterbelang groot is in het plan. Dit betekent dat contact opgenomen moet worden met het waterschap. Door middel van de vergunning check is geconstateerd dat de activiteiten in het plangebied watervergunning plichtig zijn. Het plan wordt in dat kader voorgelegd aan het waterschap.

<sup>8</sup> Waterschap Aa en Maas, Uitgangspuntennotitie. Dossiercode: 20190215-38-1988, 15 februari 2019.

#### Conclusie

Het aspect water vormt geen belemmering voor de uitvoerbaarheid van het wijzigingsplan.

### **4.12 Archeologie**

#### Algemeen

Door ondertekening van het verdrag van Malta (1992) heeft Nederland zich verplicht om bij ruimtelijke planvorming nadrukkelijk rekening te houden met het niet-zichtbare deel van het cultuurhistorisch erfgoed, te weten de archeologische waarden. In de Erfgoedwet, die op 1 juli 2016 in werking is getreden is geregeld hoe met in de grond aanwezige dan wel te verwachten archeologische waarden moet worden omgegaan. Op grond van het overgangsrecht van deze wet zijn de bepalingen uit de Monumentenwet 1988 van kracht gebleven totdat de Omgevingswet in werking treedt. Het streven is om deze belangen tijdig bij het plan te betrekken. Bij ingrepen waarbij de ondergrond wordt geroerd, dient te worden aangetoond dat de eventueel aanwezige archeologische waarden niet worden aangetast.

#### Toetsing

Voor het bepalen van de archeologische verwachtingswaarden in het plangebied wordt gebruik gemaakt van de archeologische beleidsadvieskaart van de gemeente Bernheze. Hierin heeft het plangebied deels een hoge archeologische verwachting en deels een middelhoge archeologische verwachting (zie navolgende afbeelding).

*Uitsnede Archeologische beleidskaart gemeente Bernheze met aanduiding plangebied (witte lijn)*

De bescherming van de archeologische waarden is geregeld in het bestemmingsplan 'De kommen van Bernheze'. Voor de verschillende archeologische (verwachtings)waarden zijn afzonderlijke bestemmingen opgenomen. Binnen het plangebied zijn de bestemmingen 'Waarde - Archeologie 2' en 'Waarde - Archeologie 3' opgenomen. Voor het bouwen van bouwwerken met een oppervlakte groter dan 250 m2 respectievelijk 2500 m2 en dieper dan 40 centimeter is een archeologisch onderzoek nodig.

#### Onderzoek

Ter plaatse van het plangebied is een archeologisch bureau- en inventariserend veldonderzoek9 uitgevoerd.

Uit het bureauonderzoek volgt dat het plangebied in het Oost-Brabantse zandlandschap ligt, in een gebied met dekzandruggen, mogelijk met een oud bouwlanddek. Op grond van deze landschappelijke ligging kunnen in het plangebied resten uit alle archeologische periodes aanwezig zijn. Vijftig meter oostelijk van het plangebied zijn resten van een laatmiddeleeuwse boerderij opgegraven. In het plangebied stond aan het begin van de 19e eeuw een boerderij, welke in het midden van de 20e eeuw is gesloopt.

Uit het veldonderzoek blijkt dat het bodemprofiel in het plangebied op hoofdlijnen bestaat uit een sterk humeuze eerdlaag op dekzand (C horizont). In één boorprofiel is in de top van het dekzand een B horizont aanwezig. Er zijn geen moderne verstoringen aangetoond. Op de plek waar begin 19e eeuw een boerderij stond, bevinden zich fragmenten baksteen in de ondergrond. In twee andere boorprofielen ligt onder de A horizont nog een dik zwart grondpakket. Dit zijn mogelijk archeologisch sporen van zandwinning, grondverbetering of gewasbedden, zoals deze aan de Kerkweg 5-11 ook zijn aangetroffen.

In het plangebied worden mogelijk archeologische resten vergraven indien tot onder de A horizont wordt gegraven (dieper dan 45 cm-mv). Aanbevolen wordt een proefsleuvenonderzoek uit te voeren om de aan- of afwezigheid van eventuele archeologische resten te bepalen, en om deze tevens te waarderen, zodat bij de beoogde ontwikkeling daar rekening mee kan worden gehouden.

In overleg met de gemeente Bernheze is besloten dat aantasting van de archeologische waarden in het plangebied ook kan worden voorkomen door de grondwerkzaamheden in het plangebied te laten plaatsvinden door een gespecialiseerd graver en onder begeleiding van de (lokale) monumentenopzichter. Dit zal worden opgenomen als voorwaarde in de omgevingsvergunning. Het uitvoeren van een proefsleuvenonderzoek is in dat geval niet nodig.

Het is verder nooit uit te sluiten dat bij de graafwerkzaamheden toch archeologische resten worden aangetroffen op plaatsen en dieptes waar die niet worden verwacht. Eventuele archeologische resten is men verplicht te melden bij de Minister van OCW

<sup>9</sup> Bureau voor archeologie rapport 731, Bureau voor archeologie, kenmerk 2214-6687, 6 juni 2019.

in overeenstemming met de Erfgoedwet uit 2015. In dit geval wordt aangeraden om contact op te nemen met de gemeente Bernheze.

#### Conclusie

Mogelijk zijn er archeologische waarden in de bodem aanwezig. Om die reden moeten de grondwerkzaamheden in het plangebied onder begeleiding plaatsvinden. Dit wordt opgenomen als voorwaarde in de omgevingsvergunning. Door het opnemen van de dubbelbestemmingen 'Waarde - Archeologie 2' en 'Waarde - Archeologie 3', is in dit plan gewaarborgd dat de archeologische waarden in het plangebied niet geschaad kunnen worden.

### <span id="page-48-0"></span>**4.13 Cultuurhistorie**

#### Algemeen

Door de wijziging van artikel 3.1.6, tweede lid, onderdeel a van het Besluit ruimtelijke ordening (Bro) moeten naast de in de grond aanwezige of te verwachten monumenten ook cultuurhistorische waarden worden meegewogen bij het vaststellen van een wijzigingsplan.

### Toetsing

De cultuurhistorische waarden binnen de provincie Noord-Brabant zijn vastgelegd op een cultuurhistorische waardenkaart (zie navolgende afbeelding). Ter plaatse van het plangebied en de directe omgeving hiervan zijn geen cultuurhistorische waarden aangeduid.

*Uitsnede cultuurhistorische waardenkaart Provincie Noord –Brabant met aanduiding plangebied*

De cultuurhistorische waarden binnen de gemeente Bernheze zijn vastgelegd op een cultuurhistorische waardenkaart (zie navolgende afbeelding). Ter plaatse van de planlocatie is een esdek aanwezig. Dit betekent dat deze gronden in gebruik zijn geweest

als akker. Daarnaast is op een gedeelte van het plangebied een oude bebouwingsconcentratie aangeduid op de cultuurhistorische waardenkaart. Het bebouwen van dit gebied is in vroegere tijden ook gebeurd. Met het opnieuw bebouwen van deze gronden ten behoeve van bewoning worden de cultuurhistorische waarden daarom niet geschaad.

De Mgr. van den Hurklaan is aangewezen als een oud wegtracé met een redelijk hoge waarde. Dit wegtracé ligt buiten het plangebied en het voorliggende plan is hierdoor niet van invloed op de cultuurhistorische waarden van dit tracé. Hetzelfde geldt voor de overige cultuuhistorisch waardevolle elementen en structuren die zijn aangegeven op de kaart.

*Uitsnede cultuurhistorische waardenkaart met aanduiding plangebied*

#### Conclusie

Het aspect cultuurhistorie vormt geen belemmering voor de uitvoerbaarheid van het wijzigingsplan.

### **4.14 Verkeer en parkeren**

#### *Verkeer*

Voor het maken van een inschatting van de hoeveelheid autoverkeer die wordt gegenereerd bij een bepaalde ontwikkeling, hanteert het CROW10 kencijfers voor wat betreft verkeersgeneratie. Onder verkeersgeneratie wordt hierbij verstaan de totale hoeveelheid gemotoriseerd verkeer (excl. openbaar vervoer) die gedurende een gekozen tijdsperiode naar de desbetreffende voorziening toe rijdt en hiervan wegrijdt. Gelet op het feit dat het plangebied aan de rand van de bebouwde kom van Bernheze ligt, worden de kencijfers voor 'rest bebouwde kom' aangehouden. De gemeente Bernheze wordt conform CBS-gegevens ten aanzien van de mate van stedelijkheid gezien als een 'weinig stedelijk' gebied.

<sup>10</sup> CROW, publicatie 317, Kencijfers parkeren en verkeersgeneratie.

Om te kunnen bepalen welk effect de planontwikkeling heeft op de omliggende infrastructuur is de verkeersgeneratie bij realisatie van het plan berekend. De verkeersgeneratie is voortgekomen uit de CROW-kencijfers.

| Functie                                | Omvang     | Verkeersgeneratie<br>kencijfer | Totale verkeers<br>generatie |  |
|----------------------------------------|------------|--------------------------------|------------------------------|--|
| Woningen (koop,<br>twee-onder-een-kap) | 8 woningen | 8,2                            | 65,6                         |  |

De verkeersgeneratie neemt als gevolg van het plan toe met 65,6 verkeersbewegingen. De locatie wordt ontsloten op het Amelseind, de Kerkweg en de Mgr. Van den Hurklaan. Vanaf hier zal het verkeer via de Kerkweg en de Dommelstraat worden afgewikkeld naar de Mugheuvelstraat. De Dommelstraat en de Mugheuvelstraat zijn gebiedsontsluitingswegen met een ruim profiel. Het extra verkeer zal hier in het heersende verkeersbeeld worden opgenomen.

#### *Parkeren*

De gemeente Bernheze heeft voor het aspect parkeren gemeentelijk beleid vastgesteld in de Parkeernormennota, welke is vastgesteld op 9 juli 2015. Voor het bepalen van het aantal benodigde parkeerplaatsen dient gekeken te worden naar het functietype en waar de functie zal worden gerealiseerd. In navolgende tabel zijn de parkeernormen voor wonen weergegeven.

| Type functie               | Centrum | Binnen<br>bebouwde<br>kom | Buiten<br>bebouwde<br>kom | Eenheid |
|----------------------------|---------|---------------------------|---------------------------|---------|
| Parkeemomen wonen          |         |                           |                           |         |
| Eenpersoonswoning < 60 m2  | 1.3     | 1,3                       | 1,3                       | woning  |
| Meerpersoonswoning > 60 m2 | 1,8     | 2                         | 2                         | woning  |
| Serviceflat/aanleunwoning  | 0.6     | 0.6                       | 0.6                       | woning  |
| Zorgunit                   | 0.6     | 0.6                       | 0.6                       | woning  |
| Kamerverhuur (zelfstandig) | 0.6     | 0.6                       | 0.6                       | bed     |

*Gemeentelijke parkeernormen voor wonen (Bron: Parkeernormennota Gemeente Bernheze).*

In onderhavig plan worden meerpersoonswoningen gerealiseerd binnen de bebouwde kom, waarvoor een parkeernorm van 2 parkeerplaatsen per woning is opgenomen. Dit betekent dat 8*2 is 16 parkeerplaatsen nodig zijn.

Deze parkeerplaatsen worden gerealiseerd op eigen terrein. De realisatie van deze parkeerplaatsen is in dit plan gewaarborgd, doordat het gemeentelijk parkeerbeleid in de regels is vastgelegd.

#### *Conclusie*

Het aspect verkeer en parkeren vormt geen belemmering voor de uitvoerbaarheid van het wijzigingsplan.

## **5 Economische uitvoerbaarheid**

### **5.1 Inleiding**

Bij de voorbereiding van een wijzigingsplan dient op grond van artikel 3.1.6, eerste lid, sub f van het Besluit ruimtelijke ordening (Bro) onderzoek plaats te vinden naar de financiële uitvoerbaarheid van het plan. Hierbij is de vraag relevant op welke manier de te maken kosten voor het project gedekt zijn, waarbij eventuele planschade onderdeel uitmaakt van de kosten.

### **5.2 Beoordeling plan**

Het plan wordt op particulier initiatief gerealiseerd. De kosten in verband met de realisatie zijn dan ook voor rekening van de initiatiefnemer. Met de initiatiefnemer wordt een planschadeovereenkomst gesloten waarin deze verklaart de volledige mogelijke planschade voor zijn/haar rekening te nemen. Daarnaast wordt voor de start van de formele procedure met de initiatiefnemer een anterieure overeenkomst afgesloten, om het gemeentelijk kostenverhaal te borgen. Voor de gemeente zijn er geen andere kosten verbonden aan dit plan, waardoor het vaststellen van een exploitatieplan niet noodzakelijk is. De economische uitvoerbaarheid wordt hiermee geacht te zijn aangetoond.

## **6 Maatschappelijke uitvoerbaarheid**

### **6.1 Overleg**

Met de inwerkingtreding van de Uniforme Openbare Voorbereidingsprocedure is de verplichte inspraak, alvorens een ontwerpwijzigingsplan ter inzage te leggen, komen te vervallen. Ook de Wet ruimtelijke ordening verplicht gemeenten niet meer tot het bieden van de mogelijkheid tot inspraak. Het Besluit ruimtelijke ordening doet dat evenmin.

Conform artikel 3.1.1. van het Bro dienen burgemeester en wethouders bij de voorbereiding van een wijzigingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

### **6.2 Zienswijzen**

Op de procedure van het wijzigingsplan is afdeling 3.4 Algemene wet bestuursrecht van toepassing. In navolging hiervan moet het ontwerpwijzigingsplan voor zes weken ter inzage worden gelegd. Een ieder kan in deze periode zienswijzen indienen.

Het plan heeft reeds ter inzage gelegen. Tijdens de ter inzage termijn is één zienswijze ingediend. Naar aanleiding van deze zienswijze is in het voorliggende plan een voorwaardelijke verplichting opgenomen om de waterbergende maatregelen te borgen (artikel 4.3.3).

Daarnaast is één ambtelijke wijziging in het voorliggende plan doorgevoerd. In artikel 4.2.7 is een aanvullende regeling opgenomen ten aanzien van de akoestische situatie, waarin eisen worden gesteld aan de geluidwering van toekomstige bouwwerken.

## **7 Wijze van bestemmen**

### **7.1 Inleiding**

Dit wijzigingsplan bestaat uit een toelichting, de planregels en een verbeelding. De verbeelding en de planregels vormen samen het juridisch bindende gedeelte van het wijzigingsplan. Beide planonderdelen dienen in onderlinge samenhang te worden bezien en toegepast.

Op de verbeelding wordt aangegeven welke bestemming gronden hebben. Dit gebeurt via een bestemmingsvlak. Voor het op de verbeelding aangegeven bestemmingsvlak gelden de gebruiksmogelijkheden zoals die in de bijbehorende regels worden gegeven. Die toegekende gebruiksmogelijkheden kunnen op twee manieren nader worden ingevuld:

- Via een aanduiding. Een aanduiding is een teken op de verbeelding, bestaande uit een lijn, een figuur, een lettercode etc.. Via een aanduiding wordt in de planregels iets specifieks geregeld. Dit kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook eigen regels hebben.
- Via een dubbelbestemming. Een dubbelbestemming betekent dat voor gronden meerdere bestemmingen gelden. Er geldt altijd één 'enkel' bestemming en soms gelden er een of meerdere dubbelbestemmingen. In de regels van de dubbelbestemming wordt omschreven wat er voor de onderliggende gronden geldt aan extra regels in aanvulling, of ter beperking, van de mogelijkheden van de onderliggende bestemmingen.

De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit wijzigingsplan geeft een weergave van de beweegredenen, de onderzoeksresultaten en de beleidsuitgangspunten die aan het wijzigingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het wijzigingsplan.

### **7.2 Algemene methodiek**

### Verbeelding

Op de verbeelding hebben alle gronden binnen het plangebied een bestemming gekregen. Binnen een bestemming kunnen nadere aanduidingen worden opgenomen. Deze aanduidingen hebben alleen een juridische betekenis als in de planregels aan de betreffende aanduiding een gevolg wordt verbonden. Een aantal aanduidingen heeft juridisch gezien geen betekenis en is uitsluitend opgenomen ten behoeve van de leesbaarheid van de verbeelding (bijvoorbeeld topografische gegevens).

#### Planregels

De planregels zijn verdeeld over 4 hoofdstukken:

- 1 Inleidende regels: in dit hoofdstuk worden begrippen verklaard die in de planregels worden gebruikt (artikel 1). Dit gebeurt om een eenduidige uitleg en toepassing van de planregels te waarborgen. Ook is de wijze waarop gemeten moet worden bij het toepassen van de planregels (artikel 2) bepaald.
- 2 Bestemmingsregels: in dit tweede hoofdstuk zijn de regels van de bestemmingen opgenomen. Het betreft regels voor het toegestane gebruik en bouwregels. Als er dubbelbestemmingen zijn worden die ook in dit hoofdstuk opgenomen, achter de bestemmingsregels. Belangrijk om te vermelden is dat naast de bestemmingsregels ook in andere artikelen relevante informatie staat die mede gelezen en geïnterpreteerd moeten worden. Alleen zo ontstaat een volledig beeld.
- 3 Algemene regels: in dit hoofdstuk zijn regels opgenomen met een algemeen karakter. Ze gelden dus voor het hele plan. Het zijn achtereenvolgens een antidubbeltelregel en algemene bouw-, gebruiks- en afwijkingsregels.
- 4 Overgangs- en slotregels: in het laatste hoofdstuk zijn respectievelijk overgangsregels en een slotregel opgenomen. Hoewel het hier in wezen ook algemene regels betreft, zijn deze vanwege hun meer bijzondere karakter in een apart hoofdstuk opgenomen.

### **7.3 Specifieke regeling in dit wijzigingsplan**

### *7.3.1 Het wijzigingsplan*

Voorliggend plan is een wijzigingsplan. In dit plan zijn de regels uit het moederplan (het bestemmingsplan 'De kommen van Bernheze' met identificatienummer NL.IMRO.1721.BPKommenBernheze-VG01 van de gemeente Bernheze, vastgesteld door de gemeenteraad op 1 juni 2011) overgenomen. Hierop gelden een aantal uitzonderingen. De volgende regels uit het moederplan zijn niet in het voorliggende plan opgenomen:

- regels met betrekking tot bestemmingen die niet binnen het plangebied liggen;
- regels met betrekking tot aanduidingen die niet binnen het plangebied liggen;
- de uitsluiting van de aanvullende werking van de bouwverordening (artikel 30). Vanaf 1 juli 2018 moeten de stedenbouwkundige bepalingen uit de bouwverordening zijn opgenomen in het bestemmingsplan. Het is niet meer mogelijk om hier voor naar de bouwverordening te verwijzen.

Daarnaast zijn ten opzichte van het moederplan de volgende toevoegingen of aanpassingen gedaan:

- de begrippen 'plan' en 'bestemmingsplan' zijn aangepast, zodat ze voldoen aan de Standaard Vergelijkbare Bestemmingsplannen 2012;
- in de specifieke gebruiksregels van de bestemming 'Wonen' is een parkeerregeling opgenomen. In het plangebied moet voldoende parkeergelegenheid worden gerealiseerd, conform het gemeentelijke parkeerbeleid. De realisatie van voldoende parkeerplaatsen was in het moederplan gewaarborgd middels de verwijzing naar de bouwverordening. Door de toevoeging van de specifieke gebruiksregel is dit in het voorliggende plan ook geregeld;
- binnen de bestemmingsregels van de bestemming 'Wonen' is opgenomen dat uitsluitend grondgebonden woningen zijn toegestaan. De realisatie van grondgebon-

den woningen is een voorwaarde uit de wijzigingsbevoegdheid (waar bij de vaststelling van het voorliggende plan gebruik van wordt gemaakt). Op deze wijze is gewaarborgd dat wordt voldaan aan deze voorwaarde;

- Binnen de bestemming 'Wonen' is de aan te houden afstand van hoofdgebouwen tot de zijdelingse bouwperceelsgrens aangepast van 3 naar 2 meter.
#### *7.3.2 Bestemmingen*

Dit wijzigingsplan kent de bestemmingen 'Tuin' en 'Wonen' en de dubbelbestemmingen 'Waarde - Archeologie 2' en 'Waarde - Archeologie 3'.

#### 'Tuin'

Binnen de bestemming 'Tuin' zijn tuinen, met bijbehorende gebouwen en bouwwerken geen gebouwen zijnde toegestaan.

In het voorliggende plan hebben de gronden voor de voorgevelrooilijn van de woningen de bestemming 'Tuin' gekregen. Binnen deze bestemming gelden dezelfde bouwregels als binnen de bestemming 'Wonen' (zie navolgende paragraaf), met de uitzondering dat hier geen hoofdgebouwen gerealiseerd kunnen worden.

#### 'Wonen'

Binnen de bestemming 'Wonen' is naast wonen en bijbehorende gebouwen, bouwwerken en voorzieningen, de uitoefening van een aan-huis-gebonden beroep mogelijk.

Er zijn in het voorliggende plangebied vier bouwvlakken opgenomen, met in ieder bouwvlak de mogelijkheid om twee twee-aaneen gebouwde, grondgebonden woningen te realiseren. Dit betekent dat er in het plangebied in totaal acht woningen gerealiseerd mogen worden.

De bouwregels zijn verder als volgt:

- 1 Woningen/hoofdgebouwen: moeten worden gebouwd ter plaatse van de aanduiding 'maximum aantal wooneenheden', binnen het bouwvlak met maximaal de ter plaatse van de aanduiding 'maximum goothoogte (m), maximum bouwhoogte (m)' aangegeven goot- en bouwhoogte.
- 2 Bijgebouwen: mogen binnen en buiten het bouwvlak worden gerealiseerd. De maximum toegestane oppervlakte is afhankelijk van de oppervlakte van het bouwperceel, waarbij de oppervlakte van één bijgebouw maximaal 50 m2 is. Per hoofdgebouw zijn maximaal 3 vrijstaande bijgebouwen toegestaan, welke minimaal 4 meter achter het verlengde van de voorgevel van het hoofdgebouw gerealiseerd moeten worden. De goothoogte mag maximaal 3,25 m bedragen. De bouwhoogte is voor vrijstaande bijgebouwen maximaal 5,5 m. Bij niet vrijstaande bijgebouwen mag de dakhelling niet steiler zijn dan de kap van het hoofdgebouw.
- 3 Verder zijn er bouwregels opgenomen voor carports, ondergeschikte onderdelen van de woningen, overkappingen boven de voordeur en bouwwerken geen gebouw zijnde.

Voor parkeren is een specifieke gebruiksregel opgenomen. Burgemeester en wethouders kunnen afwijken van het bestemmingsplan voor het gebruik ten behoeve van een aan huis verbonden bedrijf, mantelzorg of huisvesting van (tijdelijke) buitenlandse werknemers.

'Waarde - Archeologie 2' en 'Waarde - Archeologie 3'

Deze dubbelbestemmingen beogen eventuele archeologische relicten te beschermen en hoeven niet verder te worden toegelicht.