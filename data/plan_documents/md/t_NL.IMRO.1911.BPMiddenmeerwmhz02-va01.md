# Bestemmingsplan laatste fase herstructurering Middenmeer

Onderwerp: Bestemmingsplan laatste fase herstructurering Middenmeer Projectnummer: 354636 Datum: 17-mei-2017 Referentienummer: D01

Auteur: Sjoerd Bazuin, Eline Claessens

Deelgebieden Kanaalweg, Professor Lorentzstraat en Verlengde Breestraat/Doctor Lovinkstraat

Vastgesteld

# Verantwoording

| Titel                | Bestemmingsplan laatste fase<br>herstructurering Middenmeer                                       |
|----------------------|---------------------------------------------------------------------------------------------------|
| Subtitel             | Deelgebieden Kanaalweg, Professor<br>Lorentzstraat en Verlengde<br>Breestraat/Doctor Lovinkstraat |
| Projectnummer        | 6500978000                                                                                        |
| Referentienummer     | SWNLXXXXXX                                                                                        |
| Datum                | 17 mei 2017                                                                                       |
|                      |                                                                                                   |
| Auteur(s)            | Sjoerd Bazuin, Eline Claessens                                                                    |
| E-mailadres          | Sjoerd.Bazuin@sweco.nl                                                                            |
|                      |                                                                                                   |
| Gecontroleerd door   | Fiona Sinoo                                                                                       |
| Paraaf gecontroleerd |                                                                                                   |
|                      |                                                                                                   |
| Goedgekeurd door     | Rob Krom                                                                                          |
| Paraaf goedgekeurd   |                                                                                                   |
|                      |                                                                                                   |

| TOELICHTING 5 |                                                                               |  |
|---------------|-------------------------------------------------------------------------------|--|
| 1             | Inleiding6                                                                    |  |
| 1.1           | Algemeen6                                                                     |  |
| 1.2           | Aanleiding en doelstelling6                                                   |  |
| 1.3           | Ligging plangebied 6                                                          |  |
| 1.4           | Vigerend bestemmingplannen7                                                   |  |
| 1.5           | Leeswijzer8                                                                   |  |
| 2             | Beleidskader 9                                                                |  |
| 2.1           | Algemeen9                                                                     |  |
| 2.2           | Rijksbeleid 9                                                                 |  |
| 2.2.1         | Structuurvisie Infrastructuur en Ruimte (SVIR) 9                              |  |
| 2.2.2         | Besluit algemene regels ruimtelijke ordening9                                 |  |
| 2.2.3         | Besluit ruimtelijk ordening 10                                                |  |
| 2.2.4         | Conclusie rijksbeleid 12                                                      |  |
| 2.3           | Provinciaal beleid 12                                                         |  |
| 2.3.1         | Structuurvisie provincie Noord-Holland 2040, Kwaliteit door veelzijdigheid 12 |  |
| 2.3.2         | Provinciale Ruimtelijke Verordening 13                                        |  |
| 2.3.3         | Provinciale woonvisie 2010-202014                                             |  |
| 2.4           | Gemeentelijk beleid 15                                                        |  |
| 2.4.1         | Omgevingsvisie gemeente Hollands Kroon 15                                     |  |
| 3             | Planbeschrijving16                                                            |  |
| 3.1           | Inleiding 16                                                                  |  |
| 3.2           | Beeldkwaliteitsplan Brugstraat Middenmeer-West16                              |  |
| 3.3           | Stedenbouwkundige opzet 17                                                    |  |
| 3.4           | Vertaling in bestemmingsplan 18                                               |  |
| 4             | Milieu- en omgevingsaspecten 19                                               |  |
| 4.1           | Algemeen19                                                                    |  |
| 4.2           | Bodem 19                                                                      |  |
| 4.3           | Externe veiligheid 19                                                         |  |
| 4.4           | Luchtkwaliteit 20                                                             |  |
| 4.5           | Archeologie en cultuurhistorie 20                                             |  |
| 4.6           | Bedrijven en milieuzonering 21                                                |  |
| 4.7           | Natuur23                                                                      |  |

| 4.8  | Geluid 24                                   |  |
|------|---------------------------------------------|--|
| 4.9  | Water 25                                    |  |
| 4.10 | Duurzaamheid 26                             |  |
| 4.11 | Vormvrije m.e.r.-beoordeling 26             |  |
| 5    | Juridische planbeschrijving30               |  |
| 5.1  | Algemeen30                                  |  |
| 5.2  | Verbeelding30                               |  |
| 5.3  | Planregels31                                |  |
| 6    | Uitvoerbaarheid 33                          |  |
| 6.1  | Algemeen33                                  |  |
| 6.2  | Economische uitvoerbaarheid 33              |  |
| 7    | Procedure34                                 |  |
| 7.1  | Uniforme openbare voorbereidingsprocedure34 |  |
| 7.2  | Beroep 34                                   |  |

<span id="page-4-0"></span>**TOELICHTING**

# <span id="page-5-0"></span>**1 Inleiding**

# <span id="page-5-1"></span>*1.1 Algemeen*

Deze toelichting maakt onderdeel uit van het bestemmingsplan laatste fase herstructurering Middenmeer. Het bestemmingsplan richt zich op de laatste fase van de herstructurering van Middenmeer. Naast de toelichting bestaat het bestemmingsplan uit de verbeelding en de regels. De verbeelding en de regels zijn het juridisch bindende deel van het bestemmingsplan. De toelichting heeft geen juridisch bindende werking.

De toelichting geeft de ruimtelijke onderbouwing bij het bestemmingsplan. De aanleiding en doelstelling van het plan worden toegelicht, de omgevingsaspecten worden beschreven en de planregels worden uitgelegd.

# <span id="page-5-2"></span>*1.2 Aanleiding en doelstelling*

Samen met woningbouwcorporatie Wooncompagnie werkt de gemeente Hollands Kroon aan de herstructurering van Middenmeer. Wooncompagnie gaat op drie locaties binnen het plangebied oude woningen vervangen voor nieuwbouw. De voormalige bebouwing is reeds gesloopt. In het vigerende bestemmingsplan is een uitwerkingsplicht opgenomen, op basis waarvan de herstructurering mogelijk is. Echter, de plannen passen niet geheel binnen de uitwerkingskaders. Daarom wordt een nieuw bestemmingsplan voorbereid, dat de woningbouwontwikkeling aan Kanaalweg, Professor Lorentzstraat en Verlengde Breestraat/Doctor Lovinkstraat juridisch-planologisch mogelijk maakt.

# <span id="page-5-3"></span>*1.3 Ligging plangebied*

Figuur 1.1 geeft de ligging van de deelgebieden in Middenmeer weer. Het plangebied bestaat uit de volgende deelgebieden:

- 1. Kanaalweg;
- 2. Professor Lorentzstraat;
- 3. Verlengde Breestraat/Doctor Lovinkstraat.

De gebieden liggen in het westelijke deel van Middenmeer nabij de Brugstraat. Het deelgebied Kanaalweg wordt in het noorden begrensd door de Kerkkring, in het westen door de Kanaalweg, in het oosten door het Schoolpad en het zuiden door een voetpad tussen Kanaalweg en Schoolpad.

Het deelgebied Professor Lorentzstraat wordt in het noorden begrensd door Schoolpad, en de o.b.s. de Peppel, in het westen door Schoolpad, in het oosten door Poststraat en in het zuiden door Doctor Ingenieur C. Lelystraat.

Het deelgebied Verlengde Breestraat/Doctor Lovinkstraat wordt in het noorden begrensd door de Verlengde Breestraat, in het westen door bebouwing aan de Brugstraat, en in het oosten en zuiden door de Doctor Lovinkstraat.

Figuur 1.1 Begrenzing plangebied

# <span id="page-6-0"></span>*1.4 Vigerend bestemmingplannen*

Binnen het plangebied van onderhavig bestemmingsplan zijn twee vigerende bestemmingsplannen van toepassing. Het eerste betreft het bestemmingsplan Middenmeer 2009, op 24 september 2009 vastgesteld door de gemeenteraad van voormalig gemeente Wieringermeer. De gronden binnen het plangebied van onderhavig bestemmingsplan hebben binnen dit vigerende bestemmingsplan een woonbestemming. Het gaat om twee stroken gelegen binnen deelgebied 2, Prof. Lorentzstraat, zie figuur 1.2.

Figuur 1.2 Vigerend bestemmingsplan Middenmeer 2009 en Herstructurering Middenmeer

Voor de overige gronden is het vigerende bestemmingsplan Herstructurering Middenmeer, vastgesteld op 23 december 2010 door de gemeenteraad van de voormalig gemeente Wieringermeer, van toepassing. Deze gronden hebben een uit te werken woonbestemming. Er zal voor deze gronden echter geen uitwerkingsplan worden opgesteld omdat de huidige plannen voor woningbouw niet passen binnen de kaders van de uit te werken bestemmingen. Onderhavig bestemmingsplan zal beide huidige plannen vervangen.

# <span id="page-7-0"></span>*1.5 Leeswijzer*

Hoofdstuk 2 geeft een beschrijving van het plan. In hoofdstuk 3 wordt ingegaan op de relevante milieu- en omgevingsaspecten. Hoofdstuk 4 geeft een toelichting op de planregels en de verbeelding. Hoofdstuk 5 behandelt de uitvoerbaarheid van het bestemmingsplan. Tot slot wordt in hoofdstuk 6 de planprocedure beschreven.

#### <span id="page-8-0"></span>**2 Beleidskader**

# <span id="page-8-1"></span>*2.1 Algemeen*

Om een goed beeld te krijgen van het beleidskader en de wetgeving voor dit bestemmingsplan is een overzicht gegeven van relevant bestaand nationaal, provinciaal en gemeentelijk beleid.

# <span id="page-8-2"></span>*2.2 Rijksbeleid*

# <span id="page-8-3"></span>**2.2.1 Structuurvisie Infrastructuur en Ruimte (SVIR)**

De structuurvisie Infrastructuur en Ruimte (maart 2012) vormt het ruimtelijk beleid op rijksniveau. Hierin geeft het kabinet aan waar het naar streeft: Nederland concurrerend, bereikbaar, leefbaar en veilig. Om dat te bereiken laat het Rijk de ruimtelijke ordening zo dicht mogelijk bij degene die het aangaat en laat het meer over aan gemeenten en provincies ('decentraal, tenzij…'). Het Rijk kiest voor een selectieve inzet van rijksbeleid op nationale belangen. Buiten deze belangen hebben decentrale overheden beleidsvrijheid.

De juridische borging van de nationale belangen vindt plaats in het Besluit algemene regels ruimtelijke ordening (Barro). In het Barro zijn onder andere regelingen met betrekking tot het Natuurnetwerk Nederland (NNN), de Waddenzee en militaire terreinen opgenomen. Een aantal regelingen is 'getrapt' vastgelegd. Dit wil zeggen dat de provincies, gemeenten en hoogheemraadschappen verplicht zijn dit beleid nader uit te werken. Dit betreft bijvoorbeeld de uitbreidingsruimte van het IJsselmeergebied. Bestemmingsplannen mogen geen nieuwe bebouwing of landaanwinning mogelijk maken in dit gebied. Het plangebied valt echter buiten het IJsselmeergebied waardoor de beperking niet van toepassing is op onderhavig bestemmingsplan.

# *Betekenis voor het project*

De 13 nationale belangen zijn niet van betekenis voor dit bestemmingsplan. Dit houdt in dat de betekenis van de nationale structuurvisie voor het bestemmingsplangebied zodoende zeer beperkt is. Het relevante beleidskader wordt gevormd door provinciaal en vooral gemeentelijk beleid.

# <span id="page-8-4"></span>**2.2.2 Besluit algemene regels ruimtelijke ordening**

De juridische borging van de nationale belangen vindt plaats in het Besluit algemene regels ruimtelijke ordening (Barro). Het Barro is gericht op doorwerking van de nationale belangen in gemeentelijke bestemmingsplannen. In het Barro wordt een aantal projecten die van nationaal belang zijn genoemd en met behulp van digitale kaartbestanden exact ingekaderd. Aan elk soort project wordt een set regels gekoppeld waaraan bestemmingsplannen zullen moeten voldoen. Volgens de toelichting van de Rijksoverheid draagt het Barro bij aan versnelling van de besluitvorming bij ruimtelijke ontwikkelingen van nationaal belang en "vermindering van de bestuurlijke drukte".

De bedoeling is dat belemmeringen die de realisatie van de genoemde projecten zouden kunnen frustreren of vertragen door het Barro op voorhand onmogelijk worden gemaakt. Dat zal moeten leiden tot een versnelde uitvoering van die projecten. Het Barro brengt ook met zich mee dat gemeenten die een bestemmingsplan opstellen dat raakt aan een belang van één van de projecten in het Barro, nauwkeurig de regelgeving van het Barro moeten controleren. Het Barro vormt daarmee een dwingende checklist bij de opstelling van bestemmingsplannen.

#### *Betekenis voor het project*

Onderhavig bestemmingsplan raakt niet aan de aangewezen nationale belangen. De beleidsruimte van de gemeente bij het invullen van dit bestemmingsplan wordt derhalve niet beperkt. Het bestemmingsplan voldoet aan de regels uit het Barro.

# <span id="page-9-0"></span>**2.2.3 Besluit ruimtelijk ordening**

Het Besluit ruimtelijke ordening (Bro) geeft regels waar concrete ruimtelijke projecten aan moeten voldoen. Zo is in het Bro de ladder voor duurzame verstedelijking verankerd. Deze ladder is gericht op vraaggericht programmeren en het zorgvuldig benutten van ruimte. De ladder bevat drie treden waarmee ruimtelijke besluiten moeten worden gemotiveerd. Conform de voorgenomen wijziging van artikel 3.1.6 van het Bro zal in de toekomst enkel nog motivering van de behoefte nodig zijn voor plannen buiten bestaand stedelijk gebied. Omdat deze wijziging nog niet in werking is getreden, wordt in deze paragraaf ingegaan op de ladder.

# *Betekenis voor het project*

Na de vaststelling van het vigerende bestemmingsplan Herstructurering Middenmeer is in 2012 de ladder voor duurzame verstedelijking als kaderstellend instrument ingevoerd voor alle juridisch bindende ruimtelijke plannen van de decentrale overheden. Het doel van de ladder voor duurzame verstedelijking is een goede ruimtelijke ordening in de vorm van een optimale benutting van de ruimte in stedelijke gebieden. De ladder dient doorlopen te worden wanneer nieuwe stedelijke ontwikkelingen in bijvoorbeeld een bestemmingsplan mogelijk worden gemaakt. In dit geval betreft het een bestemmingsplan dat betrekking heeft op een herstructurering, waarbij bestaande woningen worden vervangen (sloop-nieuwbouw) en een aantal woningen aan het totaal wordt toegevoegd. Onderstaande tabel laat de verschillen tussen de oude en nieuwe situatie per deelgebied zien.

| Deelgebied bestemmingsplan             | Oude situatie binnen | Nieuwe situatie binnen |
|----------------------------------------|----------------------|------------------------|
|                                        | bestemmingsplan      | bestemmingsplan        |
| Kanaalweg                              | 8 woningen           | 12 woningen            |
| Prof. Lorentzstraat                    | 25 woningen          | 30 woningen            |
| Verlengde Breestraat/ Dr. Lovinkstraat | 12 woningen          | 14 woningen            |
| Totaal                                 | 45 woningen          | 56 woningen            |

Ten opzichte van de oude situatie biedt het bestemmingsplan ruimte voor 11 extra woningen. Hoewel dit aantal zodanig laag is, dat niet kan worden gesproken van een nieuwe stedelijke ontwikkeling, wordt in het kader van een goede ruimtelijke ordening, een motivering op basis van de ladder voor duurzame verstedelijking gegeven. Hiervoor worden drie treden doorlopen:

- 1. onderbouwen dat de voorgenomen stedelijke ontwikkeling voorziet in een actuele regionale behoefte (nut & noodzaak);
- 2. indien uit de beschrijving in onderdeel 1 blijkt dat sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins;

- 3. als herstructurering of transformatie van bestaand stedelijk gebied onvoldoende mogelijkheden biedt, een onderbouwing geven dat een locatie buiten bestaand stedelijk gebied passend is ontsloten.
Voor het bestemmingsplan geldt dat het gaat om herstructurering binnen bestaand stedelijk gebied. Dit betekent dat alleen de regionale behoefte aangetoond moet worden (trede 1). Hieronder wordt de onderbouwing bij de drie treden achtereenvolgens toegelicht:

# 1. Actuele regionale behoefte

De provincie Noord-Holland streeft naar het realiseren van voldoende woningen van passende kwaliteit, waarbij volgens de ambities van de Structuurvisie Noord-Holland 2040 zoveel mogelijk in binnenstedelijk gebied wordt gebouwd. De woningbouwopgaven voor de provincie zijn door de gemeenten in regioverband vastgelegd in Regionale Actieprogramma's (RAP's). De RAP's geven uitvoering aan de provinciale woonvisie en bevatten kwantitatieve en kwalitatieve afspraken. De gemeente Hollands Kroon maakt samen met de gemeenten Texel, Den Helder en Schagen onderdeel uit van de RAP-regio Kop van Noord-Holland.

Op 28 oktober 2015 ondertekenden de colleges van B&W van de vier gemeenten en het college van GS van de provincie het Regionaal Convenant Woningbouw Kop van Noord-Holland. Het convenant maakt deel uit van het RAP 2011-2015 en gaat deel uitmaken van het nieuwe RAP 2016-2020. Partijen spraken hierin uit dat de regio zich inzet om nu en in de toekomst een aantrekkelijk woongebied te blijven. Dat betekent dat de regio zich minder dan in het verleden richt op de ontwikkeling van nieuwbouwwoningen; de focus heeft op verbetering van de bestaande voorraad en in het verlengde daarvan dat de nieuwbouwwoningen die worden toegevoegd echt complementair zijn aan de bestaande voorraad.

Partijen hebben in dit convenant de woningbouwprognose voor de periode 2015 – 2020 bijgesteld. Uitgangspunt is dat in deze periode 2.750 woningen worden toegevoegd in de regio. Dit programma is als volgt over de gemeenten verdeeld:

|                | Programma nieuwbouwwoningen tot 2020 |               |
|----------------|--------------------------------------|---------------|
| Den Helder     |                                      | 800 - 850     |
| Hollands Kroon |                                      | 750 - 800     |
| Schagen        |                                      | 900 - 950     |
| Texel          |                                      | 100 - 150     |
| Totaal         |                                      | 2.550 – 2.750 |

Tabel 3.1 – Verdeling programma nieuwbouwwoningen Kop van Noord-Holland (bron: Regionaal Convenant Woningbouw Kop van Noord-Holland)

In het zogenaamde Kwalitatief Woningbouwprogramma (KWP) worden de in tabel 3.1 genoemde randtotalen (kwantitatief plafond) verdeeld per kern. Ingediende woningbouwplannen worden getoetst op basis van door de regio vastgestelde objectieve kwaliteitscriteria. Wanneer een plan positief wordt beoordeeld en past binnen de kwantitatieve aantallen, wordt een woningbouwplan opgenomen in het KWP. Dit resulteert in een gezamenlijk en dynamisch overzicht van woningbouwplannen tot 2020 en na 2020.

De toevoeging van 11 woningen binnen de deelgebieden Kanaalweg, Professor Lorentzstraat en Verlengde Breestraat/Doctor Lovinkstraat zijn in het KWP opgenomen. Dit betekent dat binnen de regio overeenstemming bestaat dat zowel op kwantitatief als kwalitatief niveau er behoefte is aan de toevoeging van de woningen.

# 2. Voorzien in behoefte binnen bestaand stedelijk gebied

De herstructurering vindt plaats binnen de kern Middenmeer, op bestaande woningbouwlocaties. Er is op deze locaties daarom sprake van een bestaand stedenbouwkundig samenstel van bebouwing ten behoeve van wonen, zoals in het Besluit ruimtelijke ordening 'bestaand stedelijk gebied' is gedefinieerd. De woningen worden door middel van herstructurering mogelijk gemaakt. Daarmee voorziet dit plan in de behoefte aan woningen binnen bestaand stedelijk gebied.

# 3. Passende ontsluiting

Omdat de projectlocatie gelegen is binnen bestaand stedelijk gebied is het niet nodig passende ontsluiting nader te motiveren.

# <span id="page-11-0"></span>**2.2.4 Conclusie rijksbeleid**

Met het voorliggende bestemmingsplan wordt voldaan aan de doelen en uitgangspunten zoals omschreven in het rijksbeleid. Bij de herstructurering zal sprake zijn van een zorgvuldig en zuinig ruimtegebruik.

# <span id="page-11-1"></span>*2.3 Provinciaal beleid*

<span id="page-11-2"></span>2.3.1 Structuurvisie provincie Noord-Holland 2040, Kwaliteit door veelzijdigheid Het strategisch ruimtelijk beleid van de provincie Noord-Holland is vastgelegd in de Structuurvisie Noord-Holland 2040.

De hoofddoelstelling is inspelen op de veranderingen die tot 2040 te verwachten zijn. In de periode tot 2040 zullen verdere globalisering en klimaatverandering grote gevolgen hebben voor Noord-Holland. Ook veranderingen en trends op nationaal en lokaal niveau hebben een grote ruimtelijke impact. Deze veranderingen leiden tot een aantal belangrijke ruimtelijke opgaven en keuzes. In de structuurvisie worden deze ontwikkelingen en de voornaamste keuzes die de provincie Noord-Holland zal moeten maken, kort toegelicht. Ook wordt geschetst hoe de provincie er in 2040 uitziet en op welke wijze de provincie met deze structuurvisie zal bijdragen aan het realiseren van dit toekomstbeeld. De structuurvisie is vastgesteld op 21 juni 2010 en in werking getreden op 1 november 2010. Vervolgens hebben Provinciale Staten de visie enkele malen geactualiseerd, waarbij de meest recente actualisatie op 28 september 2015 heeft plaatsgevonden.

Voor regionale afstemming van de verschillende ruimtevragende functies heeft de provincie Noord-Holland een provinciale en regionale monitor voor de zeven regio's in Noord-Holland (Kop van Noord-Holland, West Friesland, Regio Alkmaar, IJmond, Zuid-Kennemerland, Stadsregio Amsterdam en Gooi & Vechtstreek) opgesteld.

Ten aanzien van demografische verandering geldt dat in het deelgebied Noord-Holland Noord, waarin Middenmeer is gelegen, een bevolkingsgroei wordt verwacht van 17.500 personen in de periode 2010-2020 en van 9.800 personen in de periode 2020-2030. Dat

brengt een verwachte groei aan woningbehoefte met zich mee in Noord-Holland Noord van 25.000 woningen in de periode 2010-2020 en 10.000 woningen in de periode 2020-2030.

Uitgangspunt is om de vraag naar woningen zoveel mogelijk te realiseren binnen het Bestaand Bebouwd Gebied (BBG). Van nieuwe ontwikkelingen moet nut en noodzaak worden aangetoond, waarna dient te worden aangetoond dat de betreffende ontwikkeling niet (geheel) door middel van verdichting, transformatie en herstructurering kan worden gerealiseerd. Deze benadering komt zowel het realiseren van (hoog)stedelijke voorzieningen in de metropoolregio (de metropolitane strategie) als het behouden van regionale/lokale voorzieningen in kleine(re) kernen in het noorden ten goede. Door concentratie worden verkeer- en vervoersnetwerken optimaal benut en wordt een voldoende en gedifferentieerd aanbod van sociaal-culturele voorzieningen behouden. Verdichting brengt een aantal aandachtspunten met zich mee op het gebied van sociaalmaatschappelijke voorzieningen, functiemenging en financiering. Voorzieningen zoals scholen, kantoren en bedrijfsruimten, winkelaanbod, ruimte voor groen, recreatie, sport en zorg zijn onlosmakelijk verbonden met het woonprogramma. Door gevarieerde programma's zijn deze functies binnen het BBG te behouden.

Om het groene, aantrekkelijke en toegankelijke karakter van Noord-Holland in de toekomst te waarborgen, realiseert de provincie een provinciale groenstructuur voor mensen, dieren en planten. Een belangrijk onderdeel van de provinciale groenstructuur is het Natuurnetwerk Nederland (NNN). Het NNN vormt een samenhangend netwerk van (inter-)nationaal belangrijke, duurzaam te behouden ecosystemen. Het NNN wordt in de periode tot en met 2027 gerealiseerd.

#### *Betekenis voor het project*

Het onderhavige bestemmingsplan maakt de ontwikkeling van woningbouw binnen bestaand bebouwd gebied mogelijk. Dit past binnen de gemaakte regionale afspraken. Binnen Middenmeer wordt groei aan woningbehoefte verwacht. Met de herstructurering van het woongebied zal (deels) worden voorzien in deze behoefte. Het plangebied bevindt zich buiten het NNN en heeft geen gevolgen op de provinciale groenstructuur.

#### <span id="page-12-0"></span>2.3.2 Provinciale Ruimtelijke Verordening

De Provinciale Ruimtelijke Verordening (PRV) van de provincie Noord-Holland is op 28 september 2015 gewijzigd en deze is op 15 januari 2016 inwerking getreden. De PRV is de juridische verankering van de structuurvisie. Op 12 december 2016 hebben Provinciale Staten opnieuw een wijziging van de Provinciale Ruimtelijke Verordening vastgesteld. De nieuwe PRV trad in werking op 1 maart 2017. Gedeputeerde Staten hebben op 28 februari 2017 de uitvoeringsregeling met betrekking tot regionale afspraken over nieuwe stedelijke ontwikkelingen in Noord-Holland vastgesteld. Deze uitvoeringsregeling is ook op 1 maart 2017 in werking getreden.

In de verordening worden regels gegeven omtrent de inhoud van bestemmingsplannen over onderwerpen in zowel het landelijke als het bestaand stedelijk gebied van Noord-Holland waar een provinciaal belang mee gemoeid is. De nieuwe Provinciale verordening vervangt het begrip 'bestaand bebouwd gebied' door 'bestaand stedelijk gebied', zoals bedoeld in artikel 1.1.1 lid 1 sub h van het Besluit ruimtelijke ordening. Bestaand stedelijk gebied (BSG) is een bestaand stedenbouwkundig samenstel van bebouwing ten behoeve van wonen,

dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur. Uitgangspunt is dat stedelijke ontwikkelingen in eerste instantie in het BSG worden gerealiseerd. Indien toch in het landelijk gebied wordt ontwikkeld, gelden eisen aan de ruimtelijke kwaliteit van die ontwikkeling. In dit bestemmingsplan worden woningen mogelijk gemaakt binnen het BSG en wordt dus voldaan aan de regels van de verordening.

Gezien de ligging van het plangebied heeft de begripswijziging geen consequenties voor bovenstaande conclusies. Onderhavig plan is zowel gelegen in het BBG als in het BSG.

Doordat de regels die samenvallen met de laderregels in het Bro uit de PRV zijn geschrapt, komt het accent in de PRV te liggen op datgene wat niet in de wet is vastgelegd. Dat zijn de regionale afspraken. Al eerder zijn in de PRV voor woningbouw regionale afspraken in de Regionale Actie Programma's (RAP's) verplicht gesteld en zijn voor detailhandel regionale visies verplicht. Ten aanzien van nieuwe stedelijke ontwikkelingen is opgenomen dat een bestemmingsplan uitsluitend kan voorzien in een nieuwe stedelijke ontwikkeling als deze ontwikkeling in overeenstemming is met de binnen de regio gemaakte schriftelijke afspraken. Gedeputeerde Staten stellen nadere regels aan deze afspraken.

# *Betekenis voor het project*

Het onderhavige bestemmingsplan voldoet aan de regels gesteld in de Provinciale Ruimtelijke Verordening. Van belang daarbij is dat de woningbouwontwikkeling gerealiseerd wordt in het BSG in plaats van in het landelijk gebied.

# <span id="page-13-0"></span>2.3.3 Provinciale woonvisie 2010-2020

Het provinciale beleid inzake woningbouw is vastgelegd in de Provinciale Woonvisie 2010- 2020, vastgesteld door Provinciale Staten op 27 september 2010. Deze woonvisie sluit aan op de structuurvisie en schetst de kaders voor regionaal woonbeleid. Vooral het kwalitatieve aspect van wonen komt in deze visie aan de orde. Als doelstelling is opgenomen het streven naar voldoende woningen in een aantrekkelijk woonmilieu en met een passende kwaliteit in het jaar 2020.

De speerpunten van dit beleid zijn:

- verbeteren van de afstemming tussen vraag en aanbod voor alle consumenten, en specifiek voor doelgroepen die minder kansen hebben op het vinden van een geschikte woning;
- verbeteren van de mate waarin voorzieningen in de woonomgeving aansluiten bij de vraag van bewoners;
- verbeteren van de duurzaamheid van het woningaanbod en de woonomgeving.

#### *Betekenis voor het project*

De woningbouwontwikkeling in Middenmeer, waarbij levensloopbestendige woningen bedoeld voor de bovenkant van het middensegment huur worden gerealiseerd, past goed binnen de doelstellingen van het provinciale woonbeleid. De herstructurering van het plangebied zal bijdragen aan het beter laten aansluiten van vraag en aanbod van woningen. Tevens zal er bij de herstructurering van het plangebied, door de vernieuwing, bijgedragen worden aan de doelstelling om het woningaanbod steeds duurzamer te maken.

# <span id="page-14-0"></span>*2.4 Gemeentelijk beleid*

#### <span id="page-14-1"></span>2.4.1 Omgevingsvisie gemeente Hollands Kroon

In de Omgevingsvisie Hollands Kroon, vastgesteld op 29 november 2016, is een integrale visie en een helder fundament voor het beleid van Hollands Kroon en de uitvoering ervan voor de periode tot 2030 opgenomen. Het betreft naast ruimtelijke ordening ook onderwerpen als veiligheid, economische en technologische ontwikkelingen, natuur, milieu en bereikbaarheid. Dit moet meer samenhang brengen in het beleid voor de fysieke leefomgeving om flexibeler in te kunnen spelen op de veranderingen in de maatschappij. Vooral op strategisch niveau is deze samenhang van belang.

Een omgevingsvisie is een visie instrument die opgenomen is in de Omgevingswet. Omdat deze omgevingsvisie eerder wordt vastgesteld dan de Omgevingswet, zal deze bij vaststelling juridisch nog gelden als structuurvisie onder de Wet ruimtelijke ordening (Wro) in plaats van omgevingsvisie.

Ten aanzien van woningbouw is in de omgevingsvisie opgenomen dat er behoefte is aan sturen in tijd van robuuste veranderingen. Daarom stelt de gemeente kaders die moeten zorgen voor heldere keuzes en tegelijkertijd flexibiliteit, zodat bijsturen waar nodig mogelijk is. Kaders die zijn gestoeld op realisme. Het bijgestelde woningbouwprogramma getuigt daar van. Andere tijden vragen niet alleen om een andere rol van de overheid, maar ook om meer burgerkracht. Hierdoor ontstaat er ook een andere woningbehoefte in het bijzonder in relatie tot zorg. De gemeente staat voor een gezonde woningvoorraad en verlegt de focus op kwaliteit in plaats van kwantiteit. Ruimte voor kwalitatief hoogwaardig wonen en leven is een speerpunt. Om deze reden creëert de gemeente condities voor goede, gedifferentieerde woon- en leefmilieus. De gemeente regisseert woningbouwontwikkelingen aan de hand van een regionaal afgestemd kwalitatief en kwantitatief afwegingskader (KwK). Gelet op de groeiende werkgelegenheid in de regio, zal vanaf 2020 het Kwalitatief woningbouwprogramma van de Kop (KwK) moeten voorzien in een groeiend woningaanbod. De gemeente Hollands Kroon zal daardoor qua inwonertal groeien en dit komt de leefbaarheid en het voorzieningenaanbod ten goede.

#### *Betekenis voor het project*

De realisatie van nieuwe woningbouw binnen Middenmeer past binnen de visie van gemeente Hollands Kroon op de omgeving. Er is behoefte aan een groeiend woningaanbod. Daarbij zal de woningbouw moeten passen binnen de gestelde kaders en ligt de focus op kwaliteit. Dit bestemmingsplan is globaal van karakter, waardoor goed en flexibel kan worden ingespeeld op de woningbehoefte.

# <span id="page-15-0"></span>**3 Planbeschrijving**

# <span id="page-15-1"></span>*3.1 Inleiding*

Binnen het plangebied worden 56 woningen mogelijk gemaakt. De woningen zijn levensloopbestendig en zijn bedoeld voor de bovenkant van het middensegment huur. Per deelgebied is de verdeling als volgt:

| Deelgebied                               | Maximaal aantal woningen |
|------------------------------------------|--------------------------|
| Kanaalweg                                | 12                       |
| Prof. Lorentzstraat                      | 30                       |
| Verlengde Breestraat/Doctor Lovinkstraat | 14                       |
| Totaal                                   | 56                       |

Tabel 3.1.1 – Maximaal aantal wooneenheden in het bestemmingsplan verdeeld over de deelgebieden.

#### <span id="page-15-2"></span>*3.2 Beeldkwaliteitsplan Brugstraat Middenmeer-West*

Voor de herstructurering van Middenmeer is het *beeldkwaliteitsplan Brugstraat Middenmeer-West* opgesteld. Het oorspronkelijk stedenbouwkundig plan voor Middenmeer uit 1932 van de ontwerper M.J. Granpré Molière speelt hierin een belangrijke rol.

De 6 belangrijkste kenmerken van de dorpen van Granpré Molière in het algemeen zijn:

- 1. De rechthoekige structuur, gebaseerd op de verkaveling van het landschap.
- 2. Duidelijke begrenzing van het dorp (maar wel uitbreidbaar in verschillende richtingen door middel van een open structuur voor verdere uitbreidingen (bijvoorbeeld een bomenrij) en open verbinding met het omringende landschap.
- 3. Een brink als duidelijke (sociale) kern (in Middenmeer is dit de Brugstraat)
- 4. Alle voorzieningen zijn goed bereikbaar en vindbaar, ze vormen coördinatiepunten in het dorp.
- 5. De straat is als entiteit ontworpen, met een helder begin en eind en eigen karakter.
- 6. Er is veel openbaar groen en dat versterkt de structuur.

In het beeldkwaliteitsplan zijn via zogenaamde 'kapstokken' architectonische en stedenbouwkundige voorschriften opgenomen, waarin ook de ideeën van Granpré Molière zijn ondergebracht. Het beeldkwaliteitsplan onderscheidt voor de drie deelgebieden de volgende kapstokken:

- Kanaalweg *Wonen op stand aan een singel*
- Professor Lorentzstraat-Poststraat *Wonen aan het Brede School plein*
- Verlengde Breestraat/Doctor Lovinkstraat *Wonen aan een hof*

Wooncompagnie heeft FARO Architecten gevraagd om per deelgebied een ontwerp te maken dat voldoet aan de beeldkwaliteitseisen. De daadwerkelijke toetsing aan deze eisen vindt plaats tijdens de beoordeling van de aanvraag omgevingsvergunning bouwen.

In de volgende paragraaf wordt de invulling en stedenbouwkundige opzet verder toegelicht.

# <span id="page-16-0"></span>*3.3 Stedenbouwkundige opzet*

De invulling van de deelgebieden sluit, zoals in paragraaf 2.2 omschreven, zoveel mogelijk aan bij de voorschriften van het beeldkwaliteitsplan. In onderstaande figuur 2.1 is een voorbeeld opgenomen van een mogelijke verkaveling in het deelgebied Professor Lorentzstraat. Deze proefverkaveling geeft een impressie van de uiteindelijke invulling. Het ontwerp wordt verder uitgewerkt tot een definitief ontwerp en maakt onderdeel uit van de aanvraag omgevingsvergunning.

Figuur 2.1 – Gedeeltelijke weergave proefverkaveling Prof. Lorentzstraat

In de proefverkaveling van figuur 2.1 is gebruik gemaakt van een blok met een even aantal rijwoningen met eenvoudig gedetailleerd metselwerk. In het naastgelegen blok is het principe van een multifunctionele woning tussen de rijwoningen toegepast. De onderstaande figuren 2.2 en 2.3 geven een indicatie van het ontwerp van deze woningblokken.

Figuur 2.2 – Schetsontwerp blok rijwoningen herstructurering Middenmeer

Figuur 2.3 – Schetsontwerp voorgevel rijwoningen met principe van multifunctionele woning

#### <span id="page-17-0"></span>*3.4 Vertaling in bestemmingsplan*

In het voorliggende bestemmingsplan is het ontwerp van de deelgebieden niet exact vastgelegd. De toekomstige bebouwing is niet gedetailleerd vastgelegd. De reden hiervan is dat een toekomstbestendig plan wordt beoogd, waarin voldoende flexibiliteit wordt gegeven om in te spelen op veranderende omstandigheden.

# <span id="page-18-0"></span>**4 Milieu- en omgevingsaspecten**

# <span id="page-18-1"></span>*4.1 Algemeen*

De gevolgen voor de milieu- en omgevingskwaliteit vormen een belangrijke afweging bij het al dan niet toelaten van nieuwe ruimtelijke ontwikkelingen. Ook voor de herstructurering van de drie deelgebieden dient te worden onderzocht welke milieu- en omgevingsaspecten een rol spelen. Dit hoofdstuk beschrijft per milieu- en omgevingsaspect wat de mogelijke effecten van de herstructurering zijn.

Voor het vigerende bestemmingsplan Herstructurering Middenmeer zijn verschillende onderzoeken naar milieu- en omgevingsfactoren uitgevoerd. Voor wat betreft de aspecten bodem, luchtkwaliteit, externe veiligheid, archeologie en cultuurhistorie is geen nader onderzoek nodig voor dit bestemmingsplan. In dit hoofdstuk worden deze aspecten beschreven. Voor de aspecten natuur, geluid en water is wel nader onderzoek uitgevoerd ter onderbouwing van dit bestemmingsplan. In dit hoofdstuk worden de conclusies van deze onderzoeken gegeven. Vervolgens wordt stil gestaan bij de bedrijven en milieuzonering, duurzaamheid en de vormvrije m.e.r.-beoordeling en de ladder voor duurzame verstedelijking.

# <span id="page-18-2"></span>*4.2 Bodem*

Bij het opstellen van het vigerende bestemmingsplan Herstructurering Middenmeer is een vooronderzoek bodem1 uitgevoerd. Geconcludeerd werd dat het plangebied grotendeels onverdacht is ten aanzien van bodemverontreiniging. De te verwachten gemiddelde bodemkwaliteit op de deellocaties vormt geen belemmering voor de voorgenomen herstructurering. Uit de resultaten van de reeds uitgevoerde bodemonderzoeken komen geen potentiële belemmeringen naar voren wat betreft de milieuhygiënische bodemkwaliteit van de deelgebieden In het kader van het bestemmingsplan is nader onderzoek niet noodzakelijk.

Wel dient voor de aanvraag van een omgevingsvergunning voor het bouwen een verkennend bodemonderzoek conform de NEN 5740 uit te worden gevoerd.

Gelet op bovenstaande blijkt dat er vanuit bodem geen belemmeringen bestaan voor de herstructurering van de drie deelgebieden.

# <span id="page-18-3"></span>*4.3 Externe veiligheid*

Uit de externe veiligheidsrapportage2 behorend bij de toelichting van het vigerende bestemmingsplan Herstructurering Middenmeer blijkt dat alleen de deelgebieden Professor Lorentzstraat en Verlengde Breestraat/Doctor Lovinkstraat zich binnen het invloedsgebied van een risicovol object bevinden. Het gaat om het LPG-tankstation van AVIA Marees Zelftankservice Middenmeer gelegen aan de Brugstraat. Het beoordelen van effecten op de externe veiligheid vindt plaats aan de hand van het Plaatsgebonden Risico (PR) en het Groepsrisico (GR).

<sup>1</sup> Vooronderzoek bodem, Grontmij Nederland B.V., 26 april 2010.

<sup>2</sup> Externe veiligheidsrapportage Verantwoordingsplicht groepsrisico, Grontmij Nederland B.V., 19 oktober 2010

Het PR bestaat uit de afstandseisen tussen de risicobron en (beperkt) kwetsbare objecten. Het LPG-tankstation heeft een plaatsgebonden risicocontour (PR-contour) van 45 meter. De afstand tussen het tankstation en de betreffende deelgebieden bedraagt circa 60 meter. Hieruit volgt de conclusie dat binnen de PR-contour ten behoeve van de herstructurering van de deelgebieden Professor Lorentzstraat en Verlengde Breestraat/Doctor Lovinkstraat geen nieuwe kwetsbare objecten (woningen) worden gebouwd.

In het deelgebied die op de kortste afstand tot het LPG-tankstation is gelegen, Verlengde Breestraat/Doctor Lovinkstraat, worden slechts twee extra woningen mogelijk gemaakt ten opzichte van de vigerende planologische situatie. Het groepsrisico neemt hierdoor niet significant toe ten opzichte van de huidige situatie. Onderzoek is daarom niet noodzakelijk. In de deelgebieden Kanaalweg en Professor Lorentzstraat worden respectievelijk 5 en 4 extra woningen mogelijk gemaakt. De grens van het LPG-tankstation tot deelgebied Professor Lorentzstraat bedraagt circa 165 meter. De afstand tot deelgebied Kanaalweg bedraagt ca. 360 meter. Deze liggen dus buiten het invloedsgebied van het tankstation, dat 150 meter bedraagt. Een onderzoek naar het groepsrisico is daarom niet nodig.

# <span id="page-19-0"></span>*4.4 Luchtkwaliteit*

De herstructurering van Middenmeer als geheel voldoet vanuit het oogpunt van luchtkwaliteit aan de eisen van een goede ruimtelijke ordening. De herstructurering van Middenmeer valt onder de regeling met categorieën van gevallen, waarvan is vastgesteld dat die niet in betekende mate bijdragen aan de luchtverontreiniging. De categorieën van gevallen zijn:

- Woningbouwlocaties met niet meer dan 1.500 nieuwe woningen en één ontsluitingsweg;
- Woningbouwlocaties met niet meer dan 3.000 woningen en twee ontsluitingswegen;
- Kantoorlocaties met een bruto vloeroppervlakte van niet meer dan 100.000 m2 bij minimaal ontsluitingsweg;
- Kantoorlocaties met een bruto vloeroppervlakte van niet meer dan 200.000 m2 bij minimaal twee ontsluitingswegen.

De herstructurering Middenmeer blijft ruim onder de normen voor de categorie Woningbouwlocaties met niet meer dan 1.500 woningen. De effecten van de drie deelgebieden op de luchtkwaliteit vormen daarom geen belemmerring voor de herstructurering.

# <span id="page-19-1"></span>*4.5 Archeologie en cultuurhistorie*

De onderbouwing van het aspect archeologie en cultuurhistorie sluit aan bij de bevindingen en conclusies van het vigerende bestemmingsplan. Binnen het gehele plangebied van de herstructurering is in 2010 een risicoanalyse uitgevoerd3 . Geconstateerd werd dat in het plangebied geen belangrijke en behoudswaardige archeologische waarden zijn te verwachten. Nader onderzoek voor de voorgenomen ontwikkelingen in het plangebied is niet noodzakelijk.

Mochten tijdens de grondwerkzaamheden in het plangebied toch archeologische of cultuurhistorische waarden, vondsten en/of sporen worden aangetroffen, dan dient direct

<sup>3</sup> Risicoanalyse archeologie, Grontmij Nederland B.V., 10 april 2010

contact te worden opgenomen met de bevoegde overheid in het kader van de wettelijke meldingsplicht (Erfgoedwet).

# <span id="page-20-0"></span>*4.6 Bedrijven en milieuzonering*

Een goede ruimtelijke ordening voorziet in het voorkomen van voorzienbare hinder en gevaar door milieubelastende activiteiten. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals) woningen worden hinder en gevaar voorkomen. Op deze wijze wordt:

- ter plaatse van de woningen een goed woon- en leefmilieu gegarandeerd;
 rekening gehouden met de bedrijfsvoering en milieuruimte van de betreffende bedrijven. Om in de bestemmingsregeling de belangenafweging tussen bedrijvigheid en nieuwe woningen in voldoende mate mee te nemen, is in dit bestemmingsplan gebruikgemaakt van de VNG-publicatie Bedrijven en milieuzonering (editie 2009). Hierin zijn voor een scala aan milieubelastende activiteiten richtafstanden aangegeven tussen milieubelastende activiteiten en gevoelige functies. De richtafstand geldt tussen enerzijds de grens van de bestemming die bedrijven of andere milieubelastende functies toelaat en de uiterste situering van de gevel van een woning die volgens het bestemmingsplan mogelijk is.

#### *Typering plangebied*

Bij de systematiek van 'bedrijven en milieuzonering' wordt in er in de VNG-publicatie onderscheid gemaakt in gebiedstyperingen. Zo zijn de richtafstanden bepaald ten opzichte van een 'rustige woonwijk' en ten opzichte van een 'gemengd gebied'. Een gemengd gebied

Figuur 3.2 - Weergave deelgebieden binnen 'gemengd gebied'. 1 = Kanaalweg; 2 = Prof. Lorentzstraat; 3 = Verlengde Breestraat/ Doctor Lovinkstraat.

wordt omschreven als gebied waar milieugevoelige en milieubelastende functies in de nabijheid van elkaar voorkomen. Dit kan zijn woningen direct grenzend aan bedrijvigheid, en drukke wegen. In het gemengd gebied kan de reeds aanwezige hogere milieubelasting de toepassing van kleinere richtafstanden rechtvaardigen. Dit betekent dat de richtafstanden (met uitzondering voor de richtafstand voor het onderdeel 'gevaar'), zonder dat dit ten koste gaat van het leefklimaat, met één afstandsstap kunnen worden verlaagd (dus bijvoorbeeld van 50 naar 30 meter voor milieucategorie 3.1).

Figuur 3.2 geeft de ligging van de deelgebieden weer nabij gronden bestemd voor bedrijfsfuncties, maatschappelijke functies zoals onderwijs en centrumfuncties zoals winkels en kantoren. De nabij gelegen omgeving van de drie deelgebieden valt te karakteriseren als 'gemengd gebied'. De toepassing van de richtafstanden voor 'gemengd gebied' in plaats van een 'rustige woonwijk' is daarom gerechtvaardigd.

#### *LPG-tankstation aan de Brugstraat*

Voor bezineservicestations met een vergunde jaardoorzet van 1.000 m3 geldt een richtafstand van 30 meter ten opzichte van een gemengd gebied.

- Het LPG-tankstation ligt op meer dan 60 meter afstand van het deelgebied Verlengde Breestraat/Doctor Lovinkstraat.
- Het LPG-tankstation ligt op meer dan 105 meter afstand van het deelgebied Professor Lorentzstraat.
- Het LPG-tankstation ligt op meer dan 300 meter van het deelgebied Kanaalweg.

# *Bedrijfsbestemming aan Schoolpad 11, Middenmeer*

Op deze locatie is een bedrijf tot maximaal categorie 2 toegestaan. Hiervoor geldt een richtafstand van 10 meter ten opzichte van een gemengd gebied. De afstand van het bedrijventerrein tot het dichtsbijgelegen deelgebied, de Professor Lorentzstraat, bedraagt 10 meter.

#### *Bedrijfsbestemming aan Breestraat 20, Middenmeer*

Op deze locatie is een bedrijf tot maximaal categorie 2 toegestaan. Hiervoor geldt een richtafstand van 10 meter ten opzichte van een gemengd gebied. De afstand van het bedrijventerrein tot het dichtsbijgelegen deelgebied, de Professor Lorentzstraat, bedraagt meer dan 120 meter.

*Bedrijventerrein gelegen tussen de Brugstraat, Nijverheidsweg en de Wieringerwerfvaart* Dit bedrijventerrein is bestemd voor bedrijven tot en met categorie 3.2. Hiervoor geldt een richtafstand van 50 meter ten opzichte van een gemengd gebied. De afstand van het bedrijventerrein tot het dichtsbijgelegen deelgebied, de Professor Lorentzstraat, bedraagt meer dan 300 meter.

Uit het voorgaande blijkt dat de woningbouwlocaties in voldoende mate ruimtelijk gescheiden zijn van milieubelastende activiteiten.

#### <span id="page-22-0"></span>*4.7 Natuur*

Voor het milieuaspect natuur is een verkennend natuuronderzoek4 uitgevoerd. Het verkennend onderzoek is er op gericht om inzicht te krijgen in de mogelijke effecten op beschermde natuurwaarden in en om het projectgebied en de mogelijke vervolgstappen die moeten worden genomen met betrekking tot aanvullend veldonderzoek, nader effectonderzoek en nadere procedures.

#### Conclusies

- *Gebiedsbescherming; Natura 2000-gebieden*
Er zijn geen Natura 2000-gebieden aanwezig in het plangebied of het potentiële beïnvloedingsgebied. Effecten op Natura 2000-gebieden zijn daarom uitgesloten. Er is geen nader onderzoek of een vergunning nodig.

#### *Soortenbescherming*

Er zijn in potentie beschermde soorten aanwezig in of nabijheid van het plangebied. Dit betreffen:

- a. de vleermuissoorten gewone dwergvleermuis, ruige dwergvleermuis en laatvlieger. De solitaire paardenkastanje in het deelgebied Verlengde Breestraat/ Dr. Lovinkstraat kan functioneren als een vaste rust- en verblijfplaats.
- b. de vogelsoorten pimpelmees, koolmees en andere algemene broedvogels zoals de merel of houtduif;
- c. de amfibiesoorten gewone pad, bruine kikker en kleine watersalamander.

Om negatieve effecten te voorkomen dient op de volgende manier bij de herstructurering van de drie deelgebieden rekening te worden gehouden met de potentiële aanwezigheid van deze beschermde soorten:

- a. Vleermuissoorten
In deelgebied Verlengde Breestraat/ Dr. Lovinkstraat kan de solitaire paardenkastanje mogelijk functioneren als vaste rust- en verblijfplaats voor met name de ruige dwergvleermuis. In mindere mate kan de gewone dwergvleermuis in het najaar de loszittende bast gebruiken als paarverblijfplaats. Wanneer deze boom niet gehandhaafd blijft, of als gevolg van de realisatie en uitvoering van de herstructurering aantasting van potentiële paar- en verblijfplaats niet is uit te sluiten, is aanvullend onderzoek naar de aanwezigheid van vleermuizen noodzakelijk. Onderzoeken hiervoor dienen tijdens de aangewezen perioden (voorjaar en najaar) van het landelijke vleermuisprotocol uitgevoerd te worden.

- b. Vogelsoorten
Ten aanzien van de koolmees en pimpelmees is er voldoende alternatief in het omliggende groen en particuliere tuinen aanwezig. Indien buiten het broedseizoen wordt gekapt wordt aanvullend onderzoek en een eventuele ontheffingsaanvraag niet noodzakelijk geacht. Kap tijdens het broedseizoen is alleen mogelijk indien na inspectie van een ecologisch deskundige is uitgesloten dat verstoring, beschadiging of vernietiging van nesten en de desbetreffende vogelsoort kan optreden.

<sup>4</sup> Verkennend natuuronderzoek laatste fase herstructurering Middenmeer, Sweco Nederland B.V., 14 februari 2017

- c. Amfibiesoorten
Amfibieën en reptielen behorend tot de 'strikt beschermde soorten' van de Wet natuurbescherming (in het bijzonder de rugstreeppad) worden niet verwacht in het gehele plangebied. Er is dan ook geen sprake van een negatief effect op de soort. Nader onderzoek en een eventuele ontheffingsprocedure ten aanzien van de rugstreeppad wordt dan ook niet noodzakelijk geacht. Ondanks de afwezigheid van water, beplanting en beschutting, kan een aantal amfibiesoorten behorend tot de 'andere beschermde soorten' van de Wet natuurbescherming redelijkerwijs wel worden verwacht in de drie deelgebieden. Het betreft de gewone pad en in mindere mate bruine kikker en kleine watersalamander. Hoewel de gebieden hooguit slechts matig geschikt zijn ten aanzien van amfibieën kan de gewone pad bijvoorbeeld wel foerageren in de nachtelijke uren. De mogelijke aanwezigheid van de gewone pad, bruine kikker en kleine watersalamander heeft tot gevolg dat deze soorten verstoord, verwond of gedood kunnen worden door de werkzaamheden. Provincies hebben de mogelijkheid om 'andere beschermde soorten' vrij te stellen in het kader van ruimtelijke ontwikkeling en inrichting. De Provincie Noord-Holland heeft alle amfibie-soorten behorend tot de andere beschermde soorten in dit kader vrijgesteld. Nader onderzoek en een eventuele ontheffingsprocedure ten aanzien van deze soorten is dan ook niet noodzakelijk. Wel is de algemene zorgplicht van toepassing welke verantwoordelijk handelen ten aanzien van deze soorten vereist.

- *Natuurbeleidskaders*
In het plangebied zijn geen beleidsmatig beschermde natuurwaarden (NNN, Natuurverbindingen of Weidevogelleefgebied) aanwezig. Er is daarom geen nadere procedure noodzakelijk in de vorm van een "nee, tenzij-toets". De mogelijke effecten van de werkzaamheden zullen overigens ook niet merkbaar zijn binnen het NNN, Natuurverbindingen of Weidevogelleefgebieden. Deze gebieden liggen daarvoor op te grote afstand.

#### <span id="page-23-0"></span>*4.8 Geluid*

De Wet geluidhinder stelt dat alle wegen zoneplichtig zijn, met uitzondering van woonerven en wegen die zijn opgenomen in een 30 km/zone. Iedere zoneplichtige weg heeft, afhankelijk van het aantal rijstroken en de ligging van de weg in stedelijk of buitenstedelijk gebied, een onderzoekszone.

Het deelgebied Kanaalweg bevindt zich binnen de wettelijke geluidzone van de Kolhornerweg (250 meter). Het deelgebied Professor Lorentzstraat ligt binnen de wettelijke geluidzones van de Kolhornerweg en de Brugstraat (200 meter) en het deelgebied Verlengde Breestraat/ Doctor Lovinkstraat ligt binnen de wettelijke geluidzone van de Brugstraat.

De overige wegen in de nabijheid van de drie deelgebieden zijn opgenomen in een 30 km/uur zone en vallen derhalve buiten het regime en aandachtsgebied van de Wet geluidhinder. In het kader van de goede ruimtelijke ordening moeten deze wegen wel bekeken worden. Gezien het feit dat het voornamelijk woonerven betreft en het gaat om wegen met een lage intensiteit is woningbouw in de nabijheid daarvan ruimtelijk

aanvaardbaar. Bovendien betreft het vervangende nieuwbouw in een bestaande woonomgeving, waarvan de woon- en leefomgeving op de functie wonen is ingericht.

In het kader van de planprocedure is vanwege de gezoneerde wegen een akoestisch onderzoek5 verricht. Het onderzoek heeft tot doel de geluidbelasting op de randen van de woonbestemming te onderzoeken en te toetsen aan de grenswaarden uit de Wet geluidhinder.

Uit het onderzoek blijkt dat de ten hoogste toelaatbare geluidbelasting van 48 dB op de bebouwingsgrenzen van de deelgebieden Professor Lorentzstraat en Kanaalstraat niet wordt overschreden vanwege wegverkeer op de Brugstraat en de Kolhornerweg. Vanwege de Brugstraat wordt de ten hoogste toelaatbare geluidbelasting van 48 dB wel overschreden op de bebouwingsgrenzen van het deelgebied Verlengde Breestraat/ Doctor Lovinkstraat. Op de zuidwestzijde van het bebouwingsgebied bedraagt de geluidbelasting op een hoogte van 4,5 meter en 7,5 meter 49 a 50 dB. Voor deze hoogtes dienen in principe hogere waarden aangevraagd te worden. Gekoppeld aan een hogere waarde is toetsing van de geluidwering van de gevel vereist in verband met het maximaal toelaatbare binnenniveau in de verblijfsgebieden van de geluidgevoelige bestemmingen. Hierbij dient aangetekend te worden dat een zogenaamde dove gevel is vrijgesteld aan toetsing aan de normen uit de Wet geluidhinder. Indien hier een dove gevel wordt gerealiseerd hoeft dus geen hogere waarde aangevraagd te worden.

#### <span id="page-24-0"></span>*4.9 Water*

Voor het milieuaspect water is een watertoets6 uitgevoerd. Hieruit volgen de volgende conclusies:

- In de huidige situatie is in de drie deelgebieden geen oppervlaktewater aanwezig en er wordt onder de huidige plannen geen oppervlaktewater gerealiseerd.
- Er dient inzicht te worden verkregen in de (eventuele) mate van grondwateroverlast in de huidige situatie. Indien hiervan sprake is en de bebouwing met kruipruimte uitgevoerd gaat worden, wordt vervolgonderzoek naar aanvullende drainage of ophoging aanbevolen, met name voor deelgebieden Prof. Lorentzstraat en Verlengde Breestraat/ Doctor Lovinkstraat.
- Met de huidige plannen en met de aanname van 40% verharding binnen de om de woning liggende percelen, neemt de verharding in het plangebied met circa 1.377 m2 toe. Dit vereist 10% aan compenserend wateroppervlak (138 m2 ). Over de invulling van de watercompensatie wordt met het Hoogheemraadschap afgestemd. Voorafgaand aan de realisatie van de compensatie dient hier overeenstemming over te zijn met het Hoogheemraadschap.
- De ligging van de deelgebieden buiten de beschermingszones van de primaire of regionale waterkeringen maakt dat er geen nadelige effecten te verwachten zijn op de waterveiligheid.
- De totale afvalwaterproductie in de deelgebieden zal als gevolg van de herstructurering naar verwachting toenemen. Deze toename kan verkleind worden of mogelijk omgezet worden in een afname indien verhard oppervlak voldoende afgekoppeld wordt.

<sup>5</sup> Akoestisch onderzoek wegverkeerslawaai herstructurering Middenmeer, Sweco Nederland B.V., 20 maart 2017

<sup>6</sup> Concept Watertoets herstructurering laatste fase Middenmeer, Sweco Nederland B.V. 9 februari 2017

- Het inpassen van gescheiden riolering in het plangebied kan op den duur leiden tot een verbetering van de kwaliteit van nabijgelegen oppervlaktewater en een duurzamer rioolwaterzuiveringsproces.
- Het is de verwachting dat de toekomstige functie van het plangebied de (grond)waterkwaliteit niet nadelig zal beïnvloeden.
- Bij de toekomstige ontwikkeling van het plangebied zal vooral rekening gehouden moeten worden met de eisen en wensen van de gemeente Hollands Kroon met betrekking tot riolering-, drainage- en infiltratievoorzieningen.

# <span id="page-25-0"></span>*4.10 Duurzaamheid*

De gemeente Hollands Kroon sluit aan bij de landelijke klimaatdoelstellingen voor 2020 met een energiereductie van 2% per jaar voor de hele gemeente en een verhoging van het aandeel duurzaam opgewekte energie.

Nieuwbouw van woningen is gericht op bijna energieneutraal (EPC 0,4) en het gebruik van duurzame materialen. De geplande woningbouw zal voldoen aan de EPC-eisen die gelden voor nieuwbouw.

# <span id="page-25-1"></span>*4.11 Vormvrije m.e.r.-beoordeling*

In bijlage D van het Besluit milieueffectrapportage (Beluit m.e.r.) is een groot aantal activiteiten genoemd waarvoor een m.e.r.-beoordelingsplicht geldt. Eén van de genoemde activiteiten betreft de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen (activiteit D11.2). Onder deze activiteit valt ook de bouw van woningen. Het Besluit m.e.r. geeft onder 'gevallen' per activiteit aan wat de relevante drempel is voor een m.e.r.-(beoordelings)plicht. Het bestemmingsplan herstructurering Middenmeer omvat maximaal 56 woningen. Het oppervlak van het plangebied is circa 1,5 hectare. Daarmee ligt het plan ruim onder de plandrempels zoals genoemd bij activiteit D11.2 (oppervlak van 100 hectare, 2.000 woningen en/of 200.000 m2 bedrijfsvloeroppervlak). De (indicatieve) drempelwaarden uit het Besluit m.e.r. worden niet overschreden, zodat op basis daarvan geen m.e.r.- (beoordelings)plicht geldt. Indien een activiteit een omvang heeft die onder de drempelwaarden ligt, dient op grond van de selectiecriteria in de Europese richtlijn milieueffectbeoordeling te worden vastgesteld of belangrijke nadelige gevolgen van de activiteit voor het milieu kunnen worden uitgesloten, een zogenaamde 'vormvrije m.e.r. beoordeling'. Pas als dat het geval is, is de activiteit niet m.e.r.-(beoordelings)plichtig.

De vormvrije m.e.r.-beoordeling bestaat uit een toets aan Bijlage III EU richtlijn milieubeoordeling projecten. In hoofdlijnen dient het project te worden getoetst aan:

- 1. Kenmerken van het project;
- 2. Plaats van het project;
- 3. Kenmerken van het potentiële effect.

In onderstaande tabel worden de mogelijke milieueffecten behandeld. Eerst wordt een beschrijving gegeven van de kenmerken van de activiteit en de plaats van de activiteit. Vervolgens wordt ingegaan op de kenmerken van de gevolgen van de activiteit. Hierbij wordt gekeken of er mogelijk (belangrijke) nadelige milieugevolgen ontstaan en of er mitigerende maatregelen kunnen worden genomen om eventueel het milieueffect te verminderen of teniet te doen.

| Kenmerken van het project                    | Bestemmingsplan herstructurering Middenmeer                                                             |
|----------------------------------------------|---------------------------------------------------------------------------------------------------------|
|                                              | Het betreft een bestemmingsplan met directe bouwtitel.                                                  |
|                                              | Daardoor is het een project (kolom 4) in de zin van het besluit                                         |
|                                              | m.e.r                                                                                                   |
| Omvang van het project (relatie met          | - Activiteit D11.2 uit Besluit m.e.r Drempelwaarden zijn:                                               |
| drempel D lijst)                             | 1°. Een oppervlakte van 100 hectare of meer;                                                            |
|                                              | 2°. Een aaneengesloten gebied en 2000 of meer woningen                                                  |
|                                              | omvat, of;                                                                                              |
|                                              | 3°. Een bedrijfsvloeroppervlakte van 200.000 m2 of meer.                                                |
|                                              | - Initiatief omvat:                                                                                     |
|                                              | 1°. Circa 1,5 hectare;                                                                                  |
|                                              | 2°. Maximaal 56 woningen;                                                                               |
|                                              | 3°. Geen voorzieningen.                                                                                 |
| Cumulatie met andere projecten               | Er zijn geen projecten in de omgeving die in combinatie met het                                         |
|                                              | project herstructurering Middenmeer kunnen leiden tot extra                                             |
|                                              | effecten.                                                                                               |
| Gebruik natuurlijke hulpbronnen              | Voor de bouw van de woningen worden reguliere natuurlijke                                               |
| Toelichting: De nieuwe ontwikkeling kan      | hulpbronnen gebruikt als bouwmateriaal (beton, hout, grond).                                            |
| gevolgen hebben voor op, of in de nabijheid  | Alle drie de deelgebieden waren tot voor kort reeds bebouwd                                             |
| van, de locatie aanwezige natuurlijke        | met woningen. Op alle locaties zijn de woningen inmiddels                                               |
| hulpbronnen. Denk bijvoorbeeld aan de        | gesloopt. In het deelgebied Verlengde Breestraat/ Doctor                                                |
| onttrekking van grondwater of het delven van | Lovinkstraat staan enkele bomen (15 langs de rand van het                                               |
| grondstoffen zoals zand of klei. Ook het     | gebied en 1 in het gebied). Er zijn geen andere natuurlijke                                             |
| kappen van bos als leefomgeving voor dieren  | hulpbronnen in het gebied aanwezig die invloed ondervinden                                              |
| of recreatiegebied voor mensen valt          | van de voorgenomen activiteit. Een andere locatie zal niet                                              |
| hieronder.                                   | leiden tot minder gebruik van natuurlijke hulpbronnen.                                                  |
| Productie afvalstoffen                       | Er zijn activiteiten die voor veel afvalstoffen zorgen. Voor                                            |
|                                              | woningen geldt dit in beperkt mate (huisafval, afvalwater). De                                          |
|                                              | afvalstoffen zullen volgens de normen van de gemeenten<br>Hollands Kroon worden ingezameld en verwerkt. |
| Verontreiniging en hinder                    | In de aanlegfase is tijdelijk sprake van een toename van                                                |
|                                              | vrachtverkeer (geluidhinder, luchtverontreiniging) en                                                   |
|                                              | bouwactiviteiten (licht, trillingen).                                                                   |
|                                              | De woningen leiden tot verkeersbewegingen. Omdat het                                                    |
|                                              | bestemmingsplan ruimte biedt voor meer woningen dan er                                                  |
|                                              | voorheen stonden, kan dit in beperkte mate leiden tot een                                               |
|                                              | toename van luchtverontreiniging (uitstoot stikstof). Daarnaast                                         |
|                                              | ontstaat door het verkeer een beperkte toename van                                                      |
|                                              | geluidhinder.                                                                                           |
| Risico voor ongevallen                       | Er wordt geen toename van het risico op ongevallen verwacht.                                            |
| Plaats van de projecten                      |                                                                                                         |
| Bestaande grondgebruik                       | De deelgebieden liggen momenteel braak maar waren reeds                                                 |
|                                              | bestemd voor woondoeleinden.                                                                            |
| Rijkdom aan en de kwaliteit en het           | De locatie heeft naast de aanwezige bomen geen bijzondere                                               |
| regeneratievermogen van de natuurlijke       | rijkdom aan natuurlijke hulpbronnen.                                                                    |
| hulpbronnen van het gebied                   |                                                                                                         |

| Opnamevermogen milieu met aandacht<br>voor wetlands, kustgebieden, berg- en<br>bosgebieden, reservaten en<br>natuurparken, H/V richtlijngebieden,<br>gebieden waar milieunormen worden<br>overschreden, gebieden met hoge<br>bevolkingdichtheid, landschappelijk, | Op ruim 7 kilometer ligt het dichtstbijzijnde Natura 2000-gebied<br>(IJsselmeer). Het plangebied ligt verder in de dorpskern van<br>Middenmeer, niet omgrensd door natuurgebieden zoals NNN.<br>Alle deelgebieden grenzen aan een of meerdere zijden aan<br>bestaande woningen.                                                                                                                                                                                                                                                               |
|-------------------------------------------------------------------------------------------------------------------------------------------------------------------------------------------------------------------------------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| historisch, cultureel of archeologische<br>gebieden van belang.                                                                                                                                                                                                   | Het plangebied kent geen archeologische of cultuurhistorische<br>waarde en ligt niet binnen grondwaterbeschermingsgebied.                                                                                                                                                                                                                                                                                                                                                                                                                     |
|                                                                                                                                                                                                                                                                   | Andere gevoelige gebieden liggen niet in of op korte afstand<br>van het plangebied.                                                                                                                                                                                                                                                                                                                                                                                                                                                           |
| Natura 2000<br>Toelichting: Op grond van art. 7.2a lid 1 Wm<br>zijn plannen die op grond van een wettelijke of<br>bestuursrechtelijke bepaling verplicht zijn en<br>waarvoor een passende beoordeling moet<br>worden gemaakt planm.e.r.-plichtig                  | Het gebied ligt niet binnen een Natura 2000-gebied. Er liggen<br>geen Natura 2000-gebieden binnen de verstoringsafstand.<br>Effecten in het kader van de Natuurbeschermingswet zijn niet<br>aan de orde.                                                                                                                                                                                                                                                                                                                                      |
| Kenmerken van het potentiële effect                                                                                                                                                                                                                               |                                                                                                                                                                                                                                                                                                                                                                                                                                                                                                                                               |
| Bereik van het effect (geografisch en<br>grootte getroffen bevolking)                                                                                                                                                                                             | De effecten van de voorgenomen activiteit zijn lokaal. De<br>voorgenomen activiteit heeft beperkte invloed op het gebied en<br>de omgeving. Ten aanzien van gevoelige gebieden zijn er geen<br>effecten te verwachten.<br>Effecten op waardevolle natuurgebieden worden niet verwacht.                                                                                                                                                                                                                                                        |
|                                                                                                                                                                                                                                                                   | Wel zijn er mogelijk effecten op diersoorten (vleermuis,<br>amfibiesoorten en vogels) in het plangebied.<br>Daarnaast heeft de beperkte verkeersaantrekkende werking<br>lokaal effect op omliggende woningen (geluid, lucht).                                                                                                                                                                                                                                                                                                                 |
| Grensoverschrijdend karakter                                                                                                                                                                                                                                      | Er zijn geen landsgrensoverschrijdende effecten.                                                                                                                                                                                                                                                                                                                                                                                                                                                                                              |
| Orde van grootte en complexiteit effect                                                                                                                                                                                                                           | De verwachte effecten zijn beperkt en lokaal van aard. De<br>toename van het verkeer leidt er niet toe dat bestaande<br>ontsluitingswegen opgewaardeerd moeten worden. Er wordt<br>ten opzichte van de situatie met vorige woningen geen sterke<br>toename van geluidsbelasting verwacht op geluidgevoelige<br>objecten. Wel dient voor enkele woningen in principe een<br>hogere waarden procedure doorlopen te worden.<br>Effecten op vleermuizen en vogels zijn voldoende te beperken<br>door het treffen van compenserende en mitigerende |
|                                                                                                                                                                                                                                                                   | maatregelen.                                                                                                                                                                                                                                                                                                                                                                                                                                                                                                                                  |
| Waarschijnlijkheid effect                                                                                                                                                                                                                                         | De effecten ten aanzien van hinder (aanlegwerkzaamheden en<br>geluid), verontreiniging (uitstoot stikstof) en het kappen van<br>bomen treden op.                                                                                                                                                                                                                                                                                                                                                                                              |
| Duur, frequentie en omkeerbaarheid<br>effect                                                                                                                                                                                                                      | De aanlegfase levert tijdelijke effecten op (verkeer, geluid, licht<br>en trillingen). Na de bouwfase verdwijnen deze effecten.                                                                                                                                                                                                                                                                                                                                                                                                               |

|           | In de gebruiksfase treedt een permanent effect op t.a.v.<br>verkeer (m.n. geluid) en de eventuele kap van bomen. De<br>effecten n.a.v. verkeer zijn ten opzichte van de<br>referentiesituatie beperkt en eventueel verder te beperken door<br>het nemen van gevelvoorzieningen. De kap van bomen kan<br>worden gecompenseerd door aanplant van nieuwe bomen.<br>Effecten op vleermuizen en vogels zijn voldoende te beperken<br>door het treffen van compenserende en mitigerende<br>maatregelen. |
|-----------|---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| CONCLUSIE | Gezien de omvang in relatie tot de drempelwaarde en de<br>verwachte effecten, zijn er geen belangrijke nadelige gevolgen<br>voor het milieu. Nadere analyse in een MER/m.e.r.-beoordeling<br>is niet noodzakelijk.                                                                                                                                                                                                                                                                                |

# <span id="page-29-0"></span>**5 Juridische planbeschrijving**

# <span id="page-29-1"></span>*5.1 Algemeen*

Dit hoofdstuk geeft inzicht in de wijze waarop de gewenste ruimtelijke ontwikkeling juridisch is vertaald. Het juridisch bindende deel bestaat uit de regels en de verbeelding. De regels vormen het juridisch instrumentarium voor wat betreft het gebruik van de gronden, de toegelaten bebouwing en het gebruik van op te richten bouwwerken. De verbeelding heeft de functie van visualisering van de bestemmingen en aanduidingen die in de regels worden benoemd.

Er is gekozen voor een globale plansystematiek, wat inhoudt dat er geen zaken als bouwvlakken of rooilijnen worden vastgelegd. Op deze wijze blijft er ruimte voor flexibiliteit in het uiteindelijke ontwerp voor de drie deelgebieden. In een aantal gevallen zijn binnen een bestemming specifieke of afwijkende gebruiksmogelijkheden bepaald door een functieaanduiding op de verbeelding. Dat wil zeggen dat de gronden ter plaatse van de aanduiding mede óf uitsluitend bestemd zijn voor een bepaald(e) functie of gebruik, afhankelijk van de voorwaarden in de regels.

# <span id="page-29-2"></span>*5.2 Verbeelding*

De verbeelding geeft de bestemmingen en aanduidingen van de gronden aan. Deze bestemmingen corresponderen met de artikelen in de regels, zoals beschreven in paragraaf 5.1. Op de verbeelding staan de symbolen en maatvoeringen waarbij in de planregels is opgenomen wat de mogelijkheden en beperkingen zijn. Figuur 5.1 geeft de verbeelding van dit bestemmingsplan weer.

Figuur 5.1 Planverbeelding

#### <span id="page-30-0"></span>*5.3 Planregels*

De planregels zijn onderverdeeld in vier hoofdstukken. Hieronder volgt per hoofdstuk een beknopte toelichting op de planregels.

#### Hoofdstuk 1 – Inleidende regels

Dit zijn de inleidende bepalingen van de regels en hier komen de onderstaande artikelen in voor.

*Artikel 1: Begrippen*

Dit artikel geeft de betekenis aan van in de regels voorkomende begrippen.

#### *Artikel 2: Wijze van meten*

Dit artikel geeft aan op welke wijze de berekening van maten plaatsvindt.

#### Hoofdstuk 2 – Bestemmingsregels

In de planregels staat aangegeven voor welk gebruik de gronden zijn bestemd en welke bebouwing is toegestaan. Vervolgens zijn in sommige gevallen afwijkingsmogelijkheden gegeven van de bouwregels. In sommige artikelen worden specifieke gebruiksregels gegeven, waar de functies zoals genoemd in de bestemmingsomschrijving nader worden bepaald. Ook hier kan in sommige gevallen weer van worden afgeweken, wat onder het lid 'afwijken van de gebruiksregels' is bepaald. In dit bestemmingsplan komt alleen de bestemming 'Woongebied' voor.

#### *Artikel 3: Woongebied*

De bestemming 'Woongebied' is van toepassing op de drie deelgebieden. Het is een ontwikkelgerichte bestemming en naast de woonfunctie zijn ook de functies parkeren, tuin, erf, wegen, fiets- en voetpaden, groenvoorzieningen, water en nutsvoorzieningen op de gronden toegestaan. Er is gekozen voor een flexibele planregeling binnen deze bestemming. De exacte locaties en begrenzingen binnen de bestemming liggen niet vast. Dit biedt de mogelijkheid om de definitieve bouwplannen binnen de geboden ruimte aan te passen, waar dit nodig is. In het deelgebied Professor Lorentzstraat is een functieaanduiding 'ontsluiting' opgenomen voor een in- en uitrit.

Binnen 'Woongebied' zijn in totaal 56 woningen toegestaan verdeeld over de drie deelgebieden: Kanaalweg (12), Professor Lorentzstraat (30) en Verlengde Breestraat/ Doctor Lovinkstraat (14). Deze aantallen zijn op de verbeelding weergegeven. Alleen grondgebonden woningen zijn toegestaan: aaneengebouwd of twee aaneen (2-onder-1 kap). Welk type woning per deelgebied is toegestaan, is op de verbeelding weergegeven. Ook voor de parkeervoorzieningen liggen de locaties binnen de bestemming niet vast. Wel is de parkeernorm per locatie op de verbeelding vastgelegd middels een specifieke functieaanduiding.

In de woningen is het mogelijk om naast de woonfunctie, een beroep of bedrijf aan huis uit te oefenen. De regels hiervoor zijn in de specifieke gebruiksregels in hetzelfde artikel opgenomen. Naast de hoofdgebouwen, de woningen, zijn bijgebouwen en aan- en uitbouwen toegestaan. Hiervoor zijn regels opgenomen in de bouwregels.

#### Hoofdstuk 3 – Algemene regels

#### *Artikel 4: Antidubbeltelregeling*

Op grond van de antidubbeltelregel is bepaald dat grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, bij de beoordeling van latere bouwplannen buiten beschouwing blijft (artikel 3.2.4 Bro). Deze bepaling voorkomt dat er meer kan worden gebouwd dan er wenselijk is indien een kavel wordt gesplitst en op grond daarvan een nieuw bouwperceel ontstaat.

#### *Artikel 5: Algemene gebruiksregels*

In dit artikel worden regels gesteld aan het gebruik die gelden voor alle bestemmingen in dit bestemmingsplan.

#### *Artikel 6: Algemene afwijkingsregels*

Deze bepaling geeft de mogelijkheid om af te wijken van het bestemmingsplan ten aanzien van het bouwen van kleine niet voor bewoning dienende gebouwtjes, het overschrijden van bepalingen inzake goothoogte, hoogte, oppervlakte en inhoud van bouwwerken.

#### *Artikel 7: Algemene wijzigingsregels*

In dit artikel is een algemene wijzigingsbevoegdheid opgenomen voor kleine overschrijdingen van de bestemmingsgrenzen.

#### Hoofdstuk 4 – Overgangs- en slotregels

#### *Artikel 8: Overgangsrecht*

In het overgangsrecht is een regeling opgenomen voor bebouwing en gebruik dat al bestond en was toegestaan bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

#### *Artikel 9: Slotregels*

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

#### <span id="page-32-0"></span>**6 Uitvoerbaarheid**

# <span id="page-32-1"></span>*6.1 Algemeen*

Ingevolge artikel 3.1.6 van het Besluit ruimtelijke ordening dient er in het kader van een bestemmingsplan een onderzoek te worden gedaan naar de economische en maatschappelijke uitvoerbaarheid van het plan. In dit hoofdstuk wordt ingegaan op de economische haalbaarheid van het plan. De maatschappelijke uitvoerbaarheid wordt aan de hand van de inspraak in hoofdstuk 7 toegelicht.

#### <span id="page-32-2"></span>*6.2 Economische uitvoerbaarheid*

Volgens artikel 6.12 van de Wet ruimtelijke ordening dient de gemeenteraad een grondexploitatieplan vast te stellen voor gronden waarop een bij algemene maatregel van bestuur aangewezen bouwplan is voorgenomen. Volgens het tweede lid van dit artikel kan de gemeenteraad besluiten af te wijken van het vaststellen van een exploitatieplan indien het verhaal van kosten van de grondexploitatie over de in het plan begrepen gronden anderszins is verzekerd.

Het kostenverhaal met betrekking tot dit planologisch besluit is anderszins verzekerd omdat de gemeente Hollands Kroon met Wooncompagnie een anterieure exploitatieovereenkomst heeft gesloten. Daarnaast is een separate planschadeovereenkomst gesloten voor dit bestemmingsplan, waarmee is geborgd dat eventuele planschade niet voor rekening van de gemeente komt.

#### <span id="page-33-0"></span>**7 Procedure**

#### <span id="page-33-1"></span>*7.1 Uniforme openbare voorbereidingsprocedure*

In artikel 3.9a van de Wet ruimtelijke ordening (Wro) is bepaald dat op de voorbereiding van een bestemmingsplan de uniforme openbare voorbereidingsprocedure van toepassing is, zoals vastgelegd in afdeling 3.4 Algemene wet bestuursrecht (Awb). Het bestemmingsplan lag met ingang van 31 maart 2017 tot en met 11 mei 2017 gedurende zes weken in ontwerp ter inzage. In deze periode konden belanghebbenden zienswijzen bij het college van burgemeester en wethouders indienen. Er zijn geen zienswijzen ingediend.

De gemeente Hollands Kroon organiseerde tijdens de ter inzagelegging een inloopbijeenkomst. Bewoners kregen de gelegenheid om het ontwerpbestemmingsplan in te zien en vragen te stellen.

#### <span id="page-33-2"></span>*7.2 Beroep*

Na publicatie van de vaststelling geldt een beroepstermijn van zes weken, waarbij belanghebbenden die een zienswijze hebben ingediend (of die kan aantonen daartoe redelijkerwijs niet in staat te zijn geweest), in beroep kunnen gaan tegen het plan. Na de beroepstermijn treedt het bestemmingsplan in werking, tenzij conform artikel 8.4 Wro een verzoek om voorlopige voorziening is gedaan bij de Afdeling bestuursrechtspraak van de Raad van State.