# **Inhoudsopgave van de toelichting**

| 1            | Inleiding                                  | 1        |
|--------------|--------------------------------------------|----------|
| 1.1          | Aanleiding                                 | 1        |
| 1.2          | Ligging plangebied                         | 2        |
| 1.3          | Vigerend bestemmingsplan                   | 2        |
| 1.4          | Planvorm                                   | 3        |
| 1.5          | Leeswijzer                                 | 3        |
| 2            | Gebiedsvisie                               | 4        |
| 2.1          | Bestaande situatie                         | 4        |
| 2.2          | Toekomstige situatie                       | 4        |
| 2.3          | Inpassingsplan                             | 4        |
| 2.4          | Strijdigheid met voorgaand bestemmingsplan | 5        |
| 3            | Juridische planbeschrijving                | 6        |
| 3.1          | Planmethodiek                              | 6        |
| 3.2          | Systematiek bestemmingen                   | 6        |
| 3.3          | Overig                                     | 7        |
| 4            | Beleidskader                               | 9        |
| 4.1          | Nationaal beleid                           | 9        |
| 4.2          | Provinciaal beleid                         | 9        |
| 4.3          | Gemeentelijk beleid                        | 14       |
| 4.4          | Conclusie                                  | 18       |
| 5            | Milieuonderzoek                            | 20       |
| 5.1          | Algemeen                                   | 20       |
| 5.2          | M.e.r. beoordeling                         | 20       |
| 5.3          | Verkeer en infrastructuur                  | 20       |
| 5.4          | Bedrijven                                  | 21       |
| 5.5          | Externe veiligheid                         | 23       |
| 5.6          | Leidingen                                  | 29       |
| 5.7          | Geluidhinder                               | 29       |
| 5.8          | Luchtkwaliteit                             | 30       |
| 5.9          | Archeologie en cultuurhistorie             | 32       |
| 5.10<br>5.11 | Bodem<br>Ecologie                          | 36<br>36 |
| 5.12         | Water                                      | 38       |
| 6            | Maatschappelijke uitvoerbaarheid           | 43       |
| 6.1          | Draagvlak                                  | 43       |
| 6.2          | Voorbereidingsfase                         | 43       |
| 6.3          | Ontwerpfase                                | 43       |

| 6.4 | Vaststellingsfase           | 43 |
|-----|-----------------------------|----|
| 7   | Economische uitvoerbaarheid | 47 |
| 7.1 | Exploitatieverplichting     | 47 |
| 7.2 | Conclusie                   | 47 |

# **Bijlage bij de toelichting**

| Bijlage 1: | Akoestisch onderzoek wegverkeerslawaai bestemmingsplan 'Kadedijk naast nr.<br>126, KuiperCompagnons, d.d. 7 januari 2019 |
|------------|--------------------------------------------------------------------------------------------------------------------------|
| Bijlage 2: | Verkennend bodemonderzoek conform NEN5740 [17-388], Terra Milieu, d.d. 6<br>september 2017                               |
| Bijlage 3: | Quickscan flora en fauna Kadedijk, Fijnaart [P17-150/W 1364], NWC, d.d. oktober<br>2017                                  |
| Bijlage 4: | Landschappelijke inpassing, KuiperCompagnons, d.d. 12 februari 2018                                                      |
| Bijlage 5: | Nota van Zienswijzen (anoniem), Gemeente Moerdijk, d.d. 7 januari 2019                                                   |
| Bijlage 6: | Uitspraak 201904459/1/R2, Raad van State, d.d. 15 april 2020                                                             |
| Bijlage 7: | Locatiespecifiek onderzoek spuitzonering "BP Kadedijk naast nummer 126", De                                              |
|            |                                                                                                                          |

Omgevingsjurist, d.d. 13 mei 2020

# <span id="page-2-0"></span>**1 Inleiding**

# <span id="page-2-1"></span>**1.1 Aanleiding**

# *Relatie met andere bestemmingsplannen*

Op 13 december 2004 heeft de gemeenteraad het bestemmingsplan 'Buitengebied' vastgesteld. Vanwege gevoerde procedures en besluiten van hogere overheden is het bestemmingsplan tweemaal herzien, voor het laatst op 11 september 2010. In 2015 is een ontwerpbestemmingsplan 'Fijnaart' opgesteld waarbinnen het plangebied was gelegen. Het bestemmingsplan 'Fijnaart' is weliswaar in 2016 vastgesteld, maar de bestemmingsplangrenzen zijn ten opzichte van het ontwerpbestemmingsplan gewijzigd, waardoor de voorliggende planlocatie niet meer binnen het plangebied van bestemmingsplan 'Fijnaart' ligt. Derhalve vigeert de tweede herziening van het bestemmingsplan 'Buitengebied'.

Op 1 maart 2018 heeft de gemeenteraad van Moerdijk het bestemmingsplan 'Buitengebied Moerdijk' vastgesteld. Dit plan verving het tot dan toe geldende bestemmingsplan 'Buitengebied', dat op 13 december 2004 door de gemeenteraad was vastgesteld en sindsdien driemaal is herzien. In 2015 is een ontwerpbestemmingsplan 'Fijnaart' opgesteld waarbinnen tevens het plangebied was gelegen. Dit bestemmingsplan is weliswaar in 2016 vastgesteld, maar de plangrenzen zijn ten opzichte van het ontwerpbestemmingsplan gewijzigd, waardoor voorliggende planlocatie niet meer binnen het plangebied van bestemmingsplan 'Fijnaart' valt.

Ter voorbereiding op het bestemmingsplan 'Buitengebied Moerdijk' is de 'Visie Buitengebied' opgesteld. In deze visie wordt uitgegaan van het 'ja, mits'-principe. Volgens dit principe is ruimte voor passende ontwikkelingen in het buitengebied, mits er sprake is van een duurzame ruimtelijke ontwikkeling. Belangrijk onderdeel hierbij is de versterking van de kernkwaliteiten van het landschap.

### *Concreet initiatief op het perceel aan de Kadedijk naast 126*

De heer Reijnders is voornemens op elk van twee percelen aan de Kadedijk ten oosten van nummer 126 in Fijnaart een vrijstaande woning te realiseren. Binnen het vigerende bestemmingsplan is deze ontwikkeling niet mogelijk. Om aan de kwaliteitseisen van de 'Visie Buitengebied' te voldoen, is een inpassingsplan opgesteld.

Om de gewenste ontwikkeling juridisch mogelijk te maken, is het voorliggende bestemmingsplan opgesteld.

### *Tussenuitspraak Raad van State*

Het bestemmingsplan 'Kadedijk naast nummer 126' is op 18 april 2019 door de gemeenteraad van Moerdijk reeds vastgesteld. Tegen dit besluit van de gemeenteraad tot vaststelling van het plan tekende echter een tweetal appellanten beroep aan. Op 15 april 2020 deed de Afdeling bestuursrechtspraak van de Raad van State (hierna: de Afdeling) uitspraak over de ingediende beroepsschriften. De Afdeling oordeelde dat het beroepsschrift met betrekking tot het aspect spuitzonering gegrond was, en droeg de gemeenteraad op om binnen 26 weken na verzending van deze uitspraak met inachtneming van hetgeen daarin is overwogen de daar omschreven gebreken te herstellen ('bestuurlijke lus'); en de Afdeling en andere partijen de uitkomst mede te delen en een eventueel nieuw of gewijzigd besluit op de wettelijk voorgeschreven wijze bekend te maken en mede te delen. Naar aanleiding hiervan is aanvullend onderzoek uitgevoerd. Op basis daarvan zijn enkele aanpassingen doorgevoerd in de verbeelding en planregels van het bestemmingsplan. In voorliggend plan zijn de geconstateerde gebreken zodoende hersteld. Een nadere toelichting hierop is te vinden in paragraaf 6.4. Nadat het herstelbesluit is genomen, biedt de gemeente Moerdijk alle belanghebbenden opnieuw de gelegenheid om gedurende 6 weken een beroepsschrift in te dienen.

# <span id="page-3-0"></span>**1.2 Ligging plangebied**

Het voorliggende plangebied heeft betrekking op twee percelen aan de Kadedijk in Fijnaart, direct ten oosten van huisnummer 126. De ligging en globale begrenzing van de voorgenoemde locatie is weergegeven in afbeelding 1.1 en 2.1. Voor een verdere beschrijving wordt verwezen naar hoofdstuk 2.

*Afbeelding 1.1: globale ligging plangebied in Fijnaart (in rood omkaderd)*

## <span id="page-3-1"></span>**1.3 Vigerend bestemmingsplan**

Ter plaatse van het voorliggende plangebied geldt, totdat het voorliggende plan in werking is getreden, het bestemmingsplan 'Buitengebied Moerdijk', vastgesteld op 1 maart 2018 door de gemeenteraad van Moerdijk.

In het vigerende bestemmingsplan hebben de gronden van het plangebied de bestemming 'Agrarisch'. Ter plaatse van deze bestemming zijn de gronden hoofdzakelijk bestemd voor verschillende typen agrarische activiteiten en bedrijven, met daarbij behorende voorzieningen. Binnen deze bestemming is de bouw van twee vrijstaande woningen niet mogelijk. Op dit punt is het voorliggende initiatief dan ook strijdig met het vigerende bestemmingsplan.

## <span id="page-4-0"></span>**1.4 Planvorm**

Het bestemmingsplan 'Kadedijk naast nr. 126' is een ontwikkelingsgericht bestemmingsplan, dat bestaat uit bestemmingen en regels. De bestemmingen zijn geometrisch bepaald*1* en analoog verbeeld door middel van een verbeelding. Bij de bestemmingen zijn regels ten aanzien van het bouwen en het gebruik opgenomen. Het plan gaat vergezeld van deze toelichting. In de toelichting worden de keuzes die aan het bestemmingsplan ten grondslag liggen verantwoord. Vervolgens wordt hierin de uitvoerbaarheid van de ontwikkeling aangetoond.

# <span id="page-4-1"></span>**1.5 Leeswijzer**

In hoofdstuk 2 wordt er een beschrijving van de beoogde ontwikkeling gegeven en er wordt ingegaan op de bestaande situatie. In hoofdstuk 3 wordt de wijze van bestemmen nader toegelicht. Vervolgens wordt de beoogde ontwikkeling in hoofdstuk 4 getoetst aan het beleid van het Rijk, provincie en de gemeente Moerdijk. In de hoofdstuk 5 wordt ingegaan op diverse sectorale (milieu)aspecten. Tot slot wordt in hoofdstuk 6 en 7 ingegaan op de maatschappelijke en economische uitvoerbaarheid van het plan.

<sup>1</sup> Geografische coördinaten volgens het Rijksdriehoekstelsel bepalen de ligging van een bestemming. Met gebruikmaking van de coördinaten kan exact de plaats van een object in een gebied worden bepaald.

# <span id="page-5-0"></span>**2 Gebiedsvisie**

## <span id="page-5-1"></span>**2.1 Bestaande situatie**

Voorliggend plangebied is gelegen aan de zuidoostzijde van de kern Fijnaart. De kern Fijnaart ligt voor het overgrote deel ten noorden van de dijk Molenstraat / Kadedijk. Karakteristiek voor Fijnaart is de lintbebouwing langs de dijk, bestaande uit de Molenstraat en de Kadedijk. Het voorliggende plangebied is direct aan de Kadedijk gelegen (zie afbeelding 2.1). De betreffende percelen zijn in de huidige situatie in gebruik als grasland en het hobbymatig houden van dieren. Behalve een schuilgelegenheid voor dieren, is er geen bebouwing in het plangebied aanwezig.

*Afbeelding 2.1: bestaande situatie*

### <span id="page-5-2"></span>**2.2 Toekomstige situatie**

Het voorliggende bestemmingsplan voorziet in een ontwikkelingskader voor de bouw van twee vrijstaande woningen aan de Kadedijk naast nummer 126. Er is momenteel nog geen concreet bouwplan voorhanden, waardoor gekozen is voor een flexibel ontwikkelingskader met een ruim bouwvlak.

De beoogde woningen zullen zich op subtiele wijze in de ruimtelijke structuur van het dijklint voegen. Het dijklint is in de loop der jaren organisch gegroeid, woning voor woning. De bebouwing aan het lint bestaat hoofdzakelijk uit aaneengebouwde woningen, afgewisseld met vrijstaande en twee-onder-één-kapwoningen. De voorliggende ontwikkeling sluit hierbij aan en vormt een voortzetting van de organisch gegroeide ruimtelijke structuur. De nieuwe woningen worden in de bestaande rooilijn gepositioneerd en zullen in maat en schaal aansluiten bij de bebouwingskarakteristiek van het lint. De woningen worden zodanig gepositioneerd dat de thans aanwezige zichtlijn naar het achterliggende landschap grotendeels behouden blijft. Deze zichtlijn wordt geborgd middels het opnemen van twee bouwvlakken. De bouwhoogte bedraagt maximaal 8 meter en sluit daarmee aan op de bestaande bebouwing aan de Kadedijk.

## <span id="page-5-3"></span>**2.3 Inpassingsplan**

Om de nieuwe woningen in het landschap in te passen is een inpassingsplan opgesteld. Deze is als bijlage 4 bij de toelichting opgenomen. Het inpassingsplan is opgesteld conform de richtlijnen beschreven in het landschapskwaliteitsplan van de gemeente Moerdijk, d.d. 19 mei 2016. In dit

> *Bestemmingsplan 'Kadedijk naast nummer 126' Toelichting Vastgesteld d.d. 18 april 2019 Herstelbesluit n.a.v. tussenuitspraak RvS – 24 september 2020*

inpassingsplan zijn de belangrijkste zaken vastgelegd die nodig zijn om te waarborgen dat de inrichting van de percelen aansluit op het unieke en landschappelijke karakter van deze locatie.

De oude opwaspolders rond Fijnaart kenmerken zich door grote rechthoekige landbouwkavels en hoge dijken met lintbebouwing. Het perceel oostelijk van Kadedijk 126 past in deze structuur. De bebouwing ligt parallel aan de Kadedijk, de erfbeplanting ligt hier haaks op. Deze orthogonale indeling wordt nog eens versterkt door de haakse ontsluiting van het woonhuis door een voetpad naar de voordeur en een inrit aan de zijkant. De plaatsing van de bebouwing op het kavel zorgt voor een relatief ondiepe voortuin en een royale zijtuin.

Door een landschappelijke haag van veldesdoorn heeft het perceel een uniforme en representatieve uitstraling naar de weg. Deze geeft sturing aan de verdere uitwerking van de voortuin en waarborgt het verzorgde en tuinachtige karakter. De overige erfbeplanting sluit aan op de beplanting van de omliggende kavels. Op beide kavels wordt een houtwal met daarin een es (Fraxinus Ornus) aangelegd in aansluiting op de laanbeplanting. Er is gekozen voor een pluimes omdat deze minder gevoelig is voor essentaksterfte. De sloot aan de achterzijde wordt geaccentueerd met knotwilgen en op het grootste kavel wordt een solitaire okkernoot (Juglans Regia) aangeplant. Deze boom is veelvuldig toepast op boerenerven in de omgeving omdat hij er voor zorgt dat vliegen op een afstand worden gehouden.

### <span id="page-6-0"></span>**2.4 Strijdigheid met voorgaand bestemmingsplan**

Zoals reeds vermeld in paragraaf 1.3. vigeert ter plaatse van voorliggend plangebied het bestemmingsplan 'Buitengebied Moerdijk'. Ter plaatse vigeert thans de bestemming 'Agrarisch'. Op grond van deze bestemming is de bouw van nieuwe woningen niet toegestaan. Het voorliggende bestemmingsplan maakt de realisatie van twee woningen mogelijk. Een vergelijkbare ontwikkeling heeft nabij Kadedijk 120 plaatsgevonden. Het bestemmingsplan 'Kadedijk naast nummer 120' is op 2 november 2011 door de gemeente Moerdijk vastgesteld. Ook dat bestemmingsplan maakt de realisatie van twee woningen mogelijk.

# <span id="page-7-0"></span>**3 Juridische planbeschrijving**

# <span id="page-7-1"></span>**3.1 Planmethodiek**

Vanuit het oogpunt van rechtszekerheid is in het voorliggende bestemmingsplan de toekomstige situatie gedetailleerd vastgelegd in een eindbestemming. Een eindbestemming biedt een directe bouwtitel, wat betekent dat wanneer een aangevraagde bouwactiviteit past binnen de in de bestemming genoemde regels, een omgevingsvergunning kan en moet worden afgegeven. Omdat er momenteel nog geen concreet bouwplan voorhanden is, is de nodige flexibiliteit aangebracht.

# <span id="page-7-2"></span>**3.2 Systematiek bestemmingen**

De regels van het bestemmingsplan bestaan uit vier hoofdstukken:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

De regels zijn zoveel mogelijk opgebouwd conform het handboek bestemmingsplannen van de gemeente Moerdijk en sluit tevens aan bij de systematiek van de meest recente bestemmingsplannen voor de kernen binnen de gemeente. Hierna worden de vier hoofdstukken kort toegelicht.

# **Hoofdstuk 1 Inleidende regels**

In dit hoofdstuk zijn diverse begrippen verklaard, die in de regels zijn opgenomen. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is in hoofdstuk 1 het artikel 'wijze van meten' opgenomen waarin bepaald is hoe de voorgeschreven maatvoering in het plan gemeten moet worden.

## **Hoofdstuk 2 Bestemmingsregels**

In dit hoofdstuk zijn de feitelijk in het plan voorkomende bestemmingen geregeld. Per artikel is bepaald welk gebruik van de gronden is toegestaan en welke bouwregels er gelden. Hierna wordt een korte toelichting gegeven op de in het plan voorkomende bestemmingen.

## *Tuin*

De bestemming 'Tuin' is opgenomen voor gronden gelegen aan de voorzijde en tussen de woningen. Het bij de woning aangegeven perceel gedeelte met deze bestemming dient zo veel mogelijk onbebouwd te blijven. Op deze gronden zijn slechts andere bouwwerken, geen gebouwen zijnde met een beperkte hoogte (1 m) toegestaan. Uitzondering hierop vormen erkers, luifels, balkons en andere ondergeschikte bouwdelen. Het opnemen van een tuinstrook van 5 meter tussen de bouwvlakken garandeert eveneens een zichtlijn tussen de twee woningen die vrij blijft van (hoofd)bebouwing.

## *Wonen*

De bestemming 'Wonen' is opgenomen voor de nieuw te bouwen woningen in het plangebied. De woningen dienen te worden gebouwd binnen de op de verbeelding aangegeven bouwvlakken. Er zijn twee bouwvlakken opgenomen waarbinnen één woning gebouwd mag worden. Hiervoor is de aanduiding 'maximum aantal wooneenheden' opgenomen. Dit is gedaan om het kleinschalige karakter te kunnen waarborgen en te voorkomen dat er meer dan twee woningen

gebouwd kunnen worden.. Tevens zijn voor de woningen bepalingen met betrekking tot de maatvoering (bouwhoogte) opgenomen op de verbeelding, waarbij is bepaald dat de bouwhoogte niet meer dan 8 meter mag bedragen. Daarnaast is in de regels bepaald dat de woningen maximaal 10 meter diep mogen zijn en in één of twee bouwlagen met kap uitgevoerd moeten worden.

Bij de woningen is binnen en buiten het bouwvlak erfbebouwing in de vorm van uitbreidingen van de woonruimte, bijgebouwen dan wel overkappingen, zoals carports, en/of andere bouwwerken, toegestaan.

# **Hoofdstuk 3 Algemene regels**

In hoofdstuk 3 worden, in aanvulling op de bestemmingsbepalingen, diverse aanvullende regels gesteld.

# *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning voor de activiteit bouwen, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning voor de activiteit bouwen niet opnieuw in beschouwing mag worden genomen.

# *Algemene bouwregels*

In deze bepaling is onder andere vastgelegd, dat indien de maatvoering van een bestaand, legaal bouwwerk afwijkt van de in de bestemmingen opgenomen maatvoering, de bestaande maat als maximum geldt. Tevens zijn er regels gesteld aan de (her)bouw van woningen. Daarnaast is geregeld dat bij het bouwen en het wijzigen van het bestaande gebruik, voorzien moet worden in voldoende parkeergelegenheid overeenkomstig de 'Nota Parkeernormen' behorende bij het 'Parkeerbeleid Moerdijk', zoals vastgesteld op 8 oktober 2015, of de rechtsopvolger daarvan.

### *Algemene gebruiksregels*

In dit artikel is in algemene zin aangegeven wanneer sprake is van strijdig gebruik met de regels uit het bestemmingsplan. Daarnaast is hier een voorwaardelijke verplichting opgenomen voor de realisatie van een driftreducerende haag. Daarin is juridisch geborgd dat voor ingebruikname van de woningen dient te worden voorzien in de aanleg en instandhouding van een in de winter groenblijvende haag van tenminste 2 m hoog en 0,8 m breed.

### *Algemene afwijkingsregels*

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier onder meer een standaardregeling die beperkte afwijkingen in de maatvoering bij de uitvoering van bouwplannen mogelijk maakt.

### **Hoofdstuk 4 Overgangs- en slotregels**

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

### <span id="page-8-0"></span>**3.3 Overig**

*Geometrische plaatsbepaling en verbeelding*

Voor het tekenen van de verbeelding is een topografische ondergrond gebruikt. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO2012 (Informatiemodel Ruimtelijke Ordening) getekend. Dit is een eenduidige en technische methode voor het tekenen van geometrisch bepaalde bestemmingen. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Ook maakt deze methode het mogelijk om het plan via internet te raadplegen.

# <span id="page-10-0"></span>**4 Beleidskader**

In dit hoofdstuk wordt een beleidsanalyse gegeven, waarin wordt ingegaan op het ruimtelijke beleid op Rijks-, provinciaal, regionaal en gemeentelijk niveau dat relevant is voor de beoogde ontwikkeling.

## <span id="page-10-1"></span>**4.1 Nationaal beleid**

Het Rijk heeft haar ruimtelijk beleid vastgelegd in de Structuurvisie Infrastructuur en Ruimte (SVIR) en het Besluit algemene regels ruimtelijke ordening (Barro). De leidende gedachte van het rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende plangebied.

## *Ladder voor duurzame verstedelijking*

In lijn met de maatschappelijke behoefte zet het Rijk in op het beter benutten van het bestaand stads- en dorpsgebied. Indien een gemeente een ruimtelijke ontwikkeling wil realiseren, dient de ladder voor duurzame verstedelijking doorlopen te worden. Dat betekent dat bij nieuwe ontwikkelingen in eerste instantie gekeken dient te worden of er behoefte is aan nieuwe ruimte voor woningen, waarbij getoetst wordt aan de actuele regionale woningbehoefte die de provincie heeft vastgesteld voor een gemeente. Als de behoefte voldoende is gemotiveerd, wordt gekeken of aan deze behoefte kan worden voldaan door het benutten van locaties voor herstructurering, intensivering of transformatie binnen bestaand stads- en dorpsgebied. Als ook dat niet tot de mogelijkheden behoort, wordt – onder voorwaarden - aansluitend aan het bestaand stads- en dorpsgebied een locatie gezocht. Door de ladder voor duurzame verstedelijking toe te passen, kiest het Rijk ervoor om verstedelijking zoveel mogelijk in bestaand bebouwd gebied te concentreren. Hiermee wordt de kwaliteit van het bebouwde gebied behouden en versterkt.

Het voorliggende bestemmingsplan maakt de bouw van twee woningen binnen de gemeente Moerdijk mogelijk. Zoals blijkt uit paragraaf 4.2 (provinciaal beleid) past deze ontwikkeling binnen de regionale woningbouwafspraken voor West-Brabant, die in samenspraak met de provincie Noord-Brabant zijn opgesteld. Bovendien faciliteert het voorliggende bestemmingsplan een kleinschalig particulier initiatief, waarmee voorzien wordt in een lokale behoefte. Dit initiatief heeft slechts een zeer geringe invloed op de regionale woningmarkt. Zodoende is een positief en gemotiveerd advies van de regio en/of provincie niet benodigd.

Daarnaast is het plangebied gelegen binnen bestaand stedelijk gebied, waardoor sprake is van een intensivering van de bestaande ruimte. Gelet op het voorgaande wordt de voorliggende ontwikkeling passend geacht binnen de kaders van de ladder voor duurzame verstedelijking.

## <span id="page-10-2"></span>**4.2 Provinciaal beleid**

## *Verordening Ruimte 2014 (geconsolideerd 2018)*

Provinciale Staten hebben op 7 februari 2014 de Verordening Ruimte 2014 vastgesteld, op 19 maart 2014 is deze in werking getreden. Op 1 januari 2018 is de Verordening geconsolideerd. De onderwerpen die in de Verordening staan, komen uit de provinciale structuurvisie. De Verordening stelt de belangen die in de structuurvisie zijn genoemd veilig. De regels die in de Verordening staan moeten gemeente in acht nemen bij het opstellen van ruimtelijke instrumenten. Daarnaast regelt de Verordening de organisatie van het regionaal ruimtelijk overleg waarin

afspraken worden gemaakt over woningbouw, bedrijventerreinen en kantorenlocaties. De Verordening kent ook een aantal regels dat de burger bindt. Deze hebben betrekking op de ontwikkeling van intensieve veehouderij in de zogenaamde extensiveringsgebieden, verwevingsgebieden, landbouwontwikkelingsgebieden en in het bijzonder op de intensieve geiten- en schapenhouderijen.

Belangrijke onderwerpen in de Verordening zijn:

- 1. Stedelijke ontwikkelingen
- 2. Cultuurhistorie
- 3. Agrarische ontwikkeling en windturbines
- 4. Water
- 5. Natuur en landschap

Ten opzichte van de Verordening Ruimte 2012 omvat de Verordening Ruimte 2014 diverse wijzigingen. Deze hebben in hoofdzaak betrekking op:

- vereenvoudiging en verduidelijking: de opbouw van de Verordening Ruimte 2014 is gewijzigd waardoor ze beter aansluit bij de systematiek van de bestemmingsplannen. Daarnaast is er gekozen voor een directer taalgebruik met meer opsommingen, eenvoudigere zinnen en herkenbare formuleringen.
- wijzigingen vanwege het Rijksbeleid: met de vaststelling van het Besluit ruimtelijke ordening (Bro) en het Besluit algemene regels ruimtelijke ordening (Barro) is het rijksbeleid gewijzigd. Dat heeft ook gevolgen voor de kaders die in de provinciale verordening zijn opgenomen.
- wijzigingen vanwege het landbouwbeleid: deze hebben in hoofdzaak betrekking op het beleid voor veehouderijen en de transitie naar zorgvuldige veehouderij en het beleid rond mestverwerking.
- wijzigingen vanwege het natuurbeleid: deze wijziging heeft met name betrekking op het compensatiebeleid.
- overige wijzigingen: er zijn diverse wijzigingen doorgevoerd vanuit praktijkervaringen.

Op grond van de verordening is de betreffende locatie gelegen binnen 'Bestaand stedelijk gebied, kern landelijk gebied' (afbeelding 4.1). Het beleid van de provincie is erop gericht om nieuwe stedelijke ontwikkelingen onder te brengen binnen bestaand stedelijk gebied, waaronder de kernen in het landelijk gebied.

*Afbeelding 4.1: uitsnede Verordening Ruimte provincie Noord-Brabant (2014)*

In het vervolg van deze paragraaf wordt – voor zover relevant – ingegaan op de afzonderlijke artikelen van de Verordening Ruimte.

Op grond van artikel 3.1 van de Verordening Ruimte dient in de toelichting bij een bestemmingsplan dat voorziet in een ruimtelijke ontwikkeling verantwoord te worden dat:

- 1. het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid;
- 2. toepassing is gegeven aan het principe van zorgvuldig ruimtegebruik.

Op grond van artikel 4.3 van de Verordening Ruimte dient in de toelichting van een bestemmingsplan een verantwoording te worden opgenomen over de wijze waarop:

- 1. de afspraken die daarover zijn gemaakt in het regionaal ruimtelijk overleg worden nagekomen;
- 2. de beoogde nieuwbouw zich verhoudt tot de afspraken van het regionaal ruimtelijk overleg, en tot de beschikbare harde plancapaciteit voor woningbouw. Onder harde plancapaciteit voor woningbouw wordt verstaan de capaciteit voor nieuw te bouwen woningen (uitgedrukt in aantallen woningen) waarover een gemeente beschikt, die is opgenomen in een vastgesteld bestemmingsplan waarvan de bestemming nog niet is verwezenlijkt.

Elk jaar worden er door de gemeenten in West-Brabant en de provincie Noord-Brabant woningbouwafspraken gemaakt. Op 1 december 2016 is de Regionale Agenda Wonen 2017 bestuurlijk vastgesteld. Hierin zijn afspraken opgenomen omtrent het omgaan met plancapaciteit in relatie tot de geprognosticeerde woningbouwopgave, waarbij ook in beeld is gebracht wat harde plancapaciteit op het gebied van wonen is.

Tabel 4.1 toont een overzicht van de plancapaciteit in relatie tot de geprognosticeerde woningbouwopgave in regionaal verband voor de komende tien jaar. Om in de totale woningbehoefte (incl. de verwachte sloop) voor de eerst komende tien jaar te kunnen voorzien, is in West-Brabant een totale plancapaciteit van 27.075 woningen benodigd (voor de gemeente Moerdijk betreft dat 1.565 woningen). Wanneer gekeken wordt naar de totale (harde) plancapaciteit in deze regio betreft dat ruim 27.300 (waarvan circa 16.700 opgenomen in harde plannen). In de gemeente Moerdijk ligt de totale plancapaciteit op 1.020 woningen (waarvan bijna 781 als onderdeel van harde plannen).

| Subregio                                                                                                 | regionale     | gemeentelijke woningbouwprogramma                                     |                        |     |               |     |
|----------------------------------------------------------------------------------------------------------|---------------|-----------------------------------------------------------------------|------------------------|-----|---------------|-----|
| West                                                                                                     | woningbouw    | totale                                                                | harde plancapaciteiten |     |               |     |
|                                                                                                          | opgave        | plan                                                                  | totaal                 |     | 2016 t/m 2025 |     |
|                                                                                                          | 2016 t/m 2025 | capaciteit                                                            | ab.                    | %   | ab.           | %   |
| Bergen op Zoom                                                                                           | 2.975         | 3.131                                                                 | 2.234                  | 75% | 1.619         | 54% |
| Halderberge                                                                                              | 890           | 788                                                                   | 537                    | 60% | 537           | 60% |
| Moerdijk                                                                                                 | 1.565         | 1.020                                                                 | 781                    | 50% | 781           | 50% |
| Roosendaal                                                                                               | 3.115         | 3.034                                                                 | 1.411                  | 45% | 1.411         | 45% |
| Rucphen                                                                                                  | 515           | ୧୧3                                                                   | 258                    | 50% | 250           | 49% |
| Steenbergen                                                                                              | 830           | 641                                                                   | 456                    | 55% | 456           | 55% |
| Woensdrecht                                                                                              | 320           | 477                                                                   | 109                    | 34% | 109           | 34% |
| Subtotaal                                                                                                | 10.210        | 9.754                                                                 | 5.786                  | 57% | 5.163         | 51% |
| Regio                                                                                                    | regionale     | gemeentelijke woningbouwprogramma<br>totale<br>harde plancapaciteiten |                        |     |               |     |
| West-Brabant                                                                                             | woningbouw    |                                                                       |                        |     |               |     |
|                                                                                                          | opgave        | plan<br>totaal                                                        |                        |     | 2016 t/m 2025 |     |
|                                                                                                          | 2016 t/m 2025 | capaciteit                                                            | ab.                    | %   | ab.           | %   |
| Totaal                                                                                                   | 27.075        | 27.332                                                                | 16.683                 | 62% | 15.794        | 58% |
| Bronnen: - Provinciale inventarisatie gemeentelijke woningbouwontwikkelingen in 2012, 2013, 2014 en 2015 |               |                                                                       |                        |     |               |     |
| - De bevolkings - en woningbehoefteprognose Noord-Brabant, actualisering 2014                            |               |                                                                       |                        |     |               |     |
| - CBS-Statline, juli 2015 (BAG)                                                                          |               |                                                                       |                        |     |               |     |
| De in de tabel opgenomen gegevens zin afgerond op 5-tallen.                                              |               |                                                                       |                        |     |               |     |

Wanneer gekeken wordt naar de totale plancapaciteit in de regio en ook in Moerdijk, dan blijft deze vooralsnog achter bij de benodigde capaciteit tot 2025, maar lijkt er sprake te zijn van een realistisch regionaal woningbouwprogramma. De harde plancapaciteit blijft echter nog achter bij de totale plancapaciteit. Een deel van de plancapaciteit betreft namelijk nog zachte plannen, met een uiteenlopende status. De voorliggende bestemmingsplanherziening voorziet het plangebied van een directe bouwtitel, waarmee een bijdrage wordt geleverd aan de realisatie van 1.565 woningen tot 2025. Gezien het voorgaande is de voorgestane ontwikkeling in lijn met artikel 4.3 van de Verordening ruimte 2014.

## *Structuurvisie Ruimtelijke Ordening*

Op 1 januari 2011 is de nieuwe provinciale Structuurvisie Ruimtelijke Ordening (PSRO) in werking getreden. De Structuurvisie RO van de provincie Noord-Brabant geeft de hoofdlijnen voor het provinciaal ruimtelijk beleid tot 2025 (met een doorkijk naar 2040). Sinds de vaststelling van de Structuurvisie RO in 2010 zijn diverse besluiten genomen die een verandering brengen in de provinciale rol en sturing, of van provinciaal beleid. Dit vormde een belangrijke aanleiding voor de provincie om haar ruimtelijk beleid te actualiseren. Omdat de provinciale Structuurvisie Ruimtelijke Ordening nog vrij recent is, en de visie en sturingsfilosofie voor het overgrote deel nog actueel zijn, is besloten om slechts op bepaalde onderdelen bij te sturen. Zodoende is gekozen voor een partiële herziening van de Structuurvisie RO. Deze partiële herziening 2014 is op 7 februari door Provinciale Staten vastgesteld en op 19 maart 2014 in werking getreden.

*Afbeelding 4.2: uitsnede partiële herziening structurenkaart Structuurvisie ruimtelijke ordening provincie Noord-Brabant (2014)*

De kern Fijnaart, waarbinnen voorliggend plangebied is gelegen, is op de Structurenkaart aangeduid als 'Accentgebied agrarische ontwikkeling'. De provincie beschouwt het hele landelijk gebied als een gebied waarbinnen een menging van functies aanwezig is: het gemengd landelijk gebied. De mate van menging varieert daarbij van de gebieden waarbinnen meerdere functies in evenwicht naast elkaar bestaan tot gebieden waar de land- en tuinbouw de dominante functie is. In de gemengde plattelandseconomie is naast ruimte voor de land- en tuinbouw ook ruimte voor de ontwikkeling van niet-agrarische functies, zoals toerisme, recreatie, kleinschalige bedrijvigheid, zorgfuncties etc. Dit kan door verbreding van agrarische activiteiten maar ook als zelfstandige functie, met name op vrijkomende locaties. Rondom steden, dorpen en natuur is er in de meeste gevallen feitelijk sprake van een gemengde plattelandseconomie. In de gebieden rondom steden en dorpen is daarbij meer ruimte voor de ontwikkeling van functies die zich richten op de inwoners van die kernen, in de gebieden rondom de groenblauwe structuur is de ontwikkeling van functies meer afgestemd op het ondernemen in een groene omgeving en de versterking van natuur- en landschapswaarden.

Het beleid van de provincie richt zich op het opvangen van de lokale behoefte voor verstedelijking (wonen, werken en voorzieningen) in de kernen. De provincie vraagt gemeenten om in regionaal verband afspraken te maken over de verdeling van het programma voor wonen, werken en voorzieningen. De stedelijke ontwikkelingen dienen qua maat en schaal bij de kern te passen. De ontwerpopgave hangt bovendien samen met de historische gegroeide identiteit van de kern en omliggend landschap.

Het voorliggende bestemmingsplan sluit aan bij de beleidsdoelstelling van de provincie en faciliteert de bouw van twee woningen. Voorts voorziet het bestemmingsplan in de lokale behoefte, waarbij de relatie met het landschap en het karakter van de kernen een belangrijke rol speelt. Zodoende draagt het voorliggende bestemmingsplan bij aan het bereiken van de doelstellingen van de structuurvisie.

### <span id="page-15-0"></span>**4.3 Gemeentelijk beleid**

#### *Structuurvisie "Moerdijk 2030"*

De structuurvisie "Moerdijk 2030", vastgesteld door de gemeenteraad op 9 juni 2011, is een integrale visie die inspeelt op de ontwikkeling van de beide werelden van Moerdijk: het grootschalige (inter-)nationale Moerdijk enerzijds en het ruime, rustige, agrarische Moerdijk met een veel kleinschaliger karakter anderzijds. De visie beoogt ook deze twee werelden samen te brengen zodat ze elkaar kunnen aanvullen en versterken.

Eén van de opgaven voor Moerdijk is de realisatie van extra woningen. Er wordt gebouwd voor de 'eigen bevolking' op het moment dat daar behoefte aan is, waarbij uitgegaan wordt van een migratiesaldo van nul. In de landelijke regio's staat het voorkomen van verdere aantasting van het buitengebied centraal. Dit betekent dat het accent op inbreiden, herstructureren en intensief en meervoudig ruimtegebruik ligt. Het plangebied ligt in het buitengebied. Kleinschalige ontwikkelingen zijn volgens de opgaven uit de Structuurvisie mogelijk mits deze bijdragen aan een versterking van de ruimtelijke kwaliteit en landschappelijk zijn ingepast. Het voorliggende bestemmingsplan faciliteert de wens van een particuliere initiatiefnemer om twee woningen op het perceel aan de Kadedijk te realiseren. Het betreffende perceel is reeds jarenlang in eigendom van de initiatiefnemer. Gelet hierop wordt voorzien in de woningbehoefte voor 'eigen bevolking'. Zodoende sluit het voorliggende bestemmingsplan aan bij de uitgangspunten van de gemeentelijke structuurvisie.

*Afbeelding 4.3: uitsnede kaart structuurvisie "Moerdijk 2030"*

## *Strategische Visie voor Moerdijk 2030*

De gemeente Moerdijk wordt met een aantal ingrijpende ontwikkelingen geconfronteerd, zoals vergrijzing, ontgroening, de globalisering van de toeristisch-recreatieve en agrarische sector, schaalvergroting in de omgeving waarin de gemeente opereert en niet in de laatste plaats de voortgaande decentralisatie van rijksoverheidstaken. Deze en andere ontwikkelingen stellen de gemeente op korte en (middel)lange termijn voor grote opgaven. De uitvoering van de visie en het beleid rondom die opgaven wordt voor de periode van 2009- 2030 op robuuste wijze ingezet. Dit doet de gemeente door in een visie op de (middel) lange termijn - op strategisch niveaurichting te geven aan de ontwikkelingen in de samenleving en aan de eigen positie in de regio.

De strategische visie voor de gemeente Moerdijk heeft tot doel te komen tot een:

- 1. ontwikkelingsrichting voor de lange termijn;
- 2. kapstok en referentiekader voor integraal afgestemd gemeentelijk beleid;
- 3. duidelijke missie die kan worden uitgedragen naar buurgemeenten, provincie en rijk.

De strategische visie maakt het mogelijk om op langere termijn een consistent beleid te voeren, en nieuwe ontwikkelingen snel te combineren met al ingeslagen richtingen, waarmee de gemeente Moerdijk een integraal beleid kan voeren en beter kan anticiperen op veranderingen in de maatschappij, wet of wensen.

### *Missie:*

*"Moerdijk is in 2030 een gemeente die, gelegen op de as Rotterdam-Antwerpen én als hoogwaardig logistiek centrum van West-Brabant, voor al haar inwoners een leefbare woonomgeving biedt met werkgelegenheid in de nabijheid. Een gemeente met rust, ruimte, recreatie en toeristische mogelijkheden in het westelijke deel en dynamiek, bedrijvigheid en bovenlokale voorzieningen, geconcentreerd in de kern Zevenbergen en het haven- en industrieterrein Moerdijk in het oostelijke deel van de gemeente. Een gemeente waarin de kernen hun eigenheid bewaard hebben, maar ook duidelijk één gemeente vormen. Een gemeente met een sociaal gezicht, waar zorg en basisvoorzieningen dichtbij zijn en de menselijke maat geldt. Een gemeente die op een bewonersgerichte, innovatieve, efficiënte en effectieve wijze wordt bestuurd." De missie geeft de strategische visie drie dimensies als uitgangspunt voor de discussie rond de verschillende thema's: samenleving, leefmilieu en economie. Dit wordt ook wel het 'Triple P' mechanisme genoemd (people, planet, profit) of de Telos-Driehoek. Het idee achter de 'TripleP' gedachte is dat het optimaliseren van de economische kracht, de (lokale) leefomgeving en de sociaalmaatschappelijke kant op termijn leidt tot een duurzame gemeente.* 

Vanuit deze gedachte is het gemeentelijke beleid gebundeld en zijn er drie paraplunota's opgesteld.

### *Paraplunota's Maatschappij, Economisch klimaat en Leefomgeving*

De paraplunota's zijn bedoeld als kapstok voor alle gemeentelijke beleidsnotities. Ze zorgen ervoor dat er meer samenhang tussen beleid is en er minder beleidsplannen in algemene zin gemaakt worden. De gemeentelijke ambities en doelen staan centraal in de paraplunota's. Hieraan kan alle beleid en uitvoering verbonden worden. De uitvoeringsstrategie benoemt de hoofdrichting die wordt ingezet om de doelstellingen te realiseren.

Met de paraplunota's zet Moerdijk nadrukkelijk in op een toekomst in het teken van duurzaamheid. De gemeente wil de mens centraal plaatsen als onderdeel van de samenleving. De samenleving is een samenspel van aspecten die de mens zelf betreffen, de leefomgeving en bedrijvigheid. Moerdijk kiest daarom voor de 'definitie' die betrekking heeft op de 'duurzame samenleving' die uiteen valt in drie pijlers Maatschappij (people), Leefomgeving (planet) en Economisch-Klimaat (profit).

- Paraplunota 'Maatschappij' richt zich op mensen en de omgeving waarin zij met elkaar samenleven. De manier waarop mensen met elkaar samenleven wordt beïnvloedt door de omgeving en andersom;
- Paraplunota 'Leefomgeving' richt zich op de fysieke leefomgeving en onderscheidt daarin de elementen bodem, water, lucht, grondstoffen, natuur en de samenhang daartussen;
- Paraplunota 'Economisch Klimaat' richt zich op economie en bedrijvigheid. Economisch Klimaat is het 'klimaat' waarbinnen economische ontwikkeling plaatsvindt.

# *Maatschappij*

In de Paraplunota Maatschappij 2014-2030 zijn de ambities uitgewerkt om te bouwen aan een duurzame samenleving. Deze paraplunota kent vijf thema's, te weten wonen, gezondheid, woonomgeving, sociale structuur en ondersteuning. Elke thema heeft een eigen ambitie, die is uitgewerkt in doelen en een uitvoeringsstrategie.

Het streven van de gemeente ten aanzien van wonen is: iedere woning levensloopbestendig, duurzaam en veilig. Door vergrijzing neemt het aantal ouderen toe en door veranderingen in de zorg zullen mensen langer thuis blijven wonen. Het is van belang om de bestaande woningvoorraad hierop aan te passen. De belangrijkste speerpunten van dit beleid zijn:

- Inwoners nemen de verantwoordelijkheid voor de eigen woonsituatie: mensen vragen zich op tijd af wat er voor nodig is om in de eigen woning te kunnen blijven wonen, ook als men straks ouder is. Ze letten op welke manier bespaard kan worden op de energiekosten en/of aanpassingen nodig zijn om bijvoorbeeld inbraken te voorkomen.
- Zorgen voor keuzevrijheid of zo mogelijk maatwerk: inwoners krijgen zoveel mogelijk de kans om in hun woonbehoefte te voorzien. Niet alleen door het projectmatig bouwen, ook maatwerk is nodig. Zo hebben mensen iets te kiezen en zo kan de gemeente voorzien in de woonwensen die passen bij verschillende levensfasen. Betaalbaarheid van woningen is hierbij belangrijk.
- Passende huisvesting voor inwoners die aangewezen zijn op sociale huurwoningen. Met daarbij ook aandacht voor mensen die niet meer terecht kunnen in een sociale huurwoning maar ook niet in staat zijn een woning te kopen. Daarnaast is het van belang voldoende woonruimte beschikbaar te maken voor starters, senioren, mensen met een beperking en arbeidsmigranten.
- Kwaliteit van de bestaande woningvoorraad: bestaande woningen zo kunnen verbouwen dat mensen in hun huis kunnen blijven wonen. Dit ondanks veranderende levensomstandigheden door bijvoorbeeld ouderdom, ziekte, handicap of bij vermindering van het inkomen. Ook moet er aandacht zijn voor duurzaamheid van de bestaande woningen, voor een schoon milieu, besparing op energiekosten en verbetering van het wooncomfort. Via terugdringing van woninginbraken wordt gewerkt aan verbetering van de veiligheid van woningen.

Het uitgangspunt voor het gemeentelijke reguliere woningbouwprogramma vormt de provinciale bevolkings- en woningbehoefteprognose, gebaseerd op demografische ontwikkelingen en trends. Daarnaast mag de gemeente Moerdijk nog 1.075 woningen bovenop het reguliere woningbouwprogramma bouwen. Deze extra woningen vloeien voort uit de compensatieregeling voor huisvesting werknemers industrieterrein Moerdijk en de bestuursovereenkomst Realisatie Gebiedsontwikkeling Moerdijk (MoerdijkMeerMogelijk). Op basis daarvan heeft de gemeente een woningbouwcapaciteit van 2.250 woningen voor de periode tot 2025.

Het voorliggende bestemmingsplan voorziet in de wens van een particuliere initiatiefnemer om op eigen grond twee woningen te realiseren. Dit sluit aan bij de wens om inwoners zoveel mogelijk de kans te geven in hun woonbehoefte te voorzien. In dit geval betreft het geen projectmatig initiatief, maar is sprake van bouwen naar eigen behoefte en in eigen beheer. Het voorliggende bestemmingsplan faciliteert de bouw van maximaal twee woningen.

# *Parkeren*

Voor het gemeentelijk grondgebied van Moerdijk is in 2015 nieuw parkeerbeleid opgesteld, dat aansluit bij de ambities en doelstellingen van de strategische visie Moerdijk 2030. Dit parkeerbeleid maakt onderdeel uit van de paraplunota 'Maatschappij'. Doel van dit beleidsplan is een beleidsplan op hoofdlijnen, inclusief een globaal maatregelenpakket en acties voor de komende jaren (2015-2018).

Onderdeel van het gemeentelijk parkeerbeleid is de Nota Parkeernomen. Deze is opgesteld als uitwerking van het geactualiseerde parkeerbeleid van de gemeente. De nota beoogt het vastleggen van de Moerdijkse parkeernormen en het bepalen van een transparant en eenduidig toepassingskader.

Bij het formuleren van de parkeernormen is het belangrijk dat deze recht doen aan de plaatselijke situatie. Dit betekent dat binnen de gemeente Moerdijk verschillende parkeernormen voor dezelfde functie kunnen gelden, afhankelijk van de locatie van de functie. Als basis voor de parkeernormen gelden de in 2010 vastgestelde parkeernormen. In de praktijk werken deze goed en sluiten ze aan bij de praktijk.

Daarbij is het beleidsuitgangspunt dat zoveel mogelijk parkeerplaatsen op eigen terrein (binnen plangrenzen) worden gerealiseerd. Om dubbelgebruik te stimuleren dienen parkeerplaatsen bij maatschappelijke en commerciële voorzieningen zoveel mogelijk openbaar toegankelijk te zijn voor openbaar gebruik. In paragraaf 5.3.2 van deze toelichting wordt ingegaan op het te realiseren aantal parkeerplaatsen.

# *Leefomgeving*

De Paraplunota Leefomgeving richt zich op de fysieke leefomgeving en onderscheidt daarin de elementen ondergrond, water, lucht, grondstoffen, natuur en de samenhang daartussen. Verder gaat het in deze nota over de inrichting en het beheer van de openbare ruimte en het effectief ruimtegebruik, waarvoor de basis is gelegd in de Structuurvisie Moerdijk 2030. Met de Paraplunota Leefomgeving, waarin het beleid dat betrekking heeft op de leefomgeving wordt gebundeld, loopt de gemeente vooruit op de invoering van de Omgevingswet. De nota geeft aan dat Moerdijk uitdrukkelijk inzet op een toekomst die in het teken staat van duurzaamheid. Duurzaamheid is een nieuwe manier van denken waarbij een balans gezocht wordt tussen de pijlers maatschappij, leefomgeving en economisch klimaat. Er is voor gekozen om al het gemeentelijk beleid tegen het licht te houden en te koppelen aan één van deze pijlers en om dit doel te bereiken zijn de drie paraplunota's opgesteld.

Hoofdstuk 4 gaat specifiek over het onderwerp 'lucht'. Hoofddoelen zijn dat de luchtkwaliteit minimaal aan de Europese normen voldoet, er 40% minder CO2-uitstoot is en een substantiële vermindering van het aantal geur- en geluidgehinderden in 2030. Zoals blijkt uit paragraaf 5.8 is de voorliggende ontwikkeling aan te merken als een ontwikkeling die niet in betekende mate bijdraagt aan de verslechtering van de luchtkwaliteit. Ten aanzien van het aspect 'geluid' streeft de gemeente Moerdijk naar een afname van het aantal geluidgehinderden. Zoals blijkt uit paragraaf 5.7 is voor de locatie aan de Kadedijk naast nr. 126 sprake van een te hoge geluidbelasting, de maximale ontheffingswaarde wordt echter niet overschreden. Omdat het treffen van maatregelen aan de bron of in het overdrachtsgebied omwille van financiële redenen niet reëel is, is het vaststellen van hogere waarden benodigd om de woningen te realiseren.

# *Water*

Het Waterplan Moerdijk 2009-2015 is in november 2008 door de gemeenteraad van Moerdijk vastgesteld. Dit plan maakt onderdeel uit van de paraplunota Leefomgeving. Het plan beschrijft de gezamenlijke visie van de gemeente en het Waterschap Brabantse Delta. Deze visie betreft 'een robuust watersysteem van voldoende kwaliteit en veiligheid dat aansluit bij de natuurlijke omstandigheden op en om het Moerdijkse grondgebied en dat nu en in de toekomst voldoet aan de wettelijke verplichtingen en beleidsregels. Verdeeld over meerdere thema's is de visie in het waterplan uitgewerkt. Belangrijke uitgangspunten daarbij zijn dat: water geen gevaar oplevert, het watersysteem geschikt is voor de functies die het moet vervullen, alle elementen van het watersysteem in samenhang worden beschouwd, water een grotere rol krijgt in ruimtelijke ontwikkelingen en iedereen zijn steentje bijdraagt.

# *Visie Buitengebied*

Ter voorbereiding voor het opstellen van het bestemmingsplan 'Buitengebied Moerdijk' is de Visie Buitengebied opgesteld. Het gevolgde proces en de visie sluiten aan op het gedachtegoed en de doelstellingen van de naderende Omgevingswet. In de Omgevingswet staan particuliere initiatieven centraal, waarbij de houding bij het beoordelen van initiatieven 'ja mits' is in plaats van 'nee tenzij'. Tevens wordt een breed participatieproces erg belangrijk gevonden.

De visie vormt een op zichzelf staand afwegingskader dat kan worden gebruikt bij de beoordeling van ruimtelijke initiatieven. Belangrijk onderdeel daarvan is het zogenaamde Dynamisch afwegingskader. Het versterken en behouden van de kwaliteit van het buitengebied staat in de visie centraal. Daarnaast worden er binnen ruime kaders mogelijkheden geboden voor initiatiefnemers om te ontwikkelen en een bijdrage te leveren aan de kwaliteiten van het landschap.

# *Visie Bebouwingsconcentraties*

Op 14 juli 2016 is de Visie Buitengebied samen met de deelvisies landschapskwaliteitplan en visie bebouwingsconcentraties unaniem vastgesteld door de gemeenteraad. Indien een ontwikkeling niet past binnen het bestemmingsplan, dan kan een nadere beoordeling aan de hand van de Visie Buitengebied en met name het daarin opgenomen Dynamisch afwegingskader plaatsvinden. Uitgangspunt bij die beoordeling is een 'ja, mits-benadering', waarbij beoordeeld wordt in hoeverre de gevraagde ontwikkeling bijdraagt aan de versterking van de kwaliteiten van het buitengebied en met name het landschap.

## <span id="page-19-0"></span>**4.4 Conclusie**

De beoogde realisatie van twee woningen past binnen het nationaal, regionaal, provinciaal en gemeentelijk beleid. Nationaal wordt aangesloten bij de Structuurvisie Infrastructuur en Ruimte en het Barro. Op provinciaal niveau wordt aangesloten bij het beleidstreven om nieuwe stedelijke ontwikkelingen zoveel mogelijk onder te brengen in bestaand stedelijk gebied, waaronder de kernen in het landelijk gebied. Daarmee wordt de ontwikkeling passend geacht binnen het

provinciaal beleid. Gemeentelijk sluit de ontwikkeling aan bij de visie uit de gemeentelijke structuurvisie, de gebiedsplannen voor de kernen en de paraplunota's Maatschappij en Economisch klimaat. Ten aanzien van de paraplunota Leefomgeving geldt dat niet aan alle aspecten kan worden voldaan, met name als het gaat om het aantal geluidgehinderden. Omdat het treffen van maatregelen aan de bron of in het overdrachtsgebied omwille van financiële redenen niet reëel is en omdat aan alle andere beleidsdocumenten wordt voldaan, wordt dit acceptabel geacht. Uit het voorgaande kan worden geconcludeerd dat de beoogde ontwikkeling passend wordt geacht binnen het ruimtelijk beleid van het Rijk, de provincie Noord-Brabant en de gemeente Moerdijk.

# <span id="page-21-0"></span>**5 Milieuonderzoek**

# <span id="page-21-1"></span>**5.1 Algemeen**

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende moet borgen.

# <span id="page-21-2"></span>**5.2 M.e.r. beoordeling**

# **5.2.1 Kader**

Op grond van hoofdstuk 7 van de Wet milieubeheer en het Besluit milieueffectrapportage (Besluit m.e.r.) is het noodzakelijk om ten behoeve van een bestemmingsplan dat kaderstellend is voor projecten met grote milieugevolgen, een plan-m.e.r. op te stellen. Onderdeel D van de bijlage Besluit m.e.r. geeft de omvang van dergelijke projecten. Hierbij geldt sinds de aanpassing van het Besluit m.e.r. per 1 april 2011 de omvang als richtwaarde en niet als absolute drempelwaarde. Daarom is altijd een toets noodzakelijk om na te gaan of sprake is van een project met grote milieugevolgen. Deze toets dient plaats te vinden aan de hand van de criteria van Bijlage III, van de EU-richtlijn m.e.r. De hoofdcriteria waaraan moet worden getoetst zijn: kenmerken van de projecten, plaats van de projecten en kenmerken van het potentiële effect. Het mag duidelijk zijn dat wanneer een project ruim beneden de omvang uit de bijlage van het Besluit m.e.r. blijft, deze beoordeling beknopt kan zijn.

### **5.2.2 Afweging en conclusie**

De voorgenomen ontwikkeling is opgenomen in eerste kolom van de zogenaamde D-lijst van het Besluit milieueffectrapportage. De bouw van de woningen kan worden aangemerkt als een stedelijk ontwikkelingsproject, maar blijft ruim onder de drempelwaarde van 2.000 woningen. Dit neemt niet weg dat in dit geval een vormvrije m.e.r.-beoordeling dient plaats te vinden. Dit dient plaats te vinden aan de hand van drie criteria:

- Kenmerken van het project;
- Plaats van het project;
- Kenmerken van het potentiële effect.

In het kader van de voorliggende ontwikkeling zijn verderop in dit hoofdstuk diverse milieuaspecten zorgvuldig afgewogen. Per aspect is bepaald of de ontwikkeling gevolgen heeft voor de (milieu)aspecten bedrijven‐ en milieuzonering, geluid, luchtkwaliteit, externe veiligheid, bodemgeschiktheid, flora‐ en fauna, water, archeologie, cultuurhistorie, verkeer en parkeren. Uit de afweging is gebleken dat de effecten niet van dien aard zijn dat een m.e.r.‐beoordeling aan de orde is. Op grond van het voorgaande zijn belangrijke nadelige milieueffecten uitgesloten, waardoor het uitvoeren van een m.e.r.‐beoordeling of MER niet zinvol wordt geacht.

### <span id="page-21-3"></span>**5.3 Verkeer en infrastructuur**

## **5.3.1 Verkeer**

Om inzicht te bieden in de mate van verkeerstoename als gevolg van de ontwikkeling die met dit bestemmingsplan wordt gefaciliteerd, moet de verkeersaantrekkende werking worden bepaald. Daarvoor is gebruik gemaakt van de CROW-publicatie 317 'Kencijfers parkeren en verkeersgeneratie'. Voor het berekenen van de verkeersgeneratie wordt uitgegaan van een gemiddelde weekdag.

Het voorliggende bestemmingsplan voorziet in twee vrijstaande woningen. Op grond van de CROW-richtlijnen geldt voor dergelijke woningen een verkeersgeneratie van 7,8 motorvoertuigen per woning2 . Gelet hierop leidt de totale ontwikkeling tot 16 extra motorvoertuigbewegingen op een gemiddelde weekdag. Het verkeer wordt in de toekomstige situatie via de Kadedijk – in noordoostelijke richting – afgewikkeld op de A59.

Omdat de voorgenomen ontwikkeling slechts betrekking heeft op een beperkte toename van het aantal verkeersbewegingen en de Kadedijk voldoende capaciteit beschikt om deze beperkte toename op te vangen, leidt de beoogde ontwikkeling niet tot een onacceptabele verkeerstoename. Ook zullen er geen knelpunten in de verkeersafwikkeling ontstaan.

## **5.3.2 Parkeren**

Ter waarborging van voldoende parkeervoorzieningen bij nieuwe ruimtelijke ontwikkelingen wordt door de gemeente Moerdijk de parkeerbehoefte vastgesteld aan de hand van de 'Nota Parkeernormen', die onderdeel uitmaakt van het 'Parkeerbeleid Moerdijk', zoals vastgesteld op 8 oktober 2015. Op grond van de Nota Parkeernormen geldt voor de beoogde nieuwe woningen een parkeernorm van 2,2 parkeerplaatsen per woning, waarvan 0,3 parkeerplaatsen voor bezoekers.

In de regels van dit bestemmingsplan is opgenomen dat op het bijbehorende perceel of in de directe omgeving daarvan in voldoende parkeergelegenheid wordt voorzien, zoals blijkt uit Parkeerbeleid Moerdijk welke is vastgesteld op 8 oktober 2015 door de gemeenteraad van de gemeente Moerdijk of haar rechtsopvolger, en deze parkeergelegenheid als zodanig in stand wordt gehouden.

## **5.3.3 Conclusie**

De voorgenomen ontwikkeling leidt tot een zeer beperkte toename van het aantal verkeersbewegingen, waardoor er geen knelpunten in de verkeersafwikkeling ontstaan. De parkeerbehoefte wordt opgelost op eigen terrein. Hiertoe is een voorwaardelijke verplichting in de regels opgenomen. Derhalve bestaan er geen belemmeringen voor dit bestemmingsplan.

## <span id="page-22-0"></span>**5.4 Bedrijven**

## **5.4.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en Milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

<sup>2</sup> Uitgaande van een locatie in de rest van de bebouwde kom, in niet stedelijk gebied.

# **5.4.2 Onderzoek**

In deze paragraaf wordt de voorliggende ontwikkeling getoetst aan de VNG-richtlijnen waarbij wordt beschreven in hoeverre een goed woon- en leefklimaat gewaarborgd kan worden.

Voorliggend plangebied kan, gelet op de aanwezige functies en infrastructuur, op basis van de VNG‐brochure gezien worden als een 'gemengd gebied'. Een 'gemengd gebied' is een gebied met een matige tot sterke functiemenging of een gebied dat gelegen is nabij hoofdinfrastructuur. De locatie is gelegen in een gebied met verscheidene functies, waaronder (kleinschalige) bedrijvigheid en wonen. Daarnaast is de Kadedijk aan te merken als een gebiedsontsluitingsweg. Kenmerkend voor het omgevingstype 'gemengd gebied' is dat sprake is van een zekere verstoring en dus van een relevant andere omgevingskwaliteit dan in een rustig woongebied. Gelet op dit omgevingstype kan de richtafstand terug worden gebracht met één afstandsstap.

Uit een inventarisatie blijkt dat er in de nabijheid van het plangebied diverse bedrijven gevestigd zijn. Deze zijn in onderstaande tabel weergegeven (richtafstand tussen haakjes is de richtafstand die door gemengd gebied een stap terug is gebracht) :

| Adres            | Inrichting                                                 | milieucategorie | Richtafstand<br>in meters | Daadwerkelijke<br>afstand (in meters) |
|------------------|------------------------------------------------------------|-----------------|---------------------------|---------------------------------------|
| Kadedijk 122-124 | Categorie 2-inrichting                                     | 2               | 30 (10)                   | 15                                    |
| Kadedijk 120     | Jumbo (supermarkt)                                         | 1               | 10 (0)                    | ± 150                                 |
| Kadedijk 120     | Bedrijfsruimte<br>(leegstaand), categorie 2-<br>inrichting | 2               | 30 (10)                   | ± 160                                 |
| Kadedijk 79      | Categorie 2-inrichting                                     | 2               | 30 (10)                   | ± 70                                  |
| Kadedijk 130     | Categorie 2-inrichting                                     | 2               | 30 (10)                   | ± 25                                  |

Daarnaast is er nog naar de agrarische activiteiten rondom het plangebied gekeken:

### *Onbebouwde agrarische gronden*

Agrarische percelen zijn niet expliciet opgenomen in de VNG-brochure 'bedrijven en milieuzonering'. Alleen agrarische gebouwen en erf en/of waar naar verwachting een grotere concentratie aan activiteiten / dieren kan plaatsvinden, zoals een uitloopweide, zijn opgenomen als meer hinderlijke activiteit. De betreffende agrarische gronden ten zuiden van het plangebied maken dergelijke gebouwen en activiteiten in redelijkheid niet mogelijk, waardoor er geen belemmerende richtafstand geldt vanaf deze gronden.

# *Agrarische bedrijven*

Het meest dichtbij gelegen agrarische bedrijf is gelegen aan de Kadedijk nummer 130. Het (agrarisch) bedrijf aan de Kadedijk nummer 130 heeft maximaal een milieucategorie 2. Doordat het plangebied zich in gemengd gebied bevindt kan de richtafstand terug worden gebracht met één afstandsstap, van 30 meter naar een richtafstand van 10 meter. Hierdoor valt het plangebied buiten de richtafstand van het agrarische bedrijf en ook buiten de bouwstede.

Uit de bovenstaande tabel blijkt dat de afstand van de geprojecteerde woningen tot de inrichtingsgrens van de omliggende bedrijven ruim voldoende is om te kunnen voldoen aan de (gereduceerde) richtafstanden uit de VNG-brochure. Daarmee kan een acceptabel woon- en leefklimaat voor de nieuwe woningen gegarandeerd worden.

# **5.4.3 Conclusie**

De beoogde nieuwe woningen worden niet belemmerd in hun woon- en leefklimaat. Evenmin worden de omliggende bedrijven gehinderd in hun bedrijfsvoering. Derhalve gelden er vanuit het aspect bedrijven- en milieuzonering geen belemmeringen.

## <span id="page-24-0"></span>**5.5 Externe veiligheid**

### **5.5.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

### **Besluit externe veiligheid inrichtingen**

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

## **Regelgeving transport van gevaarlijke stoffen over wegen, water en spoor**

Per 1 april 2015 is het Besluit externe veiligheid transportroutes (Bevt) in werking getreden. In het Bevt staan regels voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Het Bevt hanteert een vaste grens van 200 meter, vanaf de buitenrand van de transportroute, waarbuiten in principe geen beperkingen hoeven te worden gesteld aan het ruimtegebruik. Buiten de 200 meter is een verantwoording niet noodzakelijk. Wel geldt dat bij ruimtelijke ontwikkelingen die nieuwe kwetsbare of beperkt kwetsbare objecten mogelijk maken buiten de 200 m dient in de toelichting aandacht moet worden gegeven aan de aspecten bestrijdbaarheid en zelfredzaamheid voor zover het binnen het invloedsgebied van de transportroute is gelegen.

Ten aanzien van de verantwoordingsplicht groepsrisico wordt, net als bij het Besluit externe veiligheid buisleidingen (Bevb), onderscheid gemaakt tussen een volledige verantwoording en een beperkte verantwoording van het groepsrisico.

Een volledige verantwoording kan bovendien achterwege blijven indien kan worden aangetoond dat:

- a. het groepsrisico, niet hoger is dan 0,1 maal de oriëntatiewaarde voor het groepsrisico, of;
- b. het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- c. de oriëntatiewaarde, gelet op de dichtheid van personen, niet wordt overschreden.
- d. Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen. Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

In het Bevt zijn tevens plasbrandaandachtsgebieden benoemd voor transportroutes. Een PAG is een zone, waarbinnen een aanvullende verantwoording noodzakelijk is met betrekking tot het al dan niet nemen maatregelen om de effecten van een plasbrand te beperken en de zelfredzaamheid van personen.

## **Regelgeving transport van gevaarlijke stoffen via buisleidingen**

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden. Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

## **5.5.2 Onderzoek**

In of nabij het plangebied zijn de volgende relevante risicobronnen aangetroffen:

- Zuid Nederlandse Staalbouw B.V.
- Aardgasleiding Z-529-15
- Shell Nederland Chemie B.V.

In het vervolg van deze paragraaf worden de verschillende risicobronnen afzonderlijk behandeld.

# **Zuid Nederlandse Staalbouw B.V.**

Zuid Nederlandse Staalbouw B.V. aan de Boomgaardstraat 10 heeft op basis van de risicokaart een PR 10-6 contour van 9 meter vanwege de opslag van propaan (LPG). Deze inrichting heeft een propaanopslag van 2.980 liter (3 m3 ). Het propaanreservoir valt daarom onder de vigeur van het Activiteitenbesluit. In tabel 3.28 van het Activiteitenbesluit worden veiligheidsafstanden ten opzichte van (beperkt) kwetsbare objecten genoemd voor dergelijke situaties.

| Tabel 3.28 veiligheidsafstanden                                                     |                                                               |                     |  |
|-------------------------------------------------------------------------------------|---------------------------------------------------------------|---------------------|--|
|                                                                                     | Bevoorrading tot en  Bevoorrading meer<br>met 5 keer per jaar | dan 5 keer per jaar |  |
| Opslagtank met propaan tot en<br>met 5 kubieke meter                                | 10 meter                                                      | 20 meter            |  |
| Opslagtank met propaan<br>groter dan 5 kubieke meter tot<br>en met 13 kubieke meter | 15 meter                                                      | 25 meter            |  |

Voor een opslagtank met propaan tot en met 5 kubieke meter geldt een afstand van maximaal 20 meter. De beoogde nieuwe woningen aan de Kadedijk worden gerealiseerd op een afstand van circa 25 meter van de inrichtingsgrens van Zuid Nederlandse Staalbouw B.V. De aanwezige propaantank is op meer dan 50 meter van de geprojecteerde woningen gesitueerd. Daarmee zijn er geen belemmeringen vanuit het Activiteitenbesluit voor het plan. De propaantanks hebben een invloedsgebied van maximaal 50 meter. Binnen dit invloedsgebied wordt de nieuwe kwetsbare bestemming niet geprojecteerd. Daarom wordt voldaan aan de eisen die gesteld worden in het Activiteitenbesluit. Een verantwoording van het groepsrisico is niet benodigd.

Op het terrein van Zuid Nederlandse Staalbouw B.V. is tevens een zuurstoftank aanwezig van 2.100 liter (2 m3 ). Voor deze opslagtank geldt op grond van het Barim een PR 10-6 contour van 9 meter. De beoogde nieuwe woningen aan de Kadedijk worden gerealiseerd op een afstand van circa 25 meter van de inrichtingsgrens van Zuid Nederlandse Staalbouw B.V. Een verantwoording van het groepsrisico is derhalve niet benodigd.

## **Aardgasleiding Z-529-15**

De locatie aan de Kadedijk is gelegen nabij de aardgasleiding Z-529-15. Deze leiding heeft geen plaatsgebonden risicocontour PR 10-6 per jaar, maar wel een invloedsgebied. Het invloedsgebied van de gasleiding bedraagt circa 60 meter. De bestaande woning op het adres Kadedijk 126 is buiten het invloedsgebied gelegen, op circa 130 meter afstand. De beoogde nieuwe woningen worden op een vergelijkbare afstand van de leiding gepositioneerd, waardoor ook deze woningen buiten het invloedsgebied vallen.

In het kader van het bestemmingsplan 'Fijnaart' is bovendien een kwantitatieve risicoanalyse uitgevoerd3 . Daaruit blijkt dat het groepsrisico minder dan 0.01 van de oriënterende waarde bedraagt. De voorliggende ontwikkeling van twee woningen is dusdanig beperkt, dat deze niet of

<sup>3</sup> QRA hogedruk aardgas buisleidingen Fijnaart, d.d. 30 januari 2015

nauwelijks invloed heeft op de hoogte van het groepsrisico. Zodoende kan worden volstaan met een beperkte verantwoording van het groepsrisico.

# *Zelfredzaamheid*

De locatie aan de Kadedijk is gelegen in de nabijheid van een hogedruk aardgasleiding. Derhalve wordt hieronder ingegaan op de zelfredzaamheid van personen. Zelfredzaamheid is het vermogen van personen om zichzelf te kunnen onttrekken aan een dreigend gevaar, zonder daadwerkelijke hulp van hulpverleningsdiensten. De mogelijkheden voor zelfredzaamheid bestaan globaal uit schuilen en ontvluchting. Het zelfredzame vermogen van personen in de buurt van een risicovolle bron is een belangrijke voorwaarde om grote effecten bij een incident te voorkomen. De hulpdiensten hebben de verschillende scenario's die kunnen optreden in beeld en zijn hier goed op voorbereid.

Ten behoeve van deze zelfredzaamheid zal het waarschuwings- en alarmeringssysteem (WAS) worden ingezet. Bovendien is het invloedsgebied van de hogedruk aardgasleidingen in de toekomstige situatie in noordelijke richting te ontvluchten. Om de effectiviteit van de voorgenoemde maatregelen te garanderen zullen bewoners door middel van risicocommunicatie worden geïnformeerd en geïnstrueerd over de risico's en de mogelijke maatregelen die zij zelf kunnen nemen.

### *Mogelijkheden tot bestrijdbaarheid*

Het maatgevende scenario voor een hogedruk aardgasleiding is een fakkelbrandincident. Ontvluchting in het geval van een fakkelbrandincident (is zichtbaar voor aanwezigen) is mogelijk. Het treffen van fysieke maatregelen aan de bron of overdrachtsmaatregelen ter beperking van het GR ten gevolge van de aardgasleiding is vanwege maatschappelijke en economische motieven niet reëel en dit ligt buiten het bereik van de initiatiefnemer. Om de kans op een leidingbreuk te verkleinen, geldt dat in overleg met de leidingbeheerder Gasunie maatregelen getroffen dienen te worden om de ongestoorde ligging van de transportleiding te garanderen. Het bevoegd gezag dient in overleg met de leidingbeheerder Gasunie vast te stellen of afdoende constructieve en veiligheidsmaatregelen zijn getroffen, conform het gestelde in de regelgeving inzake buisleidingen.

Om de bestrijdbaarheid te vergroten dient het plangebied over voldoende bluswatervoorzieningen te beschikken. Tevens dient bij de inrichting van het plan in overleg met de Veiligheidsregio Midden en West Brabant (VMWB) rekening te worden gehouden met voldoende bereikbaarheid voor hulpdiensten. Dergelijk overleg met de VMWB vindt regelmatig plaats en zal worden gecontinueerd gedurende het proces van de planvorming en het ontwerpen opdat er voldoende bluswatervoorzieningen aanwezig zal zijn.

De belangrijkste oorzaak van incidenten aan buisleidingen is óf graafwerkzaamheden langs de leiding óf verzakking als gevolg van graaf/bouwwerkzaamheden in de directe omgeving. De gemeente Moerdijk is extra alert bij dergelijke werkzaamheden en zal het eigen personeel, aannemers, ontwikkelaars en particulieren nadrukkelijk wijzen op de ligging en gevaren van de buisleiding.

## **Shell Nederland Chemie B.V.**

Shell Nederland Chemie BV is gelegen op het Haven- en Industrieterrein Moerdijk waarvan het invloedsgebied reikt tot op een afstand van ca. 10,5 km. Voorliggend plangebied is dan ook volledig binnen het invloedsgebied van deze inrichting gelegen.

Het groepsrisico is voor de inrichtingen gelegen op Industrieterrein Moerdijk berekend aan de hand van het Bevolkingsbestand industrieterrein Moerdijk. Voor Shell Nederland Chemie is sprake van overschrijding van de oriëntatiewaarde (OW). Het groepsrisico bedraagt ongeveer 2 x de OW.

Omdat het voorliggende plangebied is gelegen binnen het invloedsgebied van deze inrichting, dient er formeel (op grond van het Bevi) gerekend te worden aan het groepsrisico. Dit om de invloed van de ruimtelijke ontwikkeling op het groepsrisico binnen het invloedsgebied te kunnen bepalen. Gelet op de grote afstand van de planlocatie (circa 7,5 kilometer) tot de risicovolle inrichtingen van Shell en het zeer kleinschalige karakter van de beoogde ontwikkeling draagt de (nieuwe) personendichtheid niet significant bij aan de hoogte van het groepsrisico.

Ondanks deze verwaarloosbare toename van de personendichtheid en het groepsrisico niet significant zal wijzigen, is een verdere verantwoording van het groepsrisico in het kader van het Bevi (op grond van art. 13) wettelijk gezien noodzakelijk. Hiertoe dient advies te worden gevraagd aan de regionale brandweer. Dit advies dient te worden meegenomen in de verantwoording van het groepsrisico.

# *Scenario's*

Voor het plangebied is een toxisch scenario van toepassing. Bij een toxisch scenario komt een wolk met giftige stoffen vrij die zich verspreid in de omgeving. Deze kan ontstaan als gevolg van:

- een brand bij een inrichting met gevaarlijke stoffen (giftige verbrandingsproducten, rookwolk)
- en/of het lek raken van een container/tankwagen/etc. met gevaarlijke stoffen (door uitdamping verspreiding in de omgeving).

Aanwezigen in het plangebied die worden blootgesteld aan de toxische wolk, wanneer er zich een incident voordoet en de meteo-omstandigheden nadelig zijn, kunnen gezondheidsschade oplopen. Gevolgen zijn last van de luchtwegen en branderige ogen.

# *Advisering Brandweer Midden- en West-Brabant*

De Veiligheidsregio heeft ervoor gekozen om in vooraf bepaalde situaties een standaardadvies af te geven. Het onderhavige plan komt hiervoor, gelet op de ligging en/of aard van het plan, in aanmerking. Het plangebied ligt namelijk op meer dan 1.500 meter van het Bevi-bedrijf Shell Chemie Moerdijk B.V. In het standaardadvies wordt in het kader van de verantwoording aandacht besteed aan de volgende onderdelen:

- 1. Mogelijk te treffen maatregelen ter verbetering van de veiligheid;
- 2. Mogelijkheden voor de rampenbestrijding;
- *3.* Mate van zelfredzaamheid van de aanwezigen.

# *1. Effecten*

Hieronder worden de in het advies genoemde maatregelen opgesomd, waarbij wordt aangegeven op welke wijze hieraan invulling wordt gegeven. Bij een ongeval met toxische stoffen is het noodzakelijk dat de dosis wordt gereduceerd. Wanneer er sprake is van een dreiging, waarbij voldoende tijd is om bewoners buiten het te verwachten invloedsgebied van een incident te brengen, verdient evacuatie de voorkeur. Afhankelijk van de zelfredzaamheid van bewoners is hierin begeleiding noodzakelijk. Wanneer er geen sprake meer is van een dreiging, maar het werkelijk vrijkomen van toxische stoffen worden bewoners en werknemers binnen het

invloedsgebied van Shell geadviseerd naar binnen te gaan, ramen, deuren en ventilatiesystemen te sluiten. In een advies van de Gezondheidsraad over rampen met gevaarlijke stoffen wordt eveneens aangegeven dat schuilen de beste optie is, bij een ongeval waarbij toxische vloeistoffen vrijkomen. Belangrijk is dan wel dat mensen de ventilatiekanalen sluiten. Een goede kierdichting speelt hierbij eveneens een belangrijke rol.

# *2. Risicoverlagende maatregelen*

Niet ruimtelijk:

- Bij gebruik van mechanische ventilatie in bebouwing wordt geadviseerd om afsluitbare mechanische ventilatie toe te passen. Het toepassen van een afsluitbare mechanische ventilatie kan niet middels het Bouwbesluit worden afgedwongen. Om de toepassing hiervan te bevorderen wordt hierover actief gecommuniceerd met initiatiefnemers van bouwprojecten.
- Extra aandacht te besteden aan de detaillering van gevels, ramen en kozijnen zodat deze goed luchtdicht zijn uitgevoerd, zodat natuurlijke ventilatie als gevolg van tocht niet kan plaatsvinden. De detaillering van gevels, ramen en kozijnen volgt uit het Bouwbesluit 2012. Belangrijk is het controleren van een juiste uitvoering hiervan tijdens de bouw.
- Bewoners binnen het invloedsgebied van een risicobron moeten op de hoogte zijn van wat men moet doen bij een ongeval. Dit vraagt om een actief beleid op het gebied van risicocommunicatie, waarvoor de gemeente een communicatietool (veiligheidsdashboard) aan het ontwikkelen is. Daarnaast zullen inrichtingshouders gestimuleerd worden om aandacht te besteden aan hun ontruimingsplannen bij externe incidenten. Dit draagt eveneens bij aan de verhoging van de veiligheid.

## Ruimtelijk:

- zorg te dragen voor een tweezijdige bereikbaarheid/vluchtmogelijkheden van het plangebied (en gebouwen).
# *3. Bestrijdbaarheid*

Voor een goede bestrijdbaarheid is het noodzakelijk dat de volgende onderdelen in orde zijn:

- Opkomsttijd Door het bestuur van de Veiligheidsregio Midden- en West-Brabant is in het Dekkingsen spreidingsplan 2011-2014 de opkomsttijden voor de brandweer vastgesteld. Wanneer een ontwikkeling plaatsvindt buiten de vastgestelde opkomsttijd moeten er maatregelen worden getroffen.
- Waarschuwings- en alarminstallatie

Ter plaatse van het voorliggende plangebied is er voldoende dekking van de WASinstallatie. Daarnaast is NL alert actief in het gebied en werkt de gemeente Moerdijk aan haar Veiligheidsdashboard om de crisiscommunicatie (medio 2014/2015) sterk te verbeteren. Middels deze instrumenten kunnen ook de bewoners en werknemers van het plangebied, ingeval van een (toxisch) incident tijdig worden gealarmeerd. Zodat zij in staat zijn om zichzelf in veiligheid te brengen.

- Bluswatervoorziening
Om een brand ter plaatse van het plangebied te kunnen bestrijden is het noodzakelijk dat er voldoende primair en secundair bluswater aanwezig is. Voor ruimtelijke ontwikkelingen, waarbij eveneens een omgevingsvergunning deelzaak bouwen noodzakelijk is, wordt de aanwezigheid van bluswater in het kader van deze vergunning getoetst. De planlocatie moet bereikbaar zijn voor voertuigen van hulpverleningsdiensten. De eisen ten aanzien van de bereikbaarheid zijn opgenomen in de brancherichtlijn handreiking bluswatervoorziening en bereikbaarheid. Bovengenoemde brancherichtlijn zal eveneens worden betrokken bij de te verlenen omgevingsvergunning.

### **5.5.3 Conclusie**

In onderhavige paragraaf is gemotiveerd dat op basis van de omvang van de ontwikkeling, de beschouwde scenario's, het feit dat het groepsrisico ter hoogte van het plangebied niet tot nauwelijks zal toenemen en ervan uitgaande dat de voorgeschreven ruimtelijke en niet-ruimtelijke maatregelen zullen worden getroffen, het aspect externe veiligheid geen belemmering vormt voor dit bestemmingsplan.

### <span id="page-30-0"></span>**5.6 Leidingen**

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

In het plangebied zijn geen leidingen of andere belemmeringen aanwezig die een planologische bescherming behoeven, of die de planuitvoering in de weg staan.

### <span id="page-30-1"></span>**5.7 Geluidhinder**

### **5.7.1 Kader**

### *Wegverkeerslawaai*

Behalve langs 30 km/uur-wegen en woonerven bevindt zich overeenkomstig artikel 74 Wet geluidhinder (Wgh) aan weerszijden van een weg een zone waarbinnen akoestisch onderzoek moet worden uitgevoerd. Voordat nieuwe woningen binnen deze zone kunnen worden geprojecteerd dient te worden onderzocht of aan de grenswaarden van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

Langs de Kadedijk bedraagt de onderzoekszone 200 meter (2x1 rijstrook, stedelijk gebied). De onderzoekszone wordt gemeten vanaf de buitenste begrenzing van de buitenste rijstrook.

In het geval een nieuwe woning wordt gerealiseerd binnen de onderzoekszone van een weg, dan mag de geluidbelasting niet meer bedragen dan de voorkeurswaarde. Indien de geluidbelasting hoger is dan de voorkeurswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk te zijn of op zwaarwegende bezwaren te stuiten van stedenbouwkundige, verkeerskundige, landschappelijke of financiële aard dan is het college van burgemeester en wethouders van de gemeente Moerdijk (college van Moerdijk) bevoegd tot het vaststellen van hogere waarden.

In onderstaande tabel is aangegeven wat de voorkeurswaarde en de maximale ontheffingswaarde is voor een nieuwe woning in stedelijk en buitenstedelijk gebied vanwege wegverkeerslawaai.

|                                    | Voorkeurswaarde            | Maximale ontheffingswaarde |
|------------------------------------|----------------------------|----------------------------|
| Woningen in stedelijk gebied       | 48 dB (art. 82, lid 1 Wgh) | 63 dB (art. 83, lid 2 Wgh) |
| Woningen in buitenstedelijk gebied | 48 dB (art. 82, lid 1 Wgh) | 53 dB (art. 83, lid 1 Wgh) |

Tabel: Grenswaarden wegverkeerslawaai.

### **5.7.2 Onderzoek en conclusie**

Het voorliggende bestemmingsplan voorziet in nieuwe woningen in de kern Fijnaart binnen de gemeente Moerdijk. Om de geluidsbelasting op de beoogde nieuwe woningen te bepalen is akoestisch onderzoek4 uitgevoerd.

Hieronder worden de resultaten van het onderzoek weergegeven, de volledige rapportage is als separate bijlage bij de toelichting gevoegd.

Uit het akoestisch onderzoek blijkt dat ter plaatse van het bouwvlak de voorkeurswaarde wordt overschreden, de maximale ontheffingswaarde wordt niet overschreden. Omdat het treffen van maatregelen aan de bron of in het overdrachtsgebied omwille van financiële redenen niet reëel is, is het vaststellen van hogere waarden benodigd om de woningen te realiseren. In onderstaande tabel is een overzicht gegeven van de vast te stellen hogere waarden.

| Locatie                | Geluidbron | Vast te stellen hogere waarden | Aantal woningen |
|------------------------|------------|--------------------------------|-----------------|
| Kadedijk nabij nr. 126 | Kadedijk   | 54 dB                          | 2 woningen      |

Tabel: vast te stellen hogere waarden

Het ontwerpbesluit tot vaststelling hogere waarden moet gelijktijdig met het ontwerpbestemmingsplan ter inzage worden gelegd. Deze hogere waarden worden door het college van Moerdijk vastgesteld.

## <span id="page-31-0"></span>**5.8 Luchtkwaliteit**

### **5.8.1 Kader**

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijn stof (PM2,5)de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3 . Daarnaast mag de PM10 24

<sup>4</sup> Akoestisch onderzoek wegverkeerslawaai bestemmingsplan 'Kadedijk naast nr. 126, KuiperCompagnons, d.d. 7 januari 2019

uurgemiddelde grenswaarde van 50 µg/m3 maximaal 35 keer per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3 . Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

Voor zover de ruimtelijke ontwikkeling is opgenomen in het NSL of de ontwikkeling kan worden aangemerkt als NIBM-project is toetsing aan de grenswaarden van de Wet luchtkwaliteit niet nodig.

### **5.8.2 Onderzoek**

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekende mate bijdraagt aan de verslechtering van de luchtkwaliteit. De ontwikkeling van twee woningen in dit bestemmingsplan valt ook binnen de NIBM-regeling zodat onderzoek op grond van de Wet luchtkwaliteit niet noodzakelijk is.

### *Goede ruimtelijke ordening (NSL-monitoringstool)*

Voor de volledigheid zijn de jaargemiddelde concentraties NO2, PM10 en PM2,5 bepaald ter plaatse van het plangebied. Met de NSL-monitoringstool zijn langs de belangrijkste wegen de jaargemiddelde concentraties NO2, PM10 en PM2,5 bepaald. In afbeelding 8.1 zijn de jaargemiddelde concentraties weergegeven voor het peiljaar 2015.

Uit deze afbeelding blijkt dat de jaargemiddelde concentraties NO2, PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

*Afbeelding 8.1: overzicht concentraties NO2, PM10 en PM2,5, peiljaar 2015 (NSL-monitoringstool).*

### **5.8.3 Conclusie**

De toegestane ontwikkelingsmogelijkheid in het bestemmingsplan 'Kadedijk naast nr. 126' past binnen de cijfermatige kwantificatie zoals genoemd in de regeling NIBM. Daardoor is toetsing aan de normen van de Wet luchtkwaliteit niet nodig. Kortom, het aspect luchtkwaliteit levert geen belemmeringen op voor het voorliggende bestemmingsplan (artikel 5.16, lid 1 aanhef en onder c Wm).

Daarnaast zijn in het kader van een goede ruimtelijke ordening de jaargemiddelde achtergrondconcentraties NO2, PM10 en PM2,5 bepaald. Deze waarden zijn veel lager dan de gestelde normen uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

# <span id="page-33-0"></span>**5.9 Archeologie en cultuurhistorie**

### **5.9.1 Kader**

### *Erfgoedwet*

De Monumentenwet 1988 is op 1 juli 2016 overgegaan in de Erfgoedwet. De Erfgoedwet bundelt de voorgaande wet- en regelgeving voor behoud en beheer van het cultureel erfgoed in Nederland. Bovendien is aan de Erfgoedwet een aantal nieuwe bepalingen toegevoegd. Het beschermingsniveau zoals deze in de oude wetten en regelingen gold, blijft gehandhaafd. Het behoud en beheer van het Nederlandse erfgoed was geregeld in zes verschillende wetten en een regeling, waarin roerend, onroerend en archeologisch erfgoed allemaal hun eigen specifieke definities, procedures en beschermingsmaatregelen hadden.

In de Erfgoedwet is vastgelegd hoe met ons erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. Overbodige regels zijn geschrapt en de verantwoordelijkheid voor de bescherming van het cultureel erfgoed ligt waar mogelijk bij het erfgoedveld zelf. Onderdelen van de Monumentenwet die de fysieke leefomgeving betreffen, worden overgeheveld naar de Omgevingswet die in 2019 van kracht wordt. Voor deze onderdelen is een overgangsregeling in de Erfgoedwet opgenomen voor de periode 2016-2019. Het gaat daarbij om de volgende zaken:

- Vergunningen tot wijziging, sloop of verwijdering van rijksmonumenten
- Verordeningen, bestemmingsplannen, vergunningen en ontheffingen op het gebied van archeologie
- Bescherming van stads- en dorpsgezichten

# *Visie erfgoed en ruimte 'Kiezen voor karakter'*

In de Visie erfgoed en ruimte 'Kiezen voor karakter' zet het Rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaal-culturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het Rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1. werelderfgoed: de samenhang borgen en de uitstraling vergroten;
- 2. eigenheid en veiligheid: zee, kust en rivieren;
- 3. herbestemming als (stedelijke) gebiedsopgave: met focus op groei en krimp;
- 4. levend landschap: synergie tussen erfgoed, economie en ecologie;
- 5. en wederopbouw: het tonen van een tijdperk.

## *Cultuurhistorische Waardenkaart Noord-Brabant*

De cultuurhistorische waardenkaart (CHW-kaart) van de provincie Noord-Brabant laat zien welke cultuurhistorische interessante en waardevolle patronen en objecten zich in het plangebied bevinden. Elke tijdsperiode heeft haar weerslag gehad op de vorming van de gebouwde omgeving. Lijnen, punten en vlakken uit het verleden zijn soms nog afleesbaar in het huidige (dorps)landschap. De CHW-kaart brengt deze cultuurhistorische waardevolle patronen en objecten in beeld.

Met de Cultuurhistorische Waardenkaart wil de provincie Noord-Brabant een 'handvat' bieden voor het inpassen van cultuurhistorische waardevolle elementen binnen de ruimtelijke ordening. Het uitgangspunt is niet het bewaren van 'monumenten', maar het inpassen van cultuurhistorisch waardevolle elementen in het landschap.

## **5.9.2 Onderzoek**

## *Archeologie*

Sedert enkele jaren is het opstellen en uitvoeren van archeologisch beleid een gemeentelijke aangelegenheid. De Wet op de archeologische monumentenzorg (Wamz) en de Wet ruimtelijke

ordening (Wro verlangen namelijk van gemeenten dat zij archeologische waarden volwaardig meewegen in de ruimtelijke planvorming. Voordeel is dat de gemeenten zelf een afweging kunnen maken ten aanzien van de gebieden die onderzoeksplichtig zijn, en welke vrijstellingsregimes gehanteerd worden. Daarbij past een eigen archeologiebeleid, met als basis een archeologische waarden- en verwachtingenkaart en een beleidskaart.

*Afbeelding 5.1: archeologische waarden- en verwachtingskaart gemeente Moerdijk*

De Archeologische waarden- en verwachtingskaart geeft een gedetailleerd overzicht van de aanwezige archeologische waarden en de archeologische verwachtingen in de gemeente Moerdijk (zie afbeelding 5.1). Deze kaarten biedt bovendien een goede kapstok om de kennis over de rijke geschiedenis van de gemeente bij een breed publiek onder de aandacht te brengen. Deze kaart vormt de basis voor de beleidsadvieskaart. Deze beleidsadvieskaart geeft een vertaling van de archeologische waarden en verwachtingen naar beleidsmaatregelen.

In het voorliggende plangebied geldt een lage archeologische verwachtingswaarde. Voor gebieden met een lage archeologische verwachtingswaarde geldt alleen een onderzoeksplicht bij MER-plichtige activiteiten. Zoals blijkt uit paragraaf 5.2 is de voorliggende ontwikkeling niet MERplichtig. Derhalve is archeologisch onderzoek niet benodigd.

## *Cultuurhistorie*

De gemeente Moerdijk heeft zelf een cultuurhistoriekaart samengesteld (zie afbeelding 5.2). De cultuurhistoriekaart brengt het erfgoed van de gemeente Moerdijk in beeld en geeft een overzicht van het bovengronds cultuurhistorisch erfgoed, bouwkundige objecten en landschappelijke gebieden met cultuurhistorische waarde. De waarden zoals benoemd in de Cultuurhistorische Waardenkaart (CHW) van de provincie zijn integraal opgenomen in de cultuurhistoriekaart.

*Afbeelding 5.2: cultuurhistoriekaart gemeente Moerdijk*

De Kadedijk is op de cultuurhistoriekaart aangeduid als (nog bestaande) waterkerende dijk uit de periode 1500-1900 en als oude hoofdroute. Tevens zijn de Kadedijk en de aldaar aanwezige lintbebouwing aangemerkt als gebied van redelijk van redelijk hoge waarde. De beoogde nieuwe woningen aan de Kadedijk worden op subtiele wijze in de ruimtelijke structuur van het dijklint gevoegd. Het dijklint is in de loop der jaren organisch gegroeid, woning voor woning. De bebouwing aan het lint bestaat hoofdzakelijk uit aaneengebouwde woningen, afgewisseld met vrijstaande en twee-onder-één kapwoningen. De voorliggende ontwikkeling sluit hierbij aan en vormt een voortzetting van de organisch gegroeide ruimtelijke structuur. Kenmerkend voor het dijklint (Kadedijk) zijn de doorzichten vanaf de dijk richting het achtergelegen landschap (bestaande uit open polders). Het behoud van deze zichtlijnen vormt een belangrijk uitgangspunt voor de voorgenomen ontwikkeling. In het bestemmingsplan is een strook van 5 meter met de bestemming tuin opgenomen en is er tussen de bouwvlakken en de zijdelingse perceelsgrenzen voldoende afstand (ruim 15 meter) gehouden.. Daarmee is beoogd de doorzichten op het achterliggende open landschap te waarborgen. Op deze manier wordt namelijk voorkomen dat de woningen (te) dicht tegen elkaar worden gebouwd, waardoor het zicht vanaf de dijk belemmerd wordt.. Overigens blijft het perceel ten westen van het plangebied geheel onbebouwd, waardoor het open landschap – ook in de toekomstige situatie – nadrukkelijk beleefbaar is vanaf de Kadedijk. Overigens zal het bestaande profiel van de Kadedijk niet wijzigen. Derhalve leidt de voorgenomen ontwikkeling niet tot een aantasting van de bestaande cultuurhistorische waarden.

In aanvulling op het voorgaande zijn de panden aan de Kadedijk 79 en Kadedijk 85 – tegenover het plangebied – aangemerkt als Rijksmonument. Kadedijk 79 betreft een boerderij, bestaande uit een afzonderlijk woonhuis met zadeldak tussen topgevels met jaarankers. Het pand dateert uit 1769. De Rijksmonumentale bescherming aan de Kadedijk 85 betreft uitsluitend het woonhuis met aangebouwd zomerhuis en de grote schuur met rieten dak. De voorgenomen ontwikkeling leidt niet tot aantasting van de cultuurhistorische kwaliteiten van deze Rijksmonumenten.

#### **5.9.3 Conclusie**

Ten aanzien van het aspect archeologie worden de vrijstellingsgrenzen niet overschreden, waardoor archeologisch onderzoek niet benodigd is. Het aspect archeologie leidt niet tot belemmeringen voor dit bestemmingsplan.

De beoogde ontwikkeling leidt evenmin tot een aantasting van de thans aanwezige cultuurhistorische waarden. Derhalve gelden er ook vanuit het aspect cultuurhistorie geen belemmeringen voor dit bestemmingsplan.

### <span id="page-37-0"></span>**5.10 Bodem**

# **5.10.1 Kader**

# *Wet bodembescherming*

Als sprake is van ernstige bodemverontreiniging dan is de Wet bodembescherming (Wbb) van kracht. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

### **5.10.2 Onderzoek**

Ten behoeve van de voorgenomen ontwikkeling is een bodemonderzoek uitgevoerd. De belangrijkste resultaten worden hieronder weergegeven, de volledige rapportage is als bijlage 2 bij de toelichting gevoegd.

Op basis van het uitgevoerde bodemonderzoek5 en de analyseresultaten kan worden geconcludeerd dat in de bodem een verhogingen van kwik ten opzichte van de achtergrondwaarde wordt aangetroffen. In het grondwater worden geen verhoogde parameters aangetroffen. De locatie kan daarom niet meer als onverdacht worden beschouwd, de resultaten van het bodemonderzoek geven echter geen aanleiding om een nieuw onderzoek met een gewijzigde onderzoeksstrategie uit te voeren. Verhogingen ten opzichte van de achtergrondwaarde, respectievelijk de streefwaarde worden vaker aangetroffen tijdens bodemonderzoeken en geven geen bezwaar voor het geplande gebruik van de locatie. Op basis van dit bodemonderzoek zijn er geen belemmeringen met betrekking tot de geplande nieuwbouw.

### **5.10.3 Conclusie**

Gelet op het uitgevoerde onderzoek leidt het aspect bodem niet tot belemmeringen voor dit bestemmingsplan.

## <span id="page-37-1"></span>**5.11 Ecologie**

### **5.11.1 Kader**

Per 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen). Met de Wnb zijn de verantwoordelijkheden voor het beleidsveld natuur overgedragen van het Rijk aan provinciale staten en gedeputeerde staten. De provincies hebben daarom via een verordening aanvullende regels vastgelegd voor de onderdelen faunabeleid, houtopstanden, tegemoetkoming

<sup>5</sup> Verkennend bodemonderzoek conform NEN5740, Terra Milieu, 17-388, d.d. 6 september 2017

faunaschade, soortenbeleid en Natura 2000. Tevens worden diverse vrijstellingen verleend in deze verordening. Daarnaast heeft de provincie Noord-Brabant regelgeving omtrent natuur vastgelegd in haar Verordening Ruimte, onder meer ten aanzien van het Natuurnetwerk Nederland (NNN), de voormalige Ecologische Hoofdstructuur (EHS).

# *Soortenbescherming*

In de Wnb worden drie beschermingsregimes onderscheiden voor beschermde soorten:

- 1. het beschermingsregime Vogelrichtlijn;
- 2. het beschermingsregime Habitatrichtlijn.
- 3. het beschermingsregime Andere Soorten.

De provincies kunnen voor beschermingsregime Andere Soorten een algemene ontheffing verlenen voor onder meer ruimtelijke inrichting of ontwikkeling van gebieden.

# *Natura 2000*

De Wnb ziet op de bescherming van Natura 2000-gebieden (Vogel- en Habitatrichtlijngebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen door de Nbw beschermde natuurgebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

## **5.11.2 Onderzoek**

Het Natuur-Wetenschappelijk Centrum (NWC) heeft een quickscan uitgevoerd naar de effecten van de voorgenomen ontwikkeling op ecologische aspecten. Dit onderzoek6 is in bijlage 3 van deze toelichting opgenomen.

Uit het onderzoek blijkt dat het stalletje binnen het plangebied geen geschikte verblijfplaats is voor vleermuizen. Verder is er geen bebouwing en zijn er geen bomen (met geschikte holtes) aanwezig. Hiermee kan de aanwezigheid van vaste verblijfplaatsen van vleermuizen worden uitgesloten. Tevens zijn er binnen en in de directe omgeving van het plangebied geen essentiële vliegroutes van vleermuizen aanwezig.

In het plangebied is een nest van de Boerenzwaluw aangetroffen, een soort die valt onder categorie 5 van de Wet natuurbescherming. Om nadelige gevolgen voor overige broedende vogels te voorkomen als gevolg van verstoring, wordt aangeraden om de werkzaamheden buiten de broedperiode van vogels (globaal van half maart t/m half juli) uit te voeren. Indien dit niet mogelijk is, dient voorafgaand door een ecologisch deskundige bepaald te worden of er sprake is van broedgevallen en nadelige gevolgen op deze broedgevallen door de uit te voeren werkzaamheden.

Overige belemmeringen met betrekking tot ecologie zijn niet te verwachten. Wel dient rekening gehouden te worden met de zorgplicht en de mogelijke vestiging van pionierssoorten tijdens de bouwfase.

*<sup>6</sup> NWC (oktober 2017) Quickscan flora en fauna Kadedijk, Fijnaart [P17-150/W 1364]*

# **5.11.3 Conclusie**

In het plangebied is een nest van de boerenzwaluw aangetroffen. Werkzaamheden dienen bij voorkeur buiten het broedseizoen plaats te vinden. Als dit niet mogelijk is, dient voorafgaand door een ecologisch deskundige bepaald te worden of er sprake is van broedgevallen en nadelige gevolgen op deze broedgevallen door de uit te voeren werkzaamheden. Overige belemmeringen zijn op basis van de quickscan niet te verwachten.

### <span id="page-39-0"></span>**5.12 Water**

# **5.12.1 Kader**

# *Nationaal Waterplan*

Het Rijksbeleid op het gebied van water is vastgelegd in de Structuurvisie Infrastructuur en Ruimte. De waterplannen geven het landelijke, respectievelijk regionale (strategische) waterbeleid weer. Voor het Rijk is dit vastgelegd in het Nationaal Waterplan (NWP). Het NWP geeft de hoofdlijnen, principes en richting van het nationale waterbeleid. Het Nationaal Waterplan 2016-2021 is de opvolger van het Nationaal Waterplan 2009-2015 en vervangt dit plan én de partiële herzieningen hiervan. Het NWP is op 10 december 2015 door de minister van Infrastructuur en Milieu en de staatssecretaris van Economische Zaken vastgesteld.

Op basis van de Waterwet is het Nationaal Waterplan voor de ruimtelijke aspecten tevens een structuurvisie. Het NWP is zelfbindend voor het Rijk. Het Rijk is in Nederland verantwoordelijk voor het hoofd- watersysteem. In het Nationaal Waterplan legt het Rijk onder meer de strategische doelen voor het waterbeheer vast.

Het kabinet speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten. Het kabinet sluit daarmee aan bij de resultaten van het Deltaprogramma. Met deze handelwijze is Nederland koploper en toonaangevend voorbeeld in de wereld. Met dit Nationaal Waterplan voldoet Nederland aan de Europese eisen die voortvloeien uit de Kaderrichtlijn Water (KRW), de Richtlijn Overstromingrisico`s (ROR) en de Kaderrichtlijn Mariene Strategie.

Vanuit de verantwoordelijkheid voor het watersysteem verankert het Rijk de volgende principes:

- Integraal waterbeheer. Het kabinet houdt vast aan een integrale aanpak van de wateropgaven, door opgaven op het gebied van waterkwantiteit (waterveiligheid en wateroverlast), waterkwaliteit en gebruik van (zoet)water in natte en droge situaties in samenhang te beschouwen.
- Afwenteling voorkomen. Het kabinet wil voorkomen dat waterkwantiteits- en waterkwaliteitsproblemen worden afgewenteld in de ruimte en de tijd, zoals het afwentelen van bovenstrooms veroorzaakte waterkwaliteitsproblemen op benedenstrooms gelegen wateren. Om afwenteling te voorkomen, maken beheerders onderling afspraken over acceptabele hoeveelheden en de kwaliteit van het te ontvangen water. Om afwenteling te voorkomen gelden ook de tritsen vasthouden-bergen-afvoeren en schoonhouden-scheidenschoonmaken.

### *Nationaal Bestuursakkoord Water*

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit nieuwe instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundig relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening en is en hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, vooral op het gebied van wateroverlast en watertekort.

### *Kaderrichtlijn water*

Op 22 december 2000 is de Europese Kaderrichtlijn Water (KRW) van kracht geworden. De KRW geeft een kader voor de bescherming van de ecologische en chemische kwaliteit van oppervlaktewater en grondwater.

### *Waterbeheer 21e eeuw*

In september 2000 heeft de commissie Waterbeheer 21e eeuw (WB21) advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatshebben; berging moet binnen het stroomgebied plaatshebben. Dit betekent onder andere het aanwijzen en instandhouden van waterbergingsgebieden. Daarnaast wordt verdroging bestreden en worden watertekorten verminderd.

### *Provinciaal Milieu- en Waterplan 2016-2021*

Op 18 december 2015 is het Provinciaal Milieu- en Waterplan 2016 - 2021 (PMWP) vastgesteld. Het PMWP staat voor samenwerken aan Brabant waar iedereen prettig woont, werkt en leeft in een veilige en gezonde leefomgeving.

De zorg voor een duurzaam schone en veilige fysieke leefomgeving staat centraal het Provinciaal Milieu- en Waterplan (PMWP). De Agenda van Brabant plaatst provinciaal beleid in dienst van gezondheid, biodiversiteit, sociale ontwikkeling en een innovatieve, duurzame economie. Het Provinciaal Milieuplan 2012-2015 en het Provinciaal Waterplan 2010-2015 gaven hieraan de afgelopen jaren invulling. Het Provinciaal Milieu- en Waterplan 2016-2021 integreert de milieuen de wateropgave. Het zet de nieuwe koers uit voor de provinciale inzet met betrekking tot water, bodem, lucht en de overige milieuaspecten.

Om met de diverse belangen en milieuaspecten te kunnen omgaan, hanteert de provincie in het waterplan de principes van de people-planet-profit-benadering. Vanuit de sociaalmaatschappelijke invalshoek (people) krijgen veiligheid tegen overstroming, bescherming tegen wateroverlast, een betrouwbare drinkwatervoorziening en goede recreatievoorzieningen aandacht. Vanuit de economische invalshoek(profit) heeft het plan aandacht voor onder meer een goede watervoorziening voor industrie en landbouw en voor het transport over water. Bij de derde invalshoek (planet) wordt uitgegaan van water als voorwaarde voor een gezonde leefomgeving voor mens en natuur. Belangrijke thema's hierbij zijn de verbetering van de waterkwaliteit, de verdrogingsbestrijding en de meer natuurlijke inrichting van de provinciale watersystemen.

### *Beleid Waterschap Brabantse Delta*

Het waterschap Brabantse Delta is verantwoordelijk voor het waterbeheer in de gemeente. Het waterschap richt zich op een goede uitvoering van de wettelijke taken rondom waterveiligheid, waterkwaliteit en watersysteembeheer. Daarbij houden zij rekening met de toekomstbestendigheid van het watersysteem (met oog voor klimaatadaptatie, innovaties, ruimtelijke ontwikkelingen, toekomstig medegebruik en het tegengaan van verdroging). Het waterschap heeft de grondslag van haar beleid opgenomen in het waterbeheersplan 2016-2021 'Grenzeloos verbindend'.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd. De Keur is onder andere te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak, en de hydrologische uitgangspunten bij de keurregels voor afvoeren van hemelwater'.

# *Beleid gemeente Moerdijk*

Het waterbeleid van de gemeente maakt onderdeel uit van de paraplunota Leefomgeving, zie hiervoor paragraaf 4.3.

### **5.12.2 Onderzoek**

Het plan is inhoudelijk getoetst aan verschillende 'waterthema's'. Toetsing aan deze thema's levert de watertoets op.

### *Bestaande situatie*

Het voorliggende plangebied is in de bestaande situatie geheel onverhard en ingericht als grasland. Aan de zuidwestzijde grenst het plangebied aan een A-watergang.

### *Peilgebied*

Het plangebied is gelegen binnen het peilbesluit Moerdijk. In onderstaande tabel is aangegeven in welk peilgebied het plangebied is gelegen. Ook is aangegeven wat het zomer- en winterpeil is.

| Peilgebied    | Zomerpeil | Winterpeil |
|---------------|-----------|------------|
| Oude Appelaar | -0.85 m   | -1.15 m    |

### *Watercompensatie*

De waterbeheerder Waterschap Brabantse Delta heeft diverse uitgangspunten opgesteld voor het omgaan met de afvoer van hemelwater bij ruimtelijke ontwikkelingen. De algemene voorkeur van de waterbeheerder om met water om te gaan, is de voorkeursvolgorde 'vasthouden', 'bergen' en 'afvoeren'. Vasthouden wil zeggen, zoveel mogelijk water binnen het gebied houden door zoveel mogelijk onverhard oppervlak te hebben of door bijvoorbeeld platte daken te gebruiken. Bergen wil zeggen, water tijdelijk op het terrein houden, bijvoorbeeld door infiltratie in de bodem of oppervlakte water. Afvoeren is de laatste optie. Afvoeren kan naar oppervlaktewater of (hemelwater)riolering.

Met het oog op de voorliggende ontwikkeling is beoordeeld met welk oppervlak de verharding zal toenemen. Het voorliggende bestemmingsplan voorziet in de bouw van twee nieuwe woningen op een onverhard perceel naast Kadedijk nr. 126. Ten behoeve van de nieuwe woningen is een bouwvlak opgenomen dat in theorie geheel bebouwd kan worden. Dit bouwvlak heeft een oppervlak van 450 m2 . Daarnaast is te verwachten dat het overige deel van het woonperceel in de toekomstige situatie ook gedeeltelijk verhard wordt, ofwel met erfbebouwing ofwel met bestrating e.d. Hierbij kan de vuistregel worden gehanteerd dat bij vrijstaande woningen circa 25% van het uitgeefbare kavel verhard wordt. Het voorliggende plangebied (twee kavels) heeft een oppervlakte van 1.838 m2 . De verharding van het bouwvlak kan hier al van worden afgetrokken, wat betekent dat de resterende oppervlakte 1.388 m2 bedraagt. Een en ander resulteert in het volgende:

| Type verharding:                                     | Berekening:     | Toename oppervlakte<br>verharding in m2 |
|------------------------------------------------------|-----------------|-----------------------------------------|
| Bouwvlak woningen                                    | 100% van 450 m2 | 450 m2                                  |
| Inrichting overig deel woonpercelen 25% van 1.388 m2 |                 | 347 m2                                  |
| Totale toename verharding                            |                 | 797 m2                                  |

## **Verharding toekomstige situatie**

Indien sprake is van een toename van meer dan 2.000 m² aan verhard oppervlak, dient (in principe) op eigen terrein te worden voorzien in retentie. Het voorliggende bestemmingsplan voorziet in de ontwikkeling van twee woningen. Uit de bovenstaande tabel blijkt dat de toename van het verhard oppervlak circa 797 m2 bedraagt. Overigens is de exacte toename aan verharding afhankelijk van de uiteindelijke inrichting. Op basis van de bovenstaande tabel kan echter met voldoende zekerheid geconcludeerd worden dat de vrijstellingsgrens van 2.000 m2 niet overschreden zal worden.

Gelet op het voorgaande is compensatie niet benodigd. In de nieuwe situatie wordt een gescheiden stelsel toegepast. In zijn algemeenheid is voor de waterhuishouding in nieuwbouwprojecten de realisatie van een duurzaam gescheiden systeem uitgangspunt. Dit betekent dat schoon hemelwater, wat valt op daken en (niet vervuilde) terreinverhardingen, zoveel als mogelijk, apart dient te worden ingezameld en dat alleen het vervuilde afvalwater via het riool wordt afgevoerd naar de rioolwaterzuiveringsinstallatie.

## *Grondwatersysteem*

Op basis van de Bodemkaart van Nederland is het plangebied gelegen in de grondwatertrap VI. In onderstaande tabel zijn de Gemiddeld Hoogste Grondwaterstand (GHG) en de Gemiddeld Laagste Grondwaterstand (GLG) van deze grondwatertrap opgenomen. De beoogde ontwikkeling heeft geen invloed op de grondwaterstanden.

| Grondwatertrap | GLG (in cm -mv) | GHG (in cm –mv) |
|----------------|-----------------|-----------------|
| VI             | >120            | 40-80           |

### *Waterkwaliteit*

Het tegengaan van riooloverstorten door de afkoppeling van hemelwater van de DWA komt de waterkwaliteit (in de omgeving) ten goede. Het ontstaan van (nieuwe) vervuilingsbronnen dient zoveel mogelijk te worden voorkomen om vervuiling van grond- en oppervlaktewater te beletten. Het toepassen van niet-uitloogbare bouwmaterialen bij de toekomstige ontwikkeling voorkomt dat het hemelwater wordt vervuild. In verband hiermee dienen geen (sterk) uitloogbare materialen zoals koper, lood, zink of teerhoudende dakbedekking te worden gebruikt op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben). Voorliggend plan heeft geen effect op de waterkwaliteit omdat door middel van het toepassen van niet-uitloogbare bouwmaterialen, voorkomen wordt dat het hemelwater wordt vervuild. Voor de nieuwbouw van woningen gaan het waterschap en de gemeente daarnaast uit van een gescheiden rioleringsstelsel.

# *Veiligheid*

In of in de nabijheid van het plangebied komt geen (regionale) waterkering voor.

### **5.12.3 Conclusie**

Conform het gestelde in ex artikel 3.1.1. van het Bro, is het ontwerpbestemmingsplan aan het Waterschap Brabantse Delta voorgelegd.

# <span id="page-44-0"></span>**6 Maatschappelijke uitvoerbaarheid**

## <span id="page-44-1"></span>**6.1 Draagvlak**

Met dit bestemmingsplan wordt voorzien in een bouwtitel voor de bouw van twee vrijstaande woningen. De woningen worden op een gepaste wijze ingevoegd in de bestaande stedenbouwkundige structuur. Tevens wordt de ontwikkeling passend geacht binnen de actuele beleidskaders van het rijk, de provincie en gemeente. Verder wordt er een omgevingsdialoog gevoerd, gericht op het betrekken van belangen van omwonenden bij de planontwikkeling. Daarmee wordt verondersteld dat er voldoende draagvlak is. Bovendien wordt in de bestemmingsplanprocedure de mogelijkheid geboden om zienswijzen in te dienen (zie ook paragraaf 6.3).

# <span id="page-44-2"></span>**6.2 Voorbereidingsfase**

# *Overleg*

Conform artikel 3.1.1. van het Bro moeten burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en waterschappen en met de Rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. Het voorliggende concept-ontwerpbestemmingsplan is aan de overlegpartners toegezonden. Alle reacties van de vooroverlegpartners stemmen in met het bestemmingsplan.

### <span id="page-44-3"></span>**6.3 Ontwerpfase**

Het ontwerpbestemmingsplan "Kadedijk naast nr. 126" heeft ter inzage gelegen van 30 augustus 2018 tot en met 10 oktober 2018. Ook is het ontwerpbestemmingsplan toegezonden aan de overleginstanties zoals bedoeld in artikel 3.1.1. van het Besluit ruimtelijke ordening (Bro). Een pdf-versie van de stukken was te vinden op de gemeentelijke website www.moerdijk.nl/ruimtelijkeplannen en de digitale GML-versie van het plan stond op www.ruimtelijkeplannen.nl. De terinzagelegging is aangekondigd door middel van een publicatie in de Moerdijkse Bode, op de gemeentelijke website en in de Nederlandse Staatscourant. Gedurende de periode van ter inzagelegging kon een ieder een zienswijze indienen tegen het ontwerpbestemmingsplan. In totaal zijn er drie zienswijzen binnen gekomen welke zijn beantwoord (Nota van zienswijzen, zie bijlage 5) en daarna zijn verwerkt in het bestemmingsplan.

### <span id="page-44-4"></span>**6.4 Vaststellingsfase**

Op 18 april 2019 heeft de gemeenteraad het bestemmingsplan vastgesteld.

Tegen het besluit tot vaststelling stond, voor belanghebbenden, direct beroep open bij de Afdeling bestuursrechtspraak van de Raad van State. Tegen het vaststellingsbesluit heeft een tweetal appellanten beroep aangetekend. Op 15 april 2020 deed de Afdeling bestuursrechtspraak van de Raad van State (hierna: de Afdeling) een tussenuitspraak over de ingediende beroepsschriften. De betreffende uitspraak (201904459/1/R2, ECLI:NL:RVS:2020:1064) is opgenomen in bijlage 6. De Afdeling oordeelde dat het ingediende beroepsschrift met betrekking tot het aspect spuitzonering gegrond was. In haar uitspraak heeft de Afdeling de gemeenteraad van Moerdijk opgedragen om binnen 26 weken na verzending van deze uitspraak met inachtneming van hetgeen daarin is overwogen *"de daar omschreven gebreken te herstellen"* en *"de Afdeling en*  *andere partijen de uitkomst mede te delen en een eventueel nieuw of gewijzigd besluit op de wettelijk voorgeschreven wijze bekend te maken en mede te delen"*. Bij uitspraken zoals deze is het niet noodzakelijk om een herstelbestemmingsplan opnieuw ter inzage te leggen. De gemeenteraad kan in zulke gevallen direct overgaan tot vaststelling van het bestemmingsplan ('bestuurlijke lus'). Een procedure zoals voorgeschreven in afdeling 3.4 van de Algemene wet bestuursrecht is om die reden dan ook niet nodig.

Naar aanleiding van deze uitspraak is het locatiespecifieke onderzoek spuitzonering aangevuld, met betrekking tot de relevante overwegingen uit voornoemde uitspraak (zie Bijlage 7). Op basis van deze aanvullingen is geadviseerd de geconstateerde gebreken in het bestemmingsplan 'Kadedijk naast nummer 126' te herstellen door het opnemen van een aanduiding op de verbeelding en voorwaardelijke verplichting in de planregels. De reparaties die in voorliggend plan zijn verwerkt worden hieronder kort toegelicht.

# *Tussenuitspraak Raad van State*

Ten aanzien van het aspect spuitzonering geldt dat het agrarische bedrijf ten zuidoosten van het plangebied beroep heeft ingesteld tegen het besluit van 18 april 2019 van de gemeenteraad van Moerdijk om het bestemmingsplan 'Kadedijk naast nummer 126' vast te stellen. Dit akkerbouwbedrijf met bijhorende grond, Breure Landbouw, is ingeschreven in de Kamer van Koophandel in de branche 'teelt van granen, peulvruchten en oliehoudende zaden'. De appellant betoogde dat "*[…] in het plan onvoldoende rekening is gehouden met drift van gewasbeschermingsmiddelen afkomstig van zijn agrarisch bedrijf.*" Vanwege de korte afstand tussen de voorziene woonpercelen en zijn bedrijf stelt hij te worden beperkt in zijn bedrijfsvoering. Onder verwijzing naar jurisprudentie van de Afdeling voert hij aan dat wanneer een kortere afstand dan 50 m wordt gehanteerd in verband met het gebruik van gewasbeschermingsmiddelen, hier een deugdelijke motivering aan ten grondslag moet liggen.

De Afdeling is van mening dat het spuitzonerapport op onderdelen onvolledig is, en het besluit tot vaststelling van het bestemmingsplan onvoldoende zorgvuldig tot stand is gekomen, zoals volgt uit rechtsoverweging 15.6:

*"[appellant sub 2] wijst er echter terecht op dat in het spuitzonerapport geen rekening is gehouden met het landbouwperceel R 93 van hem ten oosten van het plangebied. Dat perceel heeft eveneens een agrarische bestemming. Ter zitting heeft [appellant sub 2] bevestigd dat ook daar met gewasbeschermingsmiddelen kan worden gespoten. […] Niet is gebleken dat in het spuitzonerapport rekening is gehouden met drift afkomstig van dit perceel. Het onderzoek is in zoverre onzorgvuldig.*

*[appellant sub 2] wijst er verder terecht op dat in de planregels een voorwaardelijke verplichting ontbreekt om een in de winter groenblijvende haag van tenminste twee meter hoog aan te planten, zoals geadviseerd in het spuitzonerapport. Een verplichting daartoe in een overeenkomst, waarop de raad in het verweerschrift heeft gewezen, is niet voldoende omdat derden daar geen rechten aan kunnen ontlenen. Ter zitting heeft de raad zich op het standpunt gesteld dat de aanleg en instandhouding van de haag uit oogpunt van een goede ruimtelijke ordening noodzakelijk is en ten onrechte niet met een voorwaardelijke verplichting is verzekerd in de planregels. Dat de haag volgens de initiatiefnemer niet noodzakelijk is kan naar het oordeel van de Afdeling niet uit het spuitzonerapport worden afgeleid.*

*Nu de raad zich in zoverre op een ander standpunt stelt dan hij in het bestreden besluit heeft gedaan en niet is gebleken dat gewijzigde omstandigheden hiertoe aanleiding hebben gegeven, moet worden geoordeeld dat het bestreden besluit in zoverre niet met de vereiste zorgvuldigheid is voorbereid.*

*Voorts stelt [appellant sub 2] terecht dat in het spuitzonerapport en de daarin geadviseerde voorwaardelijke verplichting niet de breedte en de samenstelling van de haag is betrokken. Gelet op de korte afstand tot de woonpercelen kan de raad niet zonder meer worden gevolgd in zijn standpunt dat de breedte en de samenstelling van de haag kennelijk niet relevant is omdat daarover niets in het rapport staat vermeld. Het onderzoek is ook in zoverre onvolledig.*

*Gelet op het voorgaande, is het bestreden besluit genomen in strijd met de zorgvuldigheid."*

Om de door de Afdeling geconstateerde gebreken te herstellen is, op basis van aanvullend onderzoek, het onderhavige bestemmingsplan opgesteld. Onderstaande paragraaf Reparatie n.a.v. tussenuitspraak Raad van State licht toe op welke manier het bestemmingsplan is hersteld.

### *Motivering*

Binnen de geldende agrarische bestemming grenzend aan het plangebied zijn open teelten toegestaan. Om die reden kan spuitzonering vanwege het gebruik van gewasbeschermingsmiddelen een rol spelen. Daarbij moet in beginsel worden uitgegaan van de maximale planologische mogelijkheden van de betreffende percelen (ABRS 29 maart 2017, 201600689/1/R1). Bij de vaststelling van een bestemmingsplan dient te worden aangetoond dat er sprake is van een goede ruimtelijke ordening in de zin van de Wro. Met betrekking tot het aspect spuitzonering houdt dit in dat er ter plaatse van de beoogde woningen sprake is van een goed woon- en leefklimaat, en dat de bedrijfsvoering van het agrarische bedrijf niet wordt belemmerd door de woonlocatie.

In het bestemmingsplan 'Kadedijk naast nummer 126' bleek deze goede ruimtelijke ordening niet in voldoende mate geborgd. Ook het vervolgens uitgevoerde locatiespecifieke onderzoek spuitzonering van 9 september 2019 bleek op enkele onderdelen onvolledig. Naar aanleiding van de uitspraak van de Afdeling is dit onderzoek op genoemde onderdelen aangevuld. Op basis daarvan werd het volgende geadviseerd:

*"Om eventuele drift of andere kansen op aanwezigheid van gewasbeschermingsmiddelen in (de tuin van) de woningen zoveel als mogelijk uit te sluiten wordt geadviseerd om een in de winter groenblijvende haag aan te planten op de zuidelijke en oostelijke rand van de tuinen van de woningen. Ondanks het feit dat er in de teelt van appellant (akker- en vollegrondstuinbouw) neerwaarts wordt gespoten, wordt ter overweging geadviseerd een in de winter groenblijvende haag van tenminste twee meter hoogte aan te planten, zoals een volle coniferenhaag (of vergelijkbaar) met een dikte van minimaal 80 cm. Omdat groene hagen een driftreducerende werking hebben kan op deze manier (vrijwel) uitgesloten worden dat er gewasbeschermingsmiddelen in de tuinen of in de woningen terecht komen. Geadviseerd wordt om dit als een voorwaardelijke verplichting op te nemen in de planregels. Onder de hiervoor genoemde omstandigheden wordt geconcludeerd dat er sprake is van een goede ruimtelijke ordening. De vrees van appellant dat de realisatie van de twee woningen in de nabije toekomst (nadelige) gevolgen zal hebben voor zijn* 

*bedrijfsvoering, zoals naar voren gebracht in het beroepschrift, is dan ook op grond van het voornoemde ongegrond."*

### *Reparatie n.a.v. tussenuitspraak Raad van State*

Om de bovenstaande situatie op een juiste manier te herstellen zijn zowel de verbeelding als de regels voor het plangebied aangepast.

Ten aanzien van de verbeelding geldt dat de aanduiding 'specifieke vorm van wonen – haag' is toegevoegd, daar waar de woonbestemming in het plangebied grenst aan de aanliggende agrarische bestemming. Dit betreft de gehele zuid- en oostzijde van het plangebied. De aanduiding is opgenomen binnen de woonbestemming, op minimaal 0,5 m van de zuidelijke en oostelijke perceelsgrens. Op die manier is rekening gehouden met de voorschriften vanuit het privaatrecht.

Ten tweede is de aanleg en instandhouding van de haag geborgd in de regels. Daartoe is een voorwaardelijke verplichting toegevoegd aan Artikel 7 ('Algemene gebruiksregels'). Daarin is vastgelegd dat ter plaatse van de aanduiding 'specifieke vorm van wonen – haag' moet worden voorzien in de aanleg en instandhouding van een in de winter groenblijvende haag van tenminste 2 m hoog en 0,8 m breed, alvorens woningen in gebruik genomen mogen worden.

# <span id="page-48-0"></span>**7 Economische uitvoerbaarheid**

# <span id="page-48-1"></span>**7.1 Exploitatieverplichting**

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de economische uitvoerbaarheid van het plan. Tevens bestaat op grond van de Wet ruimtelijke ordening de verplichting om, indien sprake is van ontwikkelingen waarvoor de gemeente redelijkerwijs kosten moet maken, bijvoorbeeld voor de aanleg van voorzieningen van openbaar nut, en de plankosten, deze moeten kunnen worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

Er is een locatie-ontwikkelingsovereenkomst gesloten tussen de gemeente en de betreffende initiatiefnemer, waarin is afgesproken dat kosten, die de gemeente redelijkerwijs moet maken in verband met de beoogde ontwikkeling, voor rekening komen van de initiatiefnemer. Het kostenverhaal wordt derhalve anderszins verzekerd. Het opstellen van een exploitatieplan is derhalve niet benodigd.

### <span id="page-48-2"></span>**7.2 Conclusie**

Gezien het voorgaande wordt het plan financieel uitvoerbaar geacht.