## Toelichting bestemmingsplan "Buitengebied Rucphen 2012, Berkstraat ongenummerd naast 1a te Sprundel"

Planstatus: vastgesteld Datum: 2023-02-03

Plan identificatie: NL.IMRO.0840.9000B0035-DEF1

# Toelichting bestemmingsplan "Buitengebied Rucphen 2012, Berkstraat ongenummerd naast 1a te Sprundel"

Planstatus: vastgesteld Datum: 2021-02-03

Plan identificatie: NL.IMRO.0840.9000B0035-DEF1

## **Colofon**

| Titel:          | "Buitengebied Rucphen 2012, Berkstraat ongenummerd naast 1a te Sprundel"         |
|-----------------|----------------------------------------------------------------------------------|
| Ontwerp:        |                                                                                  |
|                 | Molenzicht 2<br>4881 BW ZUNDERT<br>Tel: 076-5990340<br>www.schoenmakersadvies.nl |
| Contactpersoon: | L. Schrauwen<br>leny@schoenmakers-ontwerp.nl                                     |
| Projectnummer:  | 180690                                                                           |
| Rapportnummer:  | 180690.01                                                                        |
| Datum:          | 3 februari 2021                                                                  |
| Status:         | Vastgesteld                                                                      |

Copyright ©

Niets uit deze uitgave mag worden verveelvoudigd en/of openbaar worden gemaakt door middel van druk, fotokopie, elektronisch of op welke wijze dan ook, zonder schriftelijke toestemming van de auteurs.

III Schoenmakers III Ruimtelijke ontwikkeling

# **Toelichting**

| Hoofdstuk 1 | Inleiding  7                                |  |
|-------------|---------------------------------------------|--|
| 1.1         | Aanleiding 7                                |  |
| 1.2         | Ligging en begrenzing van het plangebied  8 |  |
| 1.3         | Vigerend bestemmingsplan 8                  |  |
| 1.4         | Planvorm 10                                 |  |
| 1.5         | Leeswijzer 10                               |  |

| Hoofdstuk 2 | Bestaande situatie  11    |  |
|-------------|---------------------------|--|
| 2.1         | Ruimtelijke structuur 11  |  |
| 2.2         | Functionele structuur  11 |  |

| Hoofdstuk 3 | Beleidskader  13                  |  |
|-------------|-----------------------------------|--|
| 3.1         | Algemeen 13                       |  |
| 3.2         | Beleid Europees en rijksniveau 13 |  |
| 3.3         | Beleid provinciaal niveau 15      |  |
| 3.4         | Beleid gemeentelijk niveau  22    |  |

| Hoofdstuk 4 | Planuitgangspunten  32             |  |
|-------------|------------------------------------|--|
| 4.1         | Ruimtelijke structuur 32           |  |
| 4.2         | Functionele structuur  32          |  |
| 4.3         | Archeologie en cultuurhistorie  32 |  |
| 4.4         | Milieu- en overige aspecten  34    |  |

| Hoofdstuk 5 | Planbeschrijving 46            |  |
|-------------|--------------------------------|--|
| 5.1         | Situering 46                   |  |
| 5.2         | Uitgangspunten bouwregels 46   |  |
| 5.3         | Beeldkwaliteit 47              |  |
| 5.4         | Landschappelijke inpassing  48 |  |

| Hoofdstuk 6 | Juridische aspecten  49             |  |
|-------------|-------------------------------------|--|
| 6.1         | Algemeen 49                         |  |
| 6.2         | Algemene toelichting verbeelding 49 |  |
| 6.3         | Algemene toelichting regels 49      |  |

| Hoofdstuk 7 | Uitvoerbaarheid 51                  |  |
|-------------|-------------------------------------|--|
| 7.1         | Economische uitvoerbaarheid 51      |  |
| 7.2         | Omgevingsdialoog  51                |  |
| 7.3         | Maatschappelijke uitvoerbaarheid 51 |  |

- 
- 
- 
- 
- 
- 6. Omgevingsdialoog
- 7. Landschappelijke inpassing
- 8. Advies brandweer
- 9. Vooroverlegreacties

#### **Vaststellingsbesluit**

-

## <span id="page-6-0"></span>**Hoofdstuk 1 Inleiding**

#### <span id="page-6-1"></span>**1.1 Aanleiding**

De initiatiefnemer heeft het voornemen twee woningen op te richten in de zin van ruimte voor ruimte aan de Berkstraat ong. naast nr. 1a te Sprundel, deze locatie is opgenomen in de beleidsnota 'Ruimte voor Ruimte, Visie op toepassing regeling' en valt onder het gebied 13 'De Berk'.

De provincie Noord-Brabant wil samen met gemeenten de veranderingen in het buitengebied dusdanig sturen dat bedreigingen worden omgezet in kansen. Gemeente Rucphen heeft de beleidsnota 'Ruimte voor Ruimte, Visie op toepassing regeling' opgesteld. De doelstelling van het beleid is dat de ruimtelijke kwaliteit wordt behouden en mogelijk versterkt.

De ruimte voor ruimte regeling maakt het mogelijk woningen te bouwen buiten het reguliere woningbouwprogramma om. De bouw van nieuwe woningen op ruime kavels in delen van het buitengebied kan hierdoor mogelijk worden gemaakt, wanneer hiervoor agrarische bedrijfsgebouwen die in gebruik waren of zijn voor intensieve veehouderij, worden gesaneerd in combinatie met milieuwinst ter plaatse. De provincie Noord-Brabant heeft hiertoe richtlijnen vastgesteld in de beleidsnota Ruimte voor Ruimte 2006.

De gemeente Rucphen heeft dit concreet vormgegeven in het bestemmingsplan Buitengebied Rucphen 2012, 4 e herziening door op de verbeelding de aanduiding 'wetgevingzone – wijzigingsgebied 1' op te nemen. Op deze percelen is het onder voorwaarden toegestaan om de vigerende bestemming te wijzigen naar de bestemming 'Wonen' in het kader van de Ruimte voor Ruimte regeling. De locatie Berkstraat ong. naast nr. 1a te Sprundel is opgenomen in dit bestemmingsplan. Het is mogelijk de bestemming te wijzigen ten behoeve van maximaal één woning onder de in het bestemmingsplan opgenomen voorwaarden.

Op 19 juni 2018 is het bovengenoemde initiatief behandeld in de collegevergadering. In deze vergadering is besloten om in principe medewerking te verlenen aan het initiatief, ondanks dat het niet mogelijk is twee ruimte voor ruimte woningen te realiseren binnen de voorwaarden uit het bestemmingsplan. Het perceel is binnen de beleidsnota 'Ruimte voor Ruimte, Visie op toepassing regeling' opgenomen als locatie voor ontwikkeling. Hiermee is de planologische aanvaardbaarheid aangetoond.

In de wijzigingsbevoegdheid is een inhoud van de woning opgenomen van maximaal 750 m³, het voornemen is om inhoud van de ruimte voor ruimte woningen te vergroten tot 1.000 m³. Hiermee wordt aansluiting gezocht bij de provinciale regelgeving voor ruimte voor ruimte woningen. Omdat het initiatief hiermee in strijd is met de wijzigingsbevoegdheid dient een bestemmingsplanprocedure gevolgd te worden.

Om de ontwikkeling juridisch-planologisch mogelijk te kunnen maken is gekozen voor een bestemmingsplanprocedure ex artikel 3.1 Wet ruimtelijke ordening, waarmee het ter plaatse vigerende bestemmingsplan partieel wordt herzien. Onderhavig bestemmingsplan voorziet in het juridisch-planologisch kader.

**Figuur 1: Uitsnede topografische kaart met de planlocatie**

**Figuur 2: Planlocatie aangegeven op luchtfoto**

#### <span id="page-7-0"></span>**1.2 Ligging en begrenzing van het plangebied**

De planlocatie ligt aan de Berkstraat te Sprundel. De planlocatie behoort tot de gemeente Rucphen. De gemeente Rucphen ligt in de provincie Noord-Brabant. De locatie is bekend onder de kadastrale gemeente RPN, sectie U met nummer 1614.

#### <span id="page-7-1"></span>**1.3 Vigerend bestemmingsplan**

Ter plaatse van de planlocatie vigeert het bestemmingsplan 'Buitengebied Rucphen 2012'. Dit bestemmingsplan is vastgesteld door de gemeenteraad op 29 maart 2012. Daarover ligt het bestemmingsplan 'Buitengebied Rucphen 2012, 4e herziening', dit bestemmingsplan is van toepassing op de wijzigingsgebieden. Dit bestemmingsplan is vastgesteld door de gemeenteraad op 8 februari 2017.

De planlocatie heeft de bestemming 'Agrarisch'. Over de planlocatie liggen de gebiedsaanduidingen 'overige zone - archeologische verwachtingswaarde - hoog', 'vrijwaringszone - radar', 'overige zone - beperkingen veehouderij', 'overige zone - bebouwingsconcentratie', 'overige zone – teeltondersteunende kassen toegestaan' en 'wetgevingszone - wijzigingsgebied 1'.

**Figuur 3: Uitsnede bestemmingsplankaart Geconsolideerde versie Bestemmingsplan Buitengebied Rucphen 2012**

De initiatiefnemer is voornemens om twee woningen op te richten in het kader van de ruimte voor ruimte regeling. In het vigerend bestemmingsplan is een rechtstreekse mogelijkheid opgenomen om een ruimte voor ruimte woning te realiseren. Het oprichten van twee ruimte voor ruimte woningen is echter niet mogelijk binnen het vigerende bestemmingsplan. De planlocatie ligt in een bebouwingsconcentratie. In het beleid ruimte voor ruimte van de gemeente is het mogelijk dat er een extra woning wordt toegevoegd aan het bebouwingscluster. De aangegeven zichtlijnen blijven door de beoogde ruimtelijke ontwikkeling op de Berkstraat ong. naast nr. 1a te Sprundel behouden.

In juni 2018 is door het college een positief principebesluit afgegeven voor de ontwikkeling van twee ruimte voor ruimte woningen op de planlocatie.

In het bestemmingsplan is een wijzigingsbevoegdheid opgenomen voor het toevoegen van één ruimte voor ruimte woning. Het toevoegen van twee woningen is niet mogelijk door toepassing van de wijzigingsbevoegdheid. De voorwaarden van de wijzigingsbevoegdheid wordt wel als leidraad gehanteerd voor de beoogde ruimtelijke ontwikkeling. Hieronder zijn de voorwaarden opgesomd:

- a. maximaal één nieuwe woning mag worden gebouwd;
- b. de oppervlakte van het bouwperceel bedraagt minimaal 1.000 m²;
- c. de breedte van het bouwperceel bedraagt minimaal 30 m;
- d. de voorgevelbreedte van de nieuwe woning bedraagt maximaal 20 m;
- e. de afstand van de nieuwe woning tot de as van de weg bedraagt minimaal 15 m;
- f. de afstand van de nieuwe woning tot de perceelsgrenzen bedraagt minimaal 3 m;
- g. er is sprake van een goede landschappelijke inpassing die dient te worden aangetoond door het overleggen van een door het bevoegd gezag goedgekeurd landschaps- en onderhouds-, en beheerplan; de landschappelijke inpassing dient in het wijzigingsplan te worden vastgelegd door het opnemen van de aanduiding 'specifieke vorm van groen - landschappelijke inpassing';
- h. er geen sprake is van een aantoonbaar onevenredige aantasting van in de omgeving aanwezige archeologische, landschappelijke, natuurlijke, cultuurhistorische, bodem- en waterhuishoudkundige en milieuhygiënische waarden;
- i. er geen sprake is van een aantoonbaar onevenredige aantasting van de belangen van eigenaren en gebruikers van omliggende gronden en (agrarische) bedrijven;
- j. er dient te worden voldaan aan de bepalingen over ruimte voor ruimte zoals opgenomen in de artikelen 6.8. en 7.8. van de Verordening ruimte Noord-Brabant 2014 of diens opvolger.

Ad a. Er worden twee woningen opgericht op de locatie.

- Ad b. De bouwpercelen hebben een oppervlakte van circa 2.529 m² en 2.119 m².
- Ad c. De breedte van de bouwpercelen bedraagt 32 en 37 m.
- Ad d. De maximale voorgevelbreedte van 20 meter wordt in acht genomen.
- Ad e. De afstand van de nieuwe woning tot de as van de weg van minimaal 15 meter wordt in acht genomen.
- Ad f. De afstand van de nieuwe woning tot de perceelsgrenzen van minimaal 3 meter wordt in acht genomen.
- Ad g. Zie bijgevoegde landschappelijke inpassing.
- Ad h. Zie hoofdstuk 4, waar ingegaan wordt op de milieu- en overige aspecten.
- Ad i. Zie hoofdstuk 4, waar ingegaan wordt op de milieu- en overige aspecten.
- Ad j. Zie paragraaf 3.3.3.

De wijzigingsbevoegdheid wordt voor de beoogde ontwikkeling als leidraad genomen. De ontwikkeling is in strijd met de wijzigingsbevoegdheid, de ontwikkeling betreft twee ruimte voor ruimte woningen met een inhoud van 1.000 m³ in plaats van 750 m³. De gemeente heeft de vermeerdering van de inhoud van de woning gekoppeld aan de oppervlakte van het perceel:

| 1000 m² | 750 m³  |
|---------|---------|
| 1100 m² | 800 m³  |
| 1200 m² | 850 m³  |
| 1300 m² | 900 m³  |
| 1400 m² | 950 m³  |
| 1500 m² | 1000 m³ |

De percelen op de planlocatie Berkstraat hebben een oppervlakte van circa 2.529 m² en circa 2.119 m², dus er zijn twee woningen toegestaan met een inhoud van 1.000 m³.

Daarnaast heeft de gemeente de voorwaarde dat er een kwaliteitsverbetering dient plaats te vinden om de woning te vergroten van 750 m³ naar 1.000 m³. Voor de locatie Berkstraat is gekozen om solitaire bomen aan te planten. Dit is in het bijgevoegde landschapsplan verwerkt.

#### <span id="page-9-0"></span>**1.4 Planvorm**

Het bestemmingsplan 'Buitengebied Rucphen 2012, Berkstraat ongenummerd naast 1a te Sprundel' is vervat in een verbeelding, regels en gaat vergezeld met een toelichting.

#### <span id="page-9-1"></span>**1.5 Leeswijzer**

In hoofdstuk 2 wordt ingegaan op de huidige situatie van de planlocatie, waarbij onder andere de ruimtelijke en functionele structuur wordt beschreven.

In hoofdstuk 3 van de toelichting wordt het vigerende beleid op Europees, Rijks, provinciaal en gemeentelijk niveau beschreven dat voor ontwikkeling van de planlocatie relevant is.

Hoofdstuk 4 beschrijft vervolgens de uitgangspunten en randvoorwaarden, die van belang zijn voor de ontwikkeling van de planlocatie. Hierbij worden onder andere de gevolgen van de ontwikkeling op het gebied van water, natuur, luchtkwaliteit, archeologie en bodem beschreven. Hoofdstuk 5 geeft de beschrijving van het voorgenomen plan weer.

De juridische aspecten komen in hoofdstuk 6 aan bod. Ten slotte wordt in hoofdstuk 7 de maatschappelijke en economische uitvoerbaarheid beschreven.

## <span id="page-10-0"></span>**Hoofdstuk 2 Bestaande situatie**

### <span id="page-10-1"></span>**2.1 Ruimtelijke structuur**

#### *2.1.1 Bebouwingsstructuur*

In de omgeving van de planlocatie zijn diverse agrarische bedrijven, woningen en bedrijven aanwezig. De agrarische bedrijven, woningen en bedrijven worden afgewisseld met boselementen.

De woningen zijn vrijstaand gepositioneerd en vormen gezamenlijk een bebouwingslint met doorzichten naar het achterliggende landschap.

#### *2.1.2 Wegenstructuur*

De Berkstraat is een ontsluitingsweg gelegen in het buitengebied van Sprundel. Het is een aftakking van de Schuurkerkweg/ Luienhoeksestraat, die de verbinding vormt tussen Sprundel en Sint Willebrord.

**Figuur 4: Foto's bestaande situatie**

#### *2.1.3 Groen- en waterstructuur*

De omgeving van de planlocatie bestaat vooral uit cultuurgronden afgewisseld met boselementen. Rondom de planlocatie zijn een aantal categorie A en B waterlopen aanwezig.

#### <span id="page-10-2"></span>**2.2 Functionele structuur**

#### *2.2.1 Wonen*

De functie wonen komt veelvuldig in de omgeving van de planlocatie voor. Zowel (agrarische)bedrijfswoningen (behorende bij de bedrijven uit paragraaf 2.2.3) en burgerwoningen komen voor. Hoofdzakelijk zijn de woningen vrijstaand gesitueerd en bestaan ze uit één tot anderhalve bouwlaag met een kap.

#### *2.2.2 Maatschappelijke voorzieningen*

In de directe omgeving van de planlocatie zijn geen maatschappelijke voorzieningen gevestigd.

#### *2.2.3 Bedrijven, horeca en detailhandel*

In de omgeving van de planlocatie zijn diverse (agrarische) bedrijven aanwezig. Er is geen horeca of detailhandel in de omgeving gevestigd. Zie voor een overzicht van de omliggende functies, figuur 5.

## <span id="page-12-0"></span>**Hoofdstuk 3 Beleidskader**

#### <span id="page-12-1"></span>**3.1 Algemeen**

Bij het opstellen van een bestemmingsplan worden de beleidskaders van het rijk, provincie en gemeente uiteengezet. In het onderhavige bestemmingsplan is het relevante ruimtelijke beleid voor de locatie Berkstraat ong. naast nr. 1a opgenomen.

#### <span id="page-12-2"></span>**3.2 Beleid Europees en rijksniveau**

#### *3.2.1 Besluit algemene regels ruimtelijke ordening*

Op 30 december 2011 is het Besluit algemene regels ruimtelijke ordering (Barro) in werking getreden. In het Barro wordt een aantal projecten die van Rijksbelang zijn, met name genoemd en met behulp van digitale kaartbestanden exact ingekaderd. Per project worden vervolgens regels gegeven, waaraan bestemmingsplannen zullen moeten voldoen.

In het Barro zijn voorlopig zes projecten beschreven: Mainport ontwikkeling Rotterdam, Kustfundament, grote rivieren, Waddenzee en Waddengebied, Defensie, Erfgoederen van uitzonderlijk universele waarde. Binnenkort volgen nog: hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, ecologische hoofdstructuur, primaire waterkeringen buiten het kustfundament en het IJselmeergebied.

Ter plaatse van de planlocatie zijn geen nationale belangen in het geding. Het nationale ruimtelijke beleid heeft geen consequentie voor de planlocatie. De planlocatie ligt wel in de radarverstoringsgebieden behorend bij vliegbasis Woensdrecht en radarstation Herwijnen. In het bestemmingsplan is hiervoor de aanduiding 'vrijwaringszone – radar' opgenomen. Bij deze aanduiding behoren de volgende bouwregels:

- a. mogen binnen een afstand van 15 km van de radarantenne van Vliegbasis Woensdrecht geen gebouwen worden opgericht hoger dan de denkbeeldige rechte lijn die wordt getrokken vanaf de radarantenne op Vliegbasis Woensdrecht op 48 m + NAP, oplopend met 0,25 graden tot een hoogte van 113 m + NAP;
- b. geldt voor windturbines, in aanvulling op het bepaalde onder a en naast de bouwregels zoals opgenomen in de artikelen 3 tot en met 25, dat geen windturbines mogen worden opgericht met een tiphoogte hoger dan 90 m + NAP.

De planlocatie ligt op een afstand van circa 13 kilometer van de radarantenne van Vliegbasis Woensdrecht, de bouwhoogte van de nieuwe woningen bedraagt maximaal 10 meter, hiermee komen de woningen niet hoger dan 48 m + NAP. Daarnaast omvat de ruimtelijke ontwikkeling op de planlocatie geen oprichting van een windturbine. Door de beoogde ontwikkeling worden radarbeelden niet verstoord.

#### *3.2.2 Water*

#### Watertoets

Met het ondertekenen van het Nationaal Bestuursakkoord Water (juli 2003) hebben de betrokken partijen (het Rijk, IPO, VNG en UvW) afgesproken de watertoets toe te passen bij alle nieuwe ruimtelijke waterhuishoudkundig relevante- plannen en besluiten op alle bestuursniveaus. De watertoets is met ingang van 1 november 2003 wettelijk verplicht voor structuurvisies, bestemmingsplannen, van de Wet Ruimtelijke Ordening (Wro). Het Besluit ruimtelijke ordening (Bro) regelt een verplichte waterparagraaf in de toelichting bij de genoemde ruimtelijke plannen en het vooroverleg op grond van artikel 3.1.1 Bro met het waterschap.

De watertoets omvat het hele proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen.

#### Europese Kaderrichtlijn Water

De Europese Kaderrichtlijn Water is sinds december 2000 van kracht en is gericht op het realiseren van duurzaam waterbeheer. De Europese Kaderrichtlijn Water beoogt de bescherming van aquatische ecosystemen en het duurzaam gebruik van water. Daarvoor wordt de Kaderrichtlijn eerst in landelijke wet- en regelgeving omgezet. Momenteel wordt hier hard aan gewerkt. De Europese Kaderrichtlijn heeft, waar het de gemeente betreft, consequenties voor riolering, afkoppelen, toepassing van bouwmaterialen en het ruimtelijke beleid. Er worden ecologische en fysisch-chemische doelen geformuleerd die afhankelijk zijn van de functie van een watergang.

In paragraaf 4.4.4 komt het aspect water aan bod voor de planlocatie.

#### *3.2.3 Ecologie*

Vanuit Europa is de bescherming van (plant en dier) soorten en gebieden geregeld in de Europese Vogelrichtlijn en Habitatrichtlijn. In Nederland is de natuurwetgeving verankerd in de Wet Natuurbescherming.

#### Europese Vogel- en Habitatrichtlijn

De Europese Vogelrichtlijn en Habitatrichtlijn hebben tot doel de bescherming van (vogel)soorten en hun natuurlijke habitats. Elke lidstaat is verplicht om speciale beschermingszones (SBZ's) aan te wijzen, die samen één Europees netwerk van natuurgebieden vormen: "Natura 2000". Wanneer in een gebied bepaalde soorten voorkomen, of een bepaald percentage van de Europese populatie herbergt, dan komt dit gebied in aanmerking voor plaatsing onder de betreffende richtlijnen. De planlocatie valt in zijn geheel niet binnen de aangewezen Vogelrichtlijn- of Habitatrichtlijngebieden.

#### Wet Natuurbescherming

De Wet natuurbescherming is een 'kaderwet'. Dat betekent dat er alleen algemene principes en verantwoordelijkheden in staan. De details zijn geregeld in een groot aantal algemene maatregelen van bestuur en ministeriële regelingen. Sommige bepalingen uit de Wet natuurbescherming zijn het gevolg van afspraken op internationaal en Europees niveau, zoals de Vogelrichtlijn, de Habitatrichtlijn en het CITESverdrag.

Het aspect Flora en Fauna komt in paragraaf 4.4.8 aan bod.

#### *3.2.4 Cultuurhistorie*

#### Nota Belvedère

De Nota Belvedère, een gezamenlijk beleidsstuk van de ministeries van LNV, OC&W en VROM (1999), is opgesteld vanuit de gedachte om de cultuurhistorische identiteit sterker richtinggevend te laten zijn voor de inrichting van de ruimte. In de nota is een visie op de samenhang tussen cultuurhistorie en ruimtelijk beleid opgenomen. Het doel is tweeledig; verbetering van de kwaliteit van de leefomgeving en behoud van het cultureel erfgoed.

Zowel de planlocatie, als de gebieden daaromheen zijn niet aangewezen als Belvedère gebied, daarom hoeft niet verder te worden ingegaan op deze Nota Belvedère.

#### Verdrag van Valletta (Malta)

De bescherming van het archeologische erfgoed in de bodem en de inbedding ervan in de ruimtelijke ontwikkeling is het resultaat van de implementatie van het Verdrag van Malta. Nederland heeft dit verdrag ondertekend in Valletta in 1992. Het uitgangspunt hierbij is dat het archeologisch erfgoed moet worden beschermd op de plaats waar het wordt aangetroffen.

Volgens de Wet op de Archeologische Monumentenzorg heeft de gemeente, als bevoegde overheid, een zorgplicht voor de archeologie in haar grondgebied. Via de Wet op de Archeologische Monumentenzorg 2007 (een wijzigingswet) is de Monumentenwet 1988 aangepast om dit te kunnen verankeren.

Archeologie wordt behandeld in paragraaf 4.3.

#### <span id="page-14-0"></span>**3.3 Beleid provinciaal niveau**

#### *3.3.1 Structuurvisie Ruimtelijke Ordening 2014 Noord- Brabant*

Op 19 maart 2014 is de Structuurvisie ruimtelijke ordening 2014 (hierna: SVRO) in werking getreden. Deze structuurvisie is een actualisatie van de visie die in 2010 werd vastgesteld. De SVRO geeft aan welke ambities de provincie heeft en hoe zij deze wil realiseren. In de SVRO geeft de provincie aan hoe zij omgaat met de ruimtelijke opgave voor de periode tot 2025, met een doorkijk naar 2040.

De provincie heeft als sturingsfilosofie 'samenwerken aan kwaliteit': samen met andere overheden, marktpartijen en maatschappelijke organisaties vormgeven aan een duurzame ruimtelijke ontwikkeling van Noord-Brabant. Daarbij respecteert de provincie ieders rol. De provincie onderscheidt de volgende vijf rollen:

#### 1. Ontwikkelen

De provincie focust in haar ontwikkelingsgerichte rol op een aantal thematische opgaven en op een aantal gebieden. In gebieden waar sprake is van grote ruimtelijke dynamiek, botsende belangen en waar de ontwikkelingen een (inter)provinciale impact hebben, kiest de provincie voor een actieve rol.

- 2. Ordenen
De provincie wil de duurzame ruimtelijke ontwikkeling van Noord-Brabant ordenen in *robuuste ruimtelijke structuren*. Dit zijn de groenblauwe-, de agrarische-, de stedelijke- en de infrastructuur.

- 3. Beschermen
De provincie wil belangrijke en onvervangbare waarden beschermen. Voor de Ecologische Hoofdstructuur, de cultuur- en aardkundige waarden en de bescherming van de kernkwaliteiten in de nationale landschappen in Noord-Brabant stelt de provincie een beschermingsregiem op.

#### 4. Regionaal samenwerken

De provincie kiest voor regionale samenwerking en afstemming *in vier regio's*. De provincie stimuleert de samenwerking tussen de gemeenten, Rijk en waterschappen in deze regio's en legt afspraken vast in een strategische regionale agenda.

#### 5. Stimuleren

Bij ruimtelijke ontwikkelingen gaat het niet alleen om de vraag waar welke ontwikkelingen gewenst zijn. Het gaat daarbij ook om de balans tussen de verschillende belangen, functies en kwaliteiten in een gebied. De provincie wil dat ontwikkelingen bijdragen aan de ruimtelijke kwaliteit van Noord-Brabant.

**Figuur 6: Uitsnede structurenkaart locatie Berkstraat ong. naast nr. 1a, Structuurvisie Ruimtelijke Ordening Noord-Brabant**

Uit figuur 6 blijkt dat de planlocatie gelegen is in het landelijk gebied, gemengd landelijk gebied.

Het landelijk gebied biedt een multifunctionele gebruiksruimte voor land- en tuinbouw, natuur, water, recreatie, toerisme en kleinschalige stedelijke functies. Land- en tuinbouw zijn de grootste ruimtegebruikers.

De provincie wil het volgende bereiken in het landelijke gebied:

- 1. Ruimte voor een breed georiënteerde plattelandseconomie.
- 2. Ruimte voor agrarische ontwikkeling.
- 3. Een duurzame land- en tuinbouw.
- 4. Versterking van het landschap.

Binnen het landelijk gebied onderscheidt de provincie twee perspectieven:

- 1. gemengd landelijk gebied;
- 2. accent agrarisch ontwikkeling.

De provincie beschouwt het hele landelijk gebied als een gebied waarbinnen een menging van functies aanwezig is. De mate van menging varieert daarbij van de gebieden waarbinnen meerdere functies in evenwicht naast elkaar bestaan tot gebieden waar de land- en tuinbouw de dominante functie is.

Binnen het gemengd agrarisch gebied is naast ruimte voor de land- en tuinbouw ook ruimte voor de ontwikkeling van niet-agrarische functies. Dit kan door verbreding van agrarische activiteiten maar ook als zelfstandige functie, bijvoorbeeld op vrijkomende locaties. In de gebieden rondom steden en dorpen is daarbij meer ruimte voor de ontwikkeling van functies die zich richten op de inwoners van die kernen, in de gebieden rondom de Groenblauwe mantel is de ontwikkeling van functies meer afgestemd op het ondernemen in een groene omgeving en de versterking van natuur- en landschapswaarden. Binnen gemengd agrarisch gebied zijn sterke agrarische clusters aanwezig zoals voor de intensieve veehouderij, glasconcentratiegebieden, boomteelt en vollegrondsgroente. Bestaande ontwikkelingsmogelijkheden worden in beginsel gerespecteerd. In deze clusters wil de provincie de aanwezige agrarische functie behoeden voor verstoring. Daarom wil de provincie dat de menging van functies in deze agrarische clusters beperkt blijft.

Aangezien de planlocatie gelegen is in een bebouwingsconcentratie binnen het gemengd landelijk gebied is de beoogde ontwikkeling niet in strijd met de Structuurvisie Ruimtelijke Ordening Noord-Brabant.

#### *3.3.2 Omgevingsvisie Noord-Brabant 2018*

Op 14 december 2018 stelde Provinciale Staten van Noord-Brabant de Brabantse Omgevingsvisie vast. De omgevingsvisie is opgesteld volgens de uitgangspunten van de nieuwe Omgevingswet, welke in 2021 in werking zal treden. De Brabantse Omgevingsvisie beschrijft de belangrijkste ambities voor de fysieke leefomgeving voor de komende jaren. Er wordt vanuit meerdere invalshoeken gekeken naar een ontwikkeling door de provincie:

- Een 'diepe' manier van kijken: niet alleen kijken naar effecten op de bovenste laag in het hier en nu, maar de dynamiek en randvoorwaarden betrekken die de onderste lagen meegeven. Kijken op verschillende schaalniveaus en actief benutten van de factor tijd. Hierbij ook kijken naar het verleden, de geschiedenis van de lagen op een plek.
- Een 'ronde' manier van kijken: niet sectoraal kijken, maar combineren van opgaven en kansen zodat ontwikkelingen optimaal bijdragen aan een circulair, sterk en sociaal Brabant, waarin alle Brabanders zich prettig voelen. Kijken vanuit een gebiedsgerichte insteek, naar een balans tussen people, planet en profit.
- Een 'brede' manier van kijken: niet kijken vanuit één gezichtspunt, maar het betrekken van veel partijen, met al hun gezichtspunten, meningen, wensen, ideeën en belangen.

In de omgevingsvisie is één basisopgave benoemd: het werken aan veiligheid, gezondheid en omgevingskwaliteit. Daarnaast zijn er vier hoofdopgaven benoemd:

- werken aan de Brabantse energietransitie;
- werken aan een klimaatproof Brabant;
- werken aan Brabant als slimme netwerkstad;
- werken aan een concurrerende, duurzame economie.

De omgevingsvisie gaat over de hele fysieke leefomgeving, heeft een integraal karakter en bevat geen sectorale beleidsdoelen. Concrete doelen voor bijvoorbeeld natuur, water, veiligheid, milieu, mobiliteit en ruimtelijke kwaliteit staan nog in de bestaande plannen van de provincie, bijvoorbeeld in de Structuurvisie ruimtelijke ordening en het provinciale verkeers- en vervoersplan.

De kwaliteit van de omgeving voor mens en natuur staat onder druk in verschillende delen van het landelijk gebied door meerdere factoren. Er is er sprake van een toenemende leegstand en bevolkingskrimp. Dat leidt tot economische, sociaal-culturele en ecologische schade. Er is extra aandacht voor een steeds verder toenemende leegstand doordat boeren stoppen, de leegkomende gebouwen verpauperen of een bron voor criminaliteit zijn. De sociale cohesie komt in het gedrang in het landelijk gebied.

Door het realiseren van een ruimte voor ruimte woning wordt een ruimte voor ruimte titel aangekocht, deze ruimte voor ruimte titel is gevormd door het slopen van stallen en het inleveren van fosfaat. Door het realiseren van de ruimte voor ruimte woningen wordt een kwaliteits- en milieuwinst geleverd en voorkomen dat leegstaande stallen verpauperen. Hierbij sluit de ontwikkeling aan bij de omgevingsvisie.

#### *3.3.3 Interim omgevingsverordening Noord-Brabant*

Het voornemen is om de Omgevingswet in werking te laten treden. Deze wet vervangt 26 wetten en verschillende regelsystemen op nationaal niveau. Vanwege de Omgevingswet moet ook de provincie haar regelsysteem aanpassen. Straks heeft de provincie nog maar één verordening waarin alle regels zijn opgenomen over de fysieke leefomgeving. De Interim omgevingsverordening is een eerste stap op weg naar de definitieve omgevingsverordening. Hierin worden de bestaande verordeningen over de fysieke leefomgeving samengevoegd tot één Interim omgevingsverordening. Dit zijn de:

- Provinciale milieuverordening, gebaseerd op artikel 1.2 Wet milieubeheer;
- Verordening natuurbescherming, gebaseerd op diverse artikelen uit de Wet natuurbescherming;
- Verordening Ontgrondingen, gebaseerd op artikel 5, tweede lid, en artikel 7, tweede lid, Ontgrondingenwet;
- Verordening Ruimte, gebaseerd op artikel 4.1 Wet ruimtelijke ordening;
- Verordening Water, gebaseerd op diverse artikelen in de Waterwet;
- Verordening wegen, gebaseerd op artikel 57 Wegenwet en artikel 2a Wegenverkeerswet.

De Interim omgevingsverordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid, zoals de omgevingsvisie. Er heeft daarom ook geen expliciete afweging plaatsgevonden of de inzet van de verordening voor een bepaald onderwerp gecontinueerd moet worden. In beginsel zijn de huidige regels met het huidige beschermingsniveau gehandhaafd. Deze beleidsneutrale omzetting betekent overigens niet dat er helemaal geen wijzigingen ten opzichte van de huidige verordeningen zijn verwerkt. Op hoofdlijnen gaat het om:

- een meer gebruiksvriendelijke opbouw met regels die per gebruikersgroep (burgers en bedrijven, gemeenten, waterschap) bij elkaar staan en minder losse bijlagen;
- aanpassingen waardoor de regels straks beter passen in het systeem van de omgevingswet, bijvoorbeeld voor de grondwaterbeschermingsgebieden;
- aanpassingen vanwege de vastgestelde omgevingsvisie, zoals de nieuwe manier van samenwerken en meer inzet op omgevingskwaliteit.

Het ontwerp van de Interim omgevingsverordening is in april vastgesteld. De Provinciale Staten heeft de Interim omgevingsverordening op 25 oktober 2019 vastgesteld.

In figuur 7 is de uitsnede van de kaart behorende bij de Interim omgevingsverordening Noord-Brabant weergegeven voor de planlocatie. Uit figuur 7 blijkt dat de planlocatie is gelegen in het 'Landelijk gebied' met daarbij de aanduiding 'Gemengd landelijk gebied'. Over de locatie liggen tevens de aanduidingen 'Beperkingen veehouderij', 'Stalderingsgebied' en 'Teeltondersteunende kassen´.

**Figuur 7: Uitsnede kaart, Interim omgevingsverordening Noord-Brabant**

#### Landelijk gebied, gemengd landelijk gebied

Een bestemmingsplan gelegen binnen de afdeling 'Vitaal platteland' zijn de ontwikkelingsmogelijkheden geschetst voor het Landelijk gebied. In het landelijk gebied stimuleert de provincie het mengen van functies voor een sterke plattelandseconomie. Hierbij is vooral de ontwikkeling van landbouw van belang, naast andere vormen van bedrijvigheid, natuur, landschap, recreatie en wonen. Het landelijk gebied omvat een onderverdeling in de subzones 'Gemengd landelijk gebied' en 'Groenblauwe mantel'. In veel gevallen bestaan er voor beide zones gelijke ontwikkelingsmogelijkheden. In die gevallen wordt gesproken over 'Landelijk gebied'. Alleen als het nodig is onderscheid te maken, wordt in de betreffende regel gesproken over de subzones. De planlocatie is gelegen in het 'Gemengd landelijk gebied'.

Bij het aanwijzen van de bestemmingen dient de bestemming een uitwerking te zijn van de voorgenomen ontwikkeling en het te voeren ruimtelijk beleid voor dat gebied en dient tevens bij te dragen aan de ruimtelijke kwaliteit als bedoelt in Interim omgevingsverordening.

Op de planlocatie is het voornemen om twee ruimte voor ruimte woningen te realiseren. In artikel 3.80 zijn specifieke regels opgenomen voor ruimte voor ruimte woningen. Hieronder is artikel 3.80 weergegeven.

#### *Artikel 3.80 ruimte-voor-ruimte*

#### *Lid 1*

Een bestemmingsplan van toepassing op Landelijk gebied kan voorzien in één of meerdere ruimte-voor-ruimtekavels, ieder ten behoeve van de bouw van één woning, indien:

- a. er sprake is van een aanzienlijke winst van de omgevingskwaliteit;
- b. de ruimte-voor-ruimtekavel op een planologisch aanvaardbare locatie in een bebouwingsconcentratie ligt;
- c. een goede landschappelijke inpassing van de te bouwen woning is verzekerd;
- d. er geen sprake is van (een aanzet voor) een stedelijke ontwikkeling behoudens in geval de locatie ligt binnen Verstedelijking afweegbaar.

#### *Lid 2*

Er is sprake van een aanzienlijke winst van de omgevingskwaliteit als per ruimte-voor-ruimtekavel is aangetoond dat is voldaan aan de volgende voorwaarden:

- a. een of meer veehouderijen gericht op het houden van varkens of pluimvee zijn in het geheel beëindigd waarbij alle bedrijfsgebouwen ten dienste van deze veehouderij, niet zijnde de bedrijfswoning, zijn gesloopt;
- b. de onder a. bedoelde veehouderijen zijn direct voorafgaand aan de beëindiging gedurende een periode van drie jaar onafgebroken in bedrijf geweest;
- c. de onder a. bedoelde veehouderijen zijn gevestigd binnen Beperkingen Veehouderij of op een locatie die vanwege omliggende waarden en functies niet geschikt is voor de uitoefening van een veehouderij;
- d. er tenminste 1000 m² bedrijfsgebouwen ten dienste van de onder a. bedoelde veehouderij, niet zijnde de bedrijfswoning, zijn gesloopt met een minimum van 200 m² op iedere beëindigingslocatie veehouderij;
- e. de ten behoeve van de onder a. bedoelde veehouderijen geregistreerde rechten betreffende de fosfaatproductie in een gezamenlijke omvang van tenminste 3.500 kg uit de markt zijn genomen door doorhaling van de bij de Dienst Regelingen geregistreerde rechten, waarbij per beëindigingslocatie een minimum van 700 kg aan rechten betreffende de productie van fosfaat aanwezig is;
- f. de rechten, bedoeld onder e. moeten vanaf het moment van beëindiging van de bedrijfsvoering tot aan het moment van uit de markt nemen geregistreerd staan op naam van de veehouderij die beëindigd;
- g. de omgevingsvergunning milieu voor de onder a. bedoelde veehouderij op iedere beëindigingslocatie veehouderij is ingetrokken;
- h. een passende herbestemming is gelegd op de locatie als onder a. bedoeld die in ieder geval het houden van vee en het bouwen van nieuwe bedrijfsgebouwen uitsluit;
- i. in redelijkheid niet op andere wijze is voorzien in de beëindiging van de onder a. bedoelde veehouderij.

#### *Lid 3*

In afwijking van het tweede lid kan een bestemmingsplan voorzien in een ruimte-voor-ruimtekavel als deze wordt ontwikkeld door of vanwege de Ontwikkelingsmaatschappij ruimte voor ruimte gelet op de in het verleden behaalde aanzienlijke winst van omgevingskwaliteit door toepassing van de Regeling beëindiging veehouderijtakken.

#### *Lid 4*

Het derde lid vervalt indien uit door Gedeputeerde Staten bijgehouden gegevens blijkt dat er in totaal 3500 ruimte voor ruimte kavels door of vanwege de Ontwikkelingsmaatschappij ruimte voor ruimte zijn ontwikkeld.

Voor de locatie zijn twee ruimte-voor-ruimte titels aangekocht, deze worden separaat bij de provincie aangeleverd, gelijktijdig met onderhavig bestemmingsplan. Met deze titel wordt de aanzienlijke milieu- en ruimtelijke kwaliteitswinst bewerkstelligd. Met betrekking tot de aankoop van de ruimte voor ruimte titels is een overeenkomst gesloten op 20 januari 2020 met Landstein Rentmeesters.

De gemeente Rucphen heeft in het bestemmingsplan wijzigingsbevoegdheden aangegeven, waar ruimte-voorruimte woningen planologisch aanvaardbaar zijn. Deze locaties zijn gelegen in een bebouwingsconcentratie. In het bestemmingsplan Buitengebied Rucphen 2012 is de planlocatie en het gebied daaromheen aangeduid als 'bebouwingsconcentratie'. De planlocatie ligt in een wijzigingsgebied. De gemeente Rucphen heeft een visie Ruimte voor ruimte opgesteld. De planlocatie Berkstraat ong. naast nr. 1a te Sprundel is in de visie opgenomen binnen de aangegeven bebouwingsconcentratie gebied 13 'De Berk'.

Het ruimte-voor-ruimte kavel wordt landschappelijk ingepast. In bijlage 7 is het landschapsplan bijgevoegd. Voor de goede landschappelijke inpassing wordt hier kortheidshalve naar verwezen. Tevens is de landschappelijke inpassing geborgd in de regels van het bestemmingsplan, middels de bestemming 'Groen-Landschapselement' en een voorwaardelijke verplichting.

Het betreft het ontwikkelen van twee ruimte-voor-ruimte kavels, hierbij is geen sprake van een aanzet tot stedelijke ontwikkeling.

#### Aanduiding: Teeltondersteunende kassen

Ter plaatse van de aanduiding 'Teeltondersteunende kassen' zijn verruimde mogelijkheden opgenomen om teeltondersteunende kassen toe te staan tot 1,5 hectare, mits omschakeling en doorgroei naar zelfstandige glastuinbouwbedrijven niet mogelijk is. Het initiatief op de planlocatie heeft geen betrekking op een agrarisch bedrijf. De regels aangaande de aanduiding 'Teeltondersteunende kassen' hebben geen invloed op het voorgenomen initiatief.

#### Aanduidingen: Beperkingen veehouderij en Stalderingsgebied

Voor de planlocatie zijn de aanduidingen 'Beperkingen veehouderij' en 'Stalderingsgebied' opgenomen. Het initiatief op de planlocatie heeft geen betrekking op een veehouderij. Er hoeft geen rekening te worden gehouden met de regels met betrekking tot 'Beperkingen veehouderij' of 'Stalderingsgebied'.

#### Algemene regels: Bevordering ruimtelijke kwaliteit

Als er nieuw ruimtebeslag nodig is, wordt met toepassing van de basisprincipes uit paragraaf 3.1.2 Basisprincipes voor een evenwichtige toedeling van functies gekeken naar een concrete invulling.

#### *Artikel 3.5 zorgplicht voor een goede omgevingskwaliteit*

De provincie wil de omgevingskwaliteit van Brabant bevorderen, in combinatie met een veilige en gezonde leefomgeving. Bij omgevingskwaliteit gaat het om de kwaliteit van een plek of gebied, die bepaald wordt door een goed samenspel van herkomstwaarde, belevingswaarde, gebruikswaarde en toekomstwaarde. Voor een goede omgevingskwaliteit en een veilige, gezonde leefomgeving wordt rekening gehouden met:

- a. zorgvuldig ruimtegebruik;
- b. de waarden in een gebied met toepassing van de lagenbenadering;
- c. meerwaardecreatie;

#### *Artikel 3.6 zorgvuldig ruimtegebruik:*

Doel van zorgvuldig ruimtegebruik is om bestaand bebouwd gebied zo goed mogelijk te benutten. Het optimaal benutten van de bestaande bebouwde omgeving draagt bij aan het behoud van de openheid en kwaliteit van het buitengebied en aan hergebruik van leegkomende of bebouwingslocaties in zowel stedelijk als landelijk gebied. Zorgvuldig ruimtegebruik houdt in:

- dat een ruimtelijke ontwikkeling in beginsel plaatsvind binnen bestaand ruimtebeslag voor bebouwing, tenzij in de verordening uitdrukkelijk anders is bepaald;
- ingeval van stedelijke ontwikkeling toepassing is gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking);
- een bestemmingsplan buiten bestaand stedelijk gebied bepaalt dat gebouwen, bijbehorende bouwwerken en andere permanente voorzieningen binnen het bouwperceel worden opgericht en daarbinnen worden geconcentreerd.

De ruimte voor ruimte woningen worden in een bebouwingsconcentratie gerealiseerd, daarnaast worden de nieuwe woningen landschappelijk ingepast. Doordat de woningen in een bebouwingsconcentratie worden gebouwd, wordt de ruimte zorgvuldig gebruikt. Daarnaast worden er een ruimte voor ruimte titels aangekocht voor het realiseren van de ruimte voor ruimte woningen. Deze ruimte voor ruimte titels dragen bij aan de omgevingskwaliteit.

#### *Artikel 3.7 toepassing van de lagenbenadering*

De lagenbenadering omvat de effecten op:

- a. de ondergrond, zoals de bodem, het grondwater en archeologische waarden;
- b. de netwerklaag, zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer.
- c. de bovenste laag zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu.

In hoofdstuk 4 'Planuitgangspunten' worden effecten op bovenstaande waarden beschreven. Hieruit blijkt dat de relevante waarden op het plangebied en het gebied niet worden aangetast.

#### *Artikel 3.8 meerwaardecreatie*

Meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken, waaronder:

- a. de mogelijkheid om opgaven en ontwikkelingen te combineren waardoor er meerwaarde ontstaat;
- b. de bijdrage van een ontwikkeling aan andere opgaven en belangen dan die rechtstreeks met de ontwikkeling gemoeid zijn.

Voor de realisatie van een ruimte voor ruimte woning wordt een ruimte voor ruimte titel aangeschaft. Deze titel wordt gevormd door 1.000 m² aan overtollige intensieve stallen te slopen en 3.500 kg fosfaat in te leveren elders in de provincie Noord-Brabant, in ruil hiervoor mag binnen een bebouwingsconcentratie een nieuwe woning opgericht worden.

#### *Artikel 3.9 Kwaliteitsverbetering van het landschap*

Een bestemmingsplan dat een ruimtelijke ontwikkeling in het landelijk gebied mogelijk maakt, bepaalt dat die ruimtelijke ontwikkeling gepaard gaat met een fysieke verbetering van de landschappelijke kwaliteit van het gebied of de omgeving. De toelichting bij een bestemmingsplan bevat een motivering:

- a. van de wijze waarop de bedoelde verbetering financieel, juridisch en feitelijk is geborgd;
- b. dat de verbetering past binnen de hoofdlijnen van het te voeren ruimtelijk beleid voor dat gebied.

De bedoelde verbetering kan mede betreffen:

- a. de landschappelijke inpassing van bebouwing, voor zover expliciet vereist op grond van deze verordening;
- b. het toevoegen, versterken of herstellen van landschapselementen die een bijdrage leveren aan de versterking van de landschapsstructuur of de relatie stad-land;
- c. activiteiten, gericht op behoud of herstel van cultuurhistorisch waardevolle bebouwing of terreinen;
- d. het wegnemen van verharding;
- e. het slopen van bebouwing;
- f. een fysieke bijdrage aan de realisering van de het Natuur Netwerk Brabant en ecologische verbindingszones;
- g. het aanleggen van extensieve recreatieve mogelijkheden.

Voor de beoogde ruimtelijke ontwikkeling op de locatie is een landschapsplan opgesteld, waardoor voldaan wordt aan de kwaliteitsverbetering van het landschap. In bijlage 7 is het landschapsplan toegevoegd.

Uit bovenstaande blijkt dat de beoogde ruimtelijke ontwikkeling voldoet aan de regels uit de Interim omgevingsverordening Noord-Brabant.

#### *3.3.4 Provinciaal Milieu- Waterplan Noord-Brabant 2016-2021*

Het provinciaal Milieu- Waterplan Noord-Brabant 2016-2021 is eind 2015 in werking getreden. De zorg voor een duurzaam schone en veilige fysieke leefomgeving staat centraal in het Provinciaal Milieu- en Waterplan (PMWP). De Agenda van Brabant plaatst provinciaal beleid in dienst van gezondheid, biodiversiteit, sociale ontwikkeling en een innovatieve, duurzame economie. Het Provinciaal Milieuplan 2012-2015 en het Provinciaal Waterplan 2010-2015 gaven hieraan de afgelopen jaren invulling. Het Provinciaal Milieu- en Waterplan 2016- 2021 integreert de milieu- en de wateropgave. Het zet de nieuwe koers uit voor de provinciale inzet met betrekking tot water, bodem, lucht en de overige milieuaspecten. In paragraaf 4.4.4 komt het aspect water aan bod voor de planlocatie.

#### <span id="page-21-0"></span>**3.4 Beleid gemeentelijk niveau**

#### *3.4.1 Structuurvisie Rucphen 2030*

De gemeenteraad van Rucphen heeft bij besluit van 11 december 2013 de 'Structuurvisie Rucphen 2030' vastgesteld. In de 'Structuurvisie Rucphen 2030' geeft de raad zijn visie op de ruimtelijke ontwikkelingen.

De visie gaat over de leefruimte van het gehele grondgebied van Rucphen. De structuurvisie is het richtinggevende ruimtelijke relevante afwegingskader.

De Structuurvisie bestaat uit twee delen:

- 1. Deel A, de beleidsvisie, bevat onze voornemens en ambities met betrekking op de toekomstige ruimte van Rucphen.
- 2. De projecten en de haalbaarheid ervan worden behandeld in deel B: het projectenplan. De visie heeft een looptijd tot 2030. Het projectenplan wordt regelmatig geactualiseerd.

#### Visie - Landelijk gebied

In het gevarieerd landelijk gebied van de gemeente Rucphen zijn landbouw, extensieve recreatie en beleefbare natuur de hoofdfuncties. Behoud en versterking van het gevarieerd landschap staat voorop.

In figuur 8 is een uitsnede van de visiekaart behorende bij de structuurvisie Rucphen 2030 getoond. De planlocatie ligt in het 'Agrarisch gebied met recreatief medegebruik, behoud cultuurhistorische landschappelijke en natuurwaarden'.

**Figuur 8: Uitsnede structuurvisie, structuurvisie Rucphen 2030**

In dit gebied zijn hoofdzakelijk de uitgangspunten dat er ruimte is voor de agrarische sector inclusief verbrede landbouw, mogelijkheden voor extensieve recreatie, behoud en herstel cultuurhistorische waarden en bebouwing, instandhouding van de bijzondere historisch structuur, behoud van zandpaden, aanleg van ecologisch verbindingen en het versterken van turfvaarten met ruigtestroken.

Voor nieuwe ontwikkelingen geldt dat deze moeten passen binnen de koers van de structuurvisie en het beleid voor het bestemmingsplan Buitengebied. Daarnaast zullen nieuwe initiatieven gepaard moeten gaan met kwaliteitsverbetering van het buitengebied.

De ruimte voor ruimte woningen op de locatie Berkstraat ong. naast nr. 1a te Sprundel is een (individuele) nieuwe ontwikkeling in het buitengebied van Sprundel. Individuele ontwikkelingen zijn niet opgenomen in de structuurvisie. De ruimte voor ruimte woningen belemmeren de ontwikkelingen die zijn opgenomen in de structuurvisie 2030 niet en voldoet het plan aan het gemeentelijke ruimte voor ruimte beleid. Daarnaast vindt er op de kavels landschappelijk inpassing plaats, wat bijdraagt aan de kwaliteitsverbetering van het buitengebied.

#### *3.4.2 Bestemmingsplan Buitengebied Rucphen 2012 en de daarop volgende herzieningen*

In het bestemmingsplan "Buitengebied Rucphen 2012" en de daarop volgende herzieningen heeft de planlocatie de bestemming 'Agrarisch'. Over de planlocatie liggen de gebiedsaanduidingen 'overige zone archeologische verwachtingswaarde - hoog', 'vrijwaringszone - radar', 'overige zone - beperkingen veehouderij', 'overige zone - bebouwingsconcentratie', 'overige zone – teeltondersteunende kassen toegestaan' en 'wetgevingszone - wijzigingsgebied 1'.

Burgemeester en wethouders zijn bevoegd de bestemmingen in het plan te wijzigen, voor zover het gronden betreft ter plaatse van de aanduiding 'wetgevingszone - wijzigingsgebied 1' in de bestemming 'Wonen', met dien verstande dat:

- a. maximaal één nieuwe woning mag worden gebouwd;
- b. de oppervlakte van het bouwpercelen bedragen minimaal 1.000 m²;
- c. de breedte van het bouwperceel bedraagt minimaal 30 m;
- d. de voorgevelbreedte van de nieuwe woning bedraagt maximaal 20 m;
- e. de afstand van de nieuwe woning tot de as van de weg bedraagt minimaal 15 m;
- f. de afstand van de nieuwe woning tot de perceelsgrenzen bedraagt minimaal 3 m;
- g. er is sprake van een goede landschappelijke inpassing die dient te worden aangetoond door het overleggen van een door het bevoegd gezag goedgekeurd landschaps- en onderhouds-, en beheerplan; de landschappelijke inpassing dient in het wijzigingsplan te worden vastgelegd door het opnemen van de aanduiding 'specifieke vorm van groen - landschappelijke inpassing';
- h. er geen sprake is van een aantoonbaar onevenredige aantasting van in de omgeving aanwezige archeologische, landschappelijke, natuurlijke, cultuurhistorische, bodem- en waterhuishoudkundige en milieuhygiënische waarden;
- i. er geen sprake is van een aantoonbaar onevenredige aantasting van de belangen van eigenaren en gebruikers van omliggende gronden en (agrarische) bedrijven;
- j. er dient te worden voldaan aan de bepalingen over ruimte voor ruimte zoals opgenomen in de artikelen 6.8. en 7.8. van de Verordening ruimte Noord-Brabant 2014 of diens opvolger.

Het onderhavig plan dient te voldoen aan bovenstaande regels. Hieronder wordt kort ingegaan op de regels:

- Ad a. Er worden in totaal twee woningen opgericht op de locatie, hiermee wordt niet voldaan aan wijzigingsbevoegdheid. De gemeente heeft een positief principebesluit geven om medewerking te verlenen aan het realiseren van twee woningen in plaats van één woning.
- Ad b. De bouwpercelen hebben een oppervlakte van circa 2.529 m² en 2.119 m².
- Ad c. De breedte van de bouwpercelen bedragen 32 en 37,4 meter.
- Ad d. De maximale voorgevelbreedte van 20 meter wordt in acht genomen.
- Ad e. De afstand van de nieuwe woning tot de as van de weg van minimaal 15 meter wordt in acht genomen.
- Ad f. De afstand van de nieuwe woning tot de perceelsgrenzen van minimaal 3 meter wordt in acht genomen.
- Ad g. Zie bijgevoegde landschappelijke inpassing, bijlage 7.
- Ad h. Zie hoofdstuk 4, waar ingegaan wordt op de milieu- en overige aspecten.
- Ad i. Zie hoofdstuk 4, waar ingegaan wordt op de milieu- en overige aspecten.
- Ad j. Zie paragraaf 3.3.3.

De wijzigingsbevoegdheid wordt voor de beoogde ontwikkeling als leidraad genomen. De ontwikkeling is in strijd met de wijzigingsbevoegdheid, de ontwikkeling betreft twee ruimte voor ruimte woningen met een inhoud van 1.000 m³ in plaats van 750 m³ zoals is opgenomen in de wijzigingsbevoegdheid. De gemeente heeft de vermeerdering van de inhoud van de woning gekoppeld aan de oppervlakte van het perceel:

| 1000 m² | 750 m³  |
|---------|---------|
| 1100 m² | 800 m³  |
| 1200 m² | 850 m³  |
| 1300 m² | 900 m³  |
| 1400 m² | 950 m³  |
| 1500 m² | 1000 m³ |

De bouwpercelen op de planlocatie hebben een oppervlakte van 2.529 m² en 2.119 m², dus er is een woning toegestaan met een inhoud van 1.000 m³.

Daarnaast heeft de gemeente de voorwaarde dat er een kwaliteitsverbetering dient plaats te vinden om de woning te vergroten van 750 m³ naar 1.000 m³. Voor de planlocatie is gekozen om solitaire bomen aan te planten. Dit is in het bijgevoegde landschapsplan (bijlage 7) verwerkt.

#### *3.4.3 Ruimte voor Ruimte, Visie op toepassing regeling*

De beleidsnota 'Ruimte voor Ruimte, Visie op toepassing regeling' is vastgesteld door de gemeente Rucphen op 30 juni 2011. Deze visie bevat het ruimtelijk-landschappelijk kader ten behoeve van de afweging van de ruimte die kan worden geboden aan ruimte voor ruimte woningen. Een doorvertaling van het Ruimte voor Ruimte beleid heeft plaatsgevonden in het bestemmingsplan 'Buitengebied Rucphen 2012' en de daarop volgende herzieningen.

De verschillende potentiële locaties voor woningbouwmogelijkheden getoetst aan zowel ruimtelijklandschappelijke randwoorden als technische randvoorwaarden.

Ruimtelijke-landschappelijke randvoorwaarden zijn:

- natuurfuncties;
- verkeer;
- cultuurhistorie;
- archeologie;
- landschap;
- ruimtelijk.

Technische randvoorwaarden zijn:

- railverkeerslawaai;
- wegverkeerslawaai;
- industrielawaai;
- externe veiligheid;
- agrarische bedrijven;
- leidingen;
- bodemkwaliteit;
- niet-agrarische bedrijven.

De boven genoemde randvoorwaarden worden voor de planlocatie behandeld in hoofdstuk 4.

De bebouwingsconcentratie (figuur 9) ter hoogte van de Berkstraat geeft ruimte voor een toevoeging van 3 tot 4 woningen. In het gebied Berkstraat is de planlocatie specifiek opgenomen als bebouwingsmogelijkheid, maar niet voor twee woningen. De beoogde ruimtelijke ontwikkeling van twee ruimte voor ruimte woningen op de planlocatie is wel voorstelbaar in het gebied. De aangegeven zichtlijnen worden niet belemmerd en de planlocatie ligt in het bebouwingscluster.

**Figuur 9: Bebouwingsmogelijkheden**

Voor de ruimte voor ruimte kavels gelden de onderstaande beeldkwaliteitseisen.

Kavel:

- minimaal 30 meter breed;
- bij grotere kavelbreedte bebouwing maximaal 20 meter;
- maximaal 50% bebouwen;
- lengte variabel, afstemming op aangrenzende percelen;
- minimaal oppervlak 1000 m²;
- maximaal 2 woningen per bouwlocatie.

Situering woning:

- oriëntatie op de weg;
- voorste rooilijn achter die van aangrenzende bebouwing in directe omgeving;
- achterste rooilijn niet verder dan die van bebouwing in directe omgeving;
- hoofd- en bijgebouwen bij voorkeur aaneen gebouwd;
- minimaal 5 meter uit de zijdelingse perceelgrens of erfbeplanting.

#### Beplanting:

- opgaande beplantingsstrook van minimaal 5 meter breedte op beide zijdelings en achterste perceelgrenzen;
- streekeigen inheemse beplanting toepassen;
- voortuin minimaal 60% groen.

#### Parkeren:

- volledig op eigen terrein;
- minimaal ruimte voor 2 parkeerplaatsen.

#### **Figuur 10: Kavelindeling en situering, RvR, Visie op toepassing regeling**

Bouwvorm:

- goothoogte maximaal 4 meter;
- kap verplicht;
- dakhelling minimaal 40°;
- voorkeur langskap;
- nokhoogte maximaal 10 meter;
- massa maximaal 750 m3 .

#### Architectuur:

- afstemming op directe omgeving;
- voorkeur voor baksteen of hout voor gevels;
- dak voorkeur gebakken pannen of riet;
- geen lichte kleuren en geglazuurde materialen toepassen;
- materiaalkeuze in overleg met welstandscommissie.

#### Procedure:

- initiatief melden bij gemeente;
- eventueel nadere eisen stellen;
- vooroverleg met welstand over schetsontwerp;
- beplantingsplan;
- beoordeling welstand;
- planologische procedure/bouwvergunning.

In paragraaf 4.5 worden de bovengenoemde beeldkwaliteitseisen op de planlocatie omschreven. Het voorliggende plan wijkt af van de bouwvorm. In de regels wordt een inhoud van 1.000 m³ opgenomen in plaats van 750 m³. Voor de vermeerdering van de inhoud wordt ter compensatie in de vorm van kwaliteitsverbetering landschappelijke elementen toegevoegd.

#### *3.4.4 Landschapsontwikkelingsplan (LOP)*

Het LOP is een plan om sturing te kunnen geven aan komende (voorzienbare) ontwikkelingen in het buitengebied. Tegelijkertijd geeft het een handvat om de wenselijkheid van onvoorzienbare ontwikkelingen te kunnen beoordelen.

Het landschapsontwikkelingsplan is een uitwerking van de Structuurvisie Plus, ook dit plan heeft een globaal karakter. De hoofd- en deelkeuzes die de gemeente voorstaat zijn in het plan verwoord en verbeeld. Bij de verdere uitwerking van het landschapsontwikkelingsplan dient steeds onderzocht te worden hoe deze keuzes vertaald kunnen worden naar concrete uitvoering in het veld.

#### **Het Oosten**

#### *Karakteristiek*

Het gebied ten oosten van de kernen bestaat hoofdzakelijk uit oude besloten zandontginningen, met als uitzondering het gebied ten zuiden van de Blikloop, dat kan worden gekarakteriseerd als coulisselandschap. De reliëfrijke ondergrond en de grillige waterhuishouding hebben een belangrijke rol gespeeld in de wijze van ontginning van het landschap. Op de relatief hogere gronden zijn monumentale boerderijen en oude bolle akkers terug te vinden. Vanaf deze plekken zijn in een later stadium de lager gelegen delen in cultuur gebracht. De geschiedenis van het gebied is terug te vinden in de namen van de straten zoals Heikant en Turfstraat en in de aanwezigheid van de Oude Vaart en de Turfvaart. De kavelstructuur is grillig en is her en der aangezet met houtwallen. Het grootste deel van deze karakteristieke elementen is echter verloren gegaan. Een ander opvallend element is de laanbeplanting langs de wegen. Het patroon van bomenrijen en lanen maakt het landschap kleinschaliger. Door de grillige structuur en de aanwezigheid van veel opgaande beplanting zijn landschapskamers ontstaan die allerlei agrarische functies herbergen. Er bevinden zich veel intensieve veehouderijen, maar ook boomteelt en kassen. Het landelijke gebied ten zuiden van de Sprundelseweg - Rucphense Baan vormt een fraai contrast met het industriegebied ten noorden van de weg.

#### *Opgaven voor het landschap*

De planlocatie ligt in het attentiegebied in de Verordening Waterhuishouding. De functies in dit deel moeten zijn afgestemd op waterkwaliteit en waterkwantiteit. Het grootste deel van Het Oosten is aangewezen als verwevingsgebied. Dit deelgebied biedt dus mogelijkheden voor verschillende functies waaronder de intensieve veehouderij, mits deze de andere functies zoals wonen niet hindert. Een deel is als extensiveringsgebied melkveehouderij bestempeld, een ander deel als natuurontwikkelingsgebied.

De beoogde ontwikkeling wordt landschappelijk ingepast. In paragraaf 5.5.4 komt de landschappelijke inpassing aan bod. De planlocatie wordt landschappelijk afgerond middels een hakhoutsingel en een knip- en scheerheg rondom het perceel en voldoet hiermee aan de opgaven voor het landschap uit het LOP.

#### *3.4.5 Structuurvisie Landschap*

De gemeente Rucphen beschikt reeds over een Landschapsontwikkelingsplan (LOP). Hierin wordt het ideaalbeeld van het Rucphense landschap geschetst en zijn projecten benoemd om dit ideaalbeeld te kunnen bereiken. Het LOP vormt de basis voor de structuurvisie.

De Structuurvisie Landschap geldt niet als toetsingskader voor nieuwe initiatieven maar fungeert uitsluitend als aanvulling op en actualisering van het LOP en geldt als naast de meer algemene Structuurvisie-plus als specifieke op het landschap gerichte structuurvisie.

Deze structuurvisie heeft het primaire doel economische activiteiten in het buitengebied bij bouw- en gebruiksaanvragen te koppelen aan zorg en kwaliteit van het landschap conform het 'Kwaliteitsverbetering van het landschap' principe uit de provinciale Ruimtelijke verordening.

Om het ideaalbeeld uit het LOP te kunnen bereiken mogen de ruimtelijke kenmerken van de deelgebieden niet worden aangetast maar dient het landschap te worden hersteld en versterkt. Ten behoeve van de kwaliteitsverbetering van het landschap heeft de gemeente Rucphen landschapspakketten per deelgebied opgesteld waarin wordt aangegeven welke landschapselementen toegepast kunnen worden om het deelgebied afhankelijke landschap te kunnen versterken.

De planlocatie Berkstraat ong. naast nr. 1a te Sprundel ligt in het deelgebied 'Het Oosten', 'Besloten'. Voor dit deelgebied zijn diverse landschapspakketten toepasbaar, onder andere: Hakhoutsingel, bossingel, Klein bosje, struweelhaag, knip- en scheerheg. Kwaliteitsverbetering van het landschap in de zin van de Interim omgevingsverordening is niet van toepassing. Voor de landschappelijke inpassing is gekozen voor een 'hakhoutsingel' en een 'knip- en scheerheg', dit landschapselement is opgenomen voor het deelgebied.

#### *3.4.6 Visiedocument Groenbeleid*

Het visiedocument Groenbeleid Rucphen maakt inzichtelijk op welke wijze invulling wordt gegeven aan groen in de gemeente en wat daarover valt op te merken. Door de verschillende typen groen te analyseren op de wijze van beheer, kwaliteit en kwantiteit ontstaat een reëel beeld van het groen binnen de gemeente.

Het rapport geeft verder aan dat de (beeld)kwaliteit van groen sterk afhankelijk is van het plan- en ontwerpproces van ruimtelijke projecten en dat daarom vroegtijdige afstemming noodzakelijk is. Bij ontwikkelingen in het stedelijk gebied is het van belang dat knelpunten, zoals te weinig groen en een hoge parkeerdruk inzichtelijk worden gemaakt en daar rekening mee wordt gehouden in het plan. Zo ook dient bekend te zijn of er binnen de invloedsfeer van het plan bomen aanwezig zijn, zodat hier een overwogen keuze in gemaakt kan worden. Als extra toetsingskader is een Groene Kaart (november 2010) opgesteld. Op deze kaart zijn waardevolle particuliere en gemeentelijke bomen plus houtopstanden opgenomen.

De planlocatie maakt geen deel uit van het openbaar gebied. De beoogde ontwikkeling geeft geen aantasting aan de kwaliteit of kwantiteit van het groen in de gemeente Rucphen.

#### *3.4.7 Groene Kaart*

De Groene Kaart toont en beschrijft de meest waardevolle bomen en houtopstanden binnen de gemeente. Deze mogen niet zonder omgevingsvergunning worden gekapt.

De planlocatie ligt binnen de Groene kaart buitengebied. Op de rand van het perceel zijn lijnvormige elementen, in de vorm van knotbomen, aanwezig, deze blijven behouden. In figuur 12 is een uitsnede van de Groene Kaart weergegeven.

#### *3.4.8 Rucphen 'Landschap onthuld' definitief Groenstructuurplan gemeente Rucphen december 2009*

Het groenstructuurplan schetst een wensbeeld en mogelijk toekomstbeeld. Het bepaalt de koers voor inrichting en beheer van de openbare(groene) ruimte. Het plan dient als leidraad en richting bij inrichtingsvraagstukken. Een uitsnede van het Groenstructuurplan voor Sprundel is weergegeven in figuur 13.

Het Groenstructuurplan komt voort uit het Visiedocument Groenbeleid en geeft richting aan het behoud en de ontwikkeling van groenstructuren in het stedelijk gebied. Het plan bevat een groensaldoregeling voor een verantwoorde omgang met groen. De regeling zorgt ervoor dat er niet onbekommerd aan de groene ruimte kan worden getornd. Het groenstructuurplan schetst een wensbeeld en mogelijk toekomstbeeld. Het bepaalt de koers voor inrichting en beheer van de openbare(groene) ruimte. Het plan dient als leidraad en richting bij inrichtingsvraagstukken.

Sprundel kenmerkt zich door ruime en rustige straten. Het groen wordt, mede door het veelal ontbreken van straatbomen, vooral bepaald door de voortuinen. Het tuinachtige karakter zet zich voort in de openbare

plantvakken die er ook hier verzorgd en netjes bij liggen. Naast een aantal functionele grasveldjes ziet men vooral veel plantvakken met sierbeplantingen en daarin een of meerdere bomen die de ruimtes in de bestratingen vullen. Het openbaar groen is bijna nergens structurerend aanwezig. Incidenteel wordt een woonstraat begeleid door bomen in ruime vakken en in de dorpsdoorsnijdende Sint Janstraat is een poging gedaan om de groene hoofdstructuur met bomen (peren in verharding) te accentueren

**Figuur 13: uitsnede Groenstructuurkaart** 

De beoogde ontwikkeling binnen de planlocatie maakt geen deel uit van het openbaar gebied. Het groenstructuurplan heeft geen beleid voor de inrichting van particuliere gronden. Een nadere toetsing aan het Groenstructuurplan is derhalve niet noodzakelijk. De acties uit het groenstructuurplan hebben geen gevolgen voor de ontwikkelingen binnen de planlocatie of andersom, maar kunnen elkaar versterken.

#### *3.4.9 Nota Archeologie gemeente Rucphen*

Op 18 september 2019 is de nieuwe Nota Archeologie vastgesteld met bijbehorende Archeologisch Beleidskaart.

In figuur 14 is de onderhavige planlocatie gelegen binnen 'geen archeologische verwachting (verstoord of vrijgegeven'.

In paragraaf 4.3 wordt het aspect Archeologie nader toegelicht.

## **Figuur 14: uitsnede archeologische beleidskaart**

#### *3.4.10 Visie Duurzaamheid 2019-2030 en Duurzaamheidsagenda 2019-2030*

De gemeente Rucphen heeft de Visie Duurzaamheid 2019-2030 opgesteld. De Visie Duurzaamheid is de basis voor de Duurzaamheidsagenda met daarin opgenomen een meerjarenprogramma en een jaarlijks uitvoeringsplan. In de Visie Duurzaamheid staan de ambities van de gemeente Rucphen op het gebied van duurzaamheid. Deze ambities hebben betrekking op de thema's: Klimaat, Energie en Wonen/ Groen en Water/ Afval en Grondstoffen/ Mobiliteit/ Landbouw/ Gemeente.

De Duurzaamheidsagenda is het instrument dat de activiteiten van de gemeente en haar omgeving bundelt en structureert. De agenda is gevuld met concrete activiteiten. De agenda kan worden aangepast als zich verdere kansen voor verduurzaming voordoen of voortschrijdend inzicht daarom vraag (adaptief).

De ambities van de gemeente Rucphen zijn voor nieuwbouw woningen:

Bij nieuwbouw is het streven dat er duurzame woningen worden gebouwd met een Energielabel A. Het streven naar het verminderen van het verhard oppervlak in particuliere tuinen met 20% in 2030 ten opzichte van 2019. Bij nieuwe bouwplannen wordt hiermee rekening gehouden door te toetsen op waterberging.

Het uitgangspunt voor het bouwen van de nieuwbouw woningen op de locatie Berkstraat ong. naast nr. 1a is duurzaamheid. De woningen dienen te voldoen aan de energieprestatie-eisen (EPC), daarnaast worden de woningen gasloos uitgevoerd. Het aspect water komt in paragraaf 4.4.4 verder aan bod. Daarnaast wordt het plan landschappelijk ingepast, wat een bijdrage levert aan de duurzaamheid.

## <span id="page-31-0"></span>**Hoofdstuk 4 Planuitgangspunten**

#### <span id="page-31-1"></span>**4.1 Ruimtelijke structuur**

#### *4.1.1 Bebouwingspatroon*

Het bestaande bebouwingspatroon verandert. Er worden twee nieuwe woning gerealiseerd in het bestaande bebouwingscluster. De woningen worden zodanig gesitueerd in het bebouwingscluster dat doorzichten naar het landschap behouden blijven.

#### *4.1.2 Groen- en waterstructuur*

De locatie aan de Berkstraat ong. naast nr. 1a te Sprundel wordt landschappelijk ingepast. De bestaande groenstructuren worden behouden, nieuwe groenstructuren worden toegevoegd passend in het landschap. De waterloop (zie figuur 17 paragraaf 4.4.4.) langs de planlocatie wordt behouden.

#### <span id="page-31-2"></span>**4.2 Functionele structuur**

#### *4.2.1 Algemeen*

De functie van het perceel op de Berkstraat ong. naast nr. 1a te Sprundel verandert van een agrarische functie naar een woonfunctie.

#### *4.2.2 Verkeer en parkeren*

De Berkstraat is bestemd voor zowel gemotoriseerd verkeer als voor langzaam verkeer. Er worden minimaal twee parkeergelegenheden gesitueerd op eigen terrein per woning. Op de planlocatie is hier voldoende plaats voor.

#### <span id="page-31-3"></span>**4.3 Archeologie en cultuurhistorie**

#### *4.3.1 Archeologie*

#### Wettelijk toetsingskader

In Europees verband is het zogenaamde 'Verdrag van Malta' tot stand gekomen. Uitgangspunt van dit verdrag is het archeologisch erfgoed zo veel mogelijk in situ te behouden. Waar dit niet mogelijk is, dient het bodemarchief met zorg ontsloten te worden. Bij het ontwikkelen van ruimtelijk beleid moet het archeologisch belang vanaf het begin meewegen in de besluitvorming. Het Verdrag is in 1998 geratificeerd (Monumentenwet) en op 1 september 2007 via de Wet op de Archeologische Monumentenzorg (Wamz) geïmplementeerd. De Wamz is een wijzigingswet en omvat een wijziging van de Monumentenwet 1988, de Wet Milieubeheer, de Ontgrondingenwet en de Woningwet, op grond waarvan overheden onder andere bij bodemingrepen verplicht rekening moeten houden met het behoud van archeologische waarden. Sinds de invoering van deze wet zijn gemeenten belast met de zorgplicht voor het archeologisch erfgoed. Dit is niet veranderd met de inwerkingtreding van de Erfgoedwet (1-7-2016). Sindsdien is het behoud en beheer van het Nederlandse erfgoed geregeld door één integrale Erfgoedwet. De omgang met archeologie in de fysieke leefomgeving zal in de nieuwe Omgevingswet worden geregeld, die in 2021 in werking zal treden. Het uitgangspunt is dat de beschermingsniveaus zoals die in de eerdere wetten en regelingen golden, worden gehandhaafd.

#### Gemeentelijk beleidskader

Om invulling te geven aan deze gemeentelijk zorgtaak heeft de gemeente Rucphen de archeologische waarden en verwachtingen binnen de gemeente inzichtelijk gemaakt door een gemeentelijke archeologiekaart op te stellen. Deze kaart is onderdeel van het archeologische beleidsinstrumentarium van de gemeente Rucphen. In 2019 heeft er een update plaatsgevonden van het archeologisch beleid. De resultaten van de onderzoeken de afgelopen jaren en verschillende nieuwe wetenschappelijke publicaties waren hiervoor de aanleiding. Dit heeft geleid tot een aanscherping. Op de gemeentelijke beleidskaart heeft het plangebied een hoge archeologische verwachting. In paragraaf 3.4.9 wordt de gemeentelijke erfgoedkaart getoond.

Daarom is in het vigerende bestemmingsplan Buitengebied Rucphen 2012 de archeologische verwachtingswaarde opgenomen. Hierin wordt onderscheid gemaakt tussen hoog en middelhoog. Op het perceel Berkstraat ong. naast nr. 1a te Sprundel ligt de gebiedsaanduiding 'archeologische verwachtingswaarde hoog'. Dit betekent dat bij een bodemverstoring met een minimum oppervlakte van 100 m² en een diepte van 50 cm een archeologisch onderzoek vereist.

Er is verkennend archeologisch onderzoek uitgevoerd door onderzoeksbureau Transect, rapportnummer 18100087, 27 augustus 2019. Het onderzoeksrapport is toegevoegd in de afzonderlijke bijlage (bijlage 2) van het plan. De conclusie is als volgt:

Op basis van het vooronderzoek is de verwachting voor archeologische intacte resten binnen het plangebied bijgesteld van hoog naar laag voor alle periodes. Deze bijgestelde verwachting is gebaseerd op de aanwezigheid van diepreikende verstoringen tot ver in de natuurlijk ondergrond, een pakket verspoeld dekzand en de terrasafzettingen. Hierdoor zijn eventuele archeologische waarden in het plangebied naar alle waarschijnlijkheid zodanig verstoord of verwijderd dat er geen sprake meer is van een intact archeologisch relevant niveau of van archeologische waarden. Door deze verstoringen, waarschijnlijk een ontzanding of het gebruik als landbouwgrond, is het archeologisch relevant niveau niet meer intact aanwezig in het plangebied.

Het plangebied heeft een lage archeologische verwachting. Er zijn geen aanvullende maatregelen noodzakelijk voor wat betreft het behoud van archeologische waarden. Wel geldt dat als er tijdens de graafwerkzaamheden onverhoopt toch zaken aan het licht komen, deze op grond van de Erfgoedwet 2016, artikel 5.10 direct bij de gemeente dienen te worden gemeld door de vinder of uitvoerder van de werkzaamheden.

Uit het archeologisch onderzoek blijkt dat het plangebied vrijgegeven kan worden voor de bouwactiviteiten van het plan.

#### *4.3.2 Cultuurhistorie*

Bij de nieuwe ontwikkelingen dient rekening gehouden te worden met de aanwezige cultuurhistorische waarden. Op de Cultuurhistorische Waardenkaart 2010 van de Provincie Noord-Brabant staat aangegeven welke archeologische en cultuurhistorische waarden (in potentie) aanwezig is. Een uitsnede van de Cultuurhistorische Waardenkaart 2010 is weergegeven in figuur 16.

| egenda |  |
|--------|--|
|--------|--|

| Provinciaal belang cultuurhistorie                                                                              | Cultuurhistorische Waardenkaart 2006        |
|-----------------------------------------------------------------------------------------------------------------|---------------------------------------------|
| Cultuurhistorisch vlak                                                                                          | Overige bouwkunst                           |
| Cultuurhistorisch landschap                                                                                     | Monumentale bomen                           |
| Archeologisch landschap                                                                                         | Historisch groen                            |
| Regio                                                                                                           | Zichtrelaties<br>Zichtrelatie<br>Eendenkooi |
| Overige cultuurhistorische informatie<br>Historische geografie (vlak) buiten de cultuurhistorische landschappen | Molenbiotoop<br>Schootsveld                 |
| Rijksinformatie                                                                                                 | Historische geografie (lijn)<br>Zeer hoog   |
| Rijksmonumenten<br>C<br>Beschermde stads- en dorpsgezichten                                                     | Hoog<br>Redelijk hoog                       |
| Archeologische monumenten                                                                                       | Historische stedenbouw<br>Zeer hoog<br>Hoog |
| Indicatieve archeologische waarden                                                                              | Redelijk hoog                               |
| hoog / middelhoog                                                                                               |                                             |

**Figuur 15: Uitsnede Cultuurhistorische Waardenkaart 2010(CHW), provincie Noord-Brabant**

De Berkstraat is op de CHW-kaart aangeduid als historische geografie redelijk hoog. Door de beoogde planontwikkeling blijft de Berkstraat intact.

#### <span id="page-33-0"></span>**4.4 Milieu- en overige aspecten**

#### *4.4.1 Geluid*

Bij het ontwikkelen van een ruimtelijk plan is het belangrijk rekening te houden met geluidsbronnen en de mogelijke hinder of overlast daarvan.

#### Wegverkeer

Volgens de Wet geluidhinder is het noodzakelijk dat er aandacht wordt besteed aan akoestische situatie bij geluidgevoelige objecten. In het kader van de Wet geluidhinder valt een woning onder een geluidsgevoelig object. Daarnaast vindt de beoordeling zijn grondslag in de Wet ruimtelijke ordening, op grond van een goed woon- en leefklimaat.

In de zin van de Wet geluidhinder (Wgh) zijn de objecten; woningen, geluidsgevoelige terreinen en andere geluidsgevoelige gebouwen beschermt tegen wegverkeerslawaai, industrielawaai, spoorweglawaai en omgevingslawaai. Onder geluidsgevoelige terreinen wordt verstaan: terreinen behorend bij andere gezondheidszorggebouwen dan algemene categorale en academische ziekenhuizen, alsmede verpleeghuizen en woonwagenstandplaatsen. Geluidsgevoelige gebouwen zijn onder andere onderwijsgebouwen, ziekenhuizen, verzorgingstehuizen, psychiatrische inrichtingen.

Het berekenen van de geluidbelasting heeft tot doel te bepalen of de voorkeursgrenswaarde van Lden – 48 dB uit de Wet geluidhinder wordt overschreden. Is dit het geval dan dient een hogere waarde verleend te worden om realisatie van het bouwplan mogelijk te maken en dienen bouwkundige voorzieningen te worden bepaald om aan de binnen niveaus van de Wet geluidhinder en de geluidweringseisen van het Bouwbesluit te voldoen.

Door Kraaij Akoestisch Adviesbureau is akoestisch onderzoek uitgevoerd. Het onderzoeksrapport, rapportnummer VL.1874.R01, is bijgevoegd in de afzonderlijke bijlage (bijlage 3) van dit plan.

#### Toets aan de Wet geluidhinder

#### Berkstraat

De geluidbelasting op de gevels van de nieuwbouwwoningen bedraagt vanwege de Berkstraat 43 dB bij de westelijke woning en 44 dB bij de oostelijke woning. Deze geluidbelasting wordt op de zuidelijke gevel van de woningen berekend. Daarmee kan worden geconcludeerd dat vanwege deze weg de voorkeursgrenswaarde van 48 dB niet wordt overschreden. Nader onderzoek naar aanvullende maatregelen om de geluidbelasting te reduceren kan achterwege blijven.

#### Luienhoeksestraat (en Schuurkerkstraat)

De geluidbelasting op de gevels van de nieuwbouwwoningen bedraagt vanwege deze wegen ten hoogste 54 dB bij de westelijke woning en 47 dB bij de oostelijke woning. Deze geluidbelasting wordt bij beide woningen op de westelijke gevel berekend.

Daarmee kan worden geconcludeerd dat vanwege deze wegen de voorkeursgrenswaarde van 48 dB bij de westelijke woning wordt overschreden. De overschrijding vindt alleen plaats bij de westelijke en zuidelijke gevel en bedraagt 1 tot 6 dB.

Nader onderzoek naar aanvullende maatregelen om de geluidbelasting te reduceren is noodzakelijk.

#### Cumulatie van geluid

Aangezien de voorkeursgrenswaarde slechts vanwege één weg wordt overschreden, is in onderhavige situatie geen sprake van een relevante blootstelling aan meerdere geluidbronnen vanwege wegverkeerslawaai. Cumulatie van geluid kan in dit geval, conform de Wgh, achterwege blijven. Volledigheidshalve is echter, vanwege de korte afstand tot de kruisende wegen, wel een cumulatieberekening uitgevoerd om inzicht te geven in de aanvaardbaarheid van het akoestisch woon- en leefklimaat bij de woningen na cumulatie, hetgeen de werkelijke situatie het meest benadert.

Bovendien kan de gecumuleerde geluidbelasting als uitgangspunt dienen voor de berekening van benodigde geluidwering van de uitwendige gevelconstructies van de woningen.

Bij cumulatie van geluid vanwege wegverkeerslawaai bedraagt de geluidbelasting bij de westelijke woning 45 – 59 dB en bij de oostelijke woning 45 – 52 dB.

De Luienhoeksestraat is de meest maatgevende weg bij de geluidbelasting na cumulatie.

#### Maatregelenonderzoek

Om de geluidbelasting vanwege de Luienhoeksestraat op de gevels van de westelijke nieuwbouwwoning te reduceren zijn de volgende maatregelen denkbaar:

- bronmaatregelen;
- maatregelen in de overdrachtssfeer;
- maatregelen bij de ontvanger.

#### *Bronmaatregelen*

Een bronmaatregel is het toepassen van een geluidarm wegdektype of het beperken van de rijsnelheid of verkeersintensiteit bij wegverkeerslawaai.

Bovengenoemde maatregelen, toe te passen voor slechts één woning zijn relatief duur. Deze maatregelen zullen daarom stuiten op bezwaren van financiële aard.

Los van de financiële bezwaren, zou het toepassen van een 'stille' deklaag op de weg een reductie van de geluidbelasting opleveren van circa 3 dB ten opzichte van het bestaande wegdek, waarmee nog steeds de voorkeursgrenswaarde niet wordt behaald. Het verlagen van de verkeerssnelheid tot minder dan 60 km/u is in het buitenstedelijk gebied niet wenselijk vanuit verkeerskundig oogpunt. Toepassing van deze maatregelen is daarmee dus ook niet doelmatig.

#### *Overdrachtsmaatregelen*

Overdrachtsmaatregelen zijn het plaatsen van een scherm of het zodanig positioneren van de nieuwbouwwoning dat aan de voorkeursgrenswaarden wordt voldaan.

Aangezien de overschrijding van de voorkeursgrenswaarde ook op de verdieping(en) plaats vindt, is een hoog scherm nabij de bron of de woning noodzakelijk om de geluidbelasting op de gevels te reduceren. Het plaatsen van een dergelijk hoog scherm langs de Luienhoeksestraat of nabij de woning stuit in een onderhavige, buitenstedelijke situatie op overwegende bezwaren van landschappelijke aard, aangezien het open karakter van de (landelijke) omgeving hiermee teniet wordt gedaan. Bovendien zal het scherm geheel gesloten dienen te worden uitgevoerd, waarbij de ontsluiting van het perceel wordt bemoeilijkt en het ook het zicht op de kruising wegneemt. Deze maatregel stuit daarmee tevens op bezwaren van verkeersveiligheid.

Uit nader onderzoek blijkt dat er niet genoeg ruimte op het westelijke kavel aanwezig is om de woning dusdanig te positioneren dat aan de voorkeursgrenswaarde kan worden voldaan.

Wel blijkt uit het onderzoek dat de overschrijding van de maximale ontheffingswaarde teniet gedaan kan worden als de afstand van de westelijke woning tot de wegas van de Luienhoeksestraat met 2 meter wordt vergroot, dus minimaal 17 meter bedraagt.

De maximale geluidbelasting op de woning wordt daarmee tot 53 dB teruggebracht, hetgeen weliswaar een aanvraag hogere waarde niet voorkomt, maar wel het toepassen van een 'dove' gevel indien er zich grenzend aan deze gevel geluidgevoelige ruimten bevinden. Deze maatregel kan daarmee dus wel doeltreffend zijn.

#### *Maatregelen bij de ontvanger*

Indien bron- en overdrachtsmaatregelen niet mogelijk zijn om aan de voorkeursgrenswaarde te voldoen, zijn maatregelen bij de woning zelf (de ontvangers) vereist. Hierbij dient in ieder geval aan de wettelijke binnenwaarde te worden voldaan. Aangezien de voorkeursgrenswaarde uitsluitend aan de westelijke en zuidelijke gevel van de westelijke woning wordt overschreden, zullen de te treffen maatregelen ook alleen aan deze gevels noodzakelijk zijn.

Om te kunnen bepalen welke maatregelen genomen moeten worden, is het noodzakelijk de geluidwering van de gevels te berekenen en deze te toetsen aan het Bouwbesluit.

De minimumeis voor de karakteristieke geluidwering van woningen is op grond van het Bouwbesluit 20 dB. Daarnaast is in het Bouwbesluit bepaald dat de karakteristieke geluidwering van de gevel niet kleiner mag zijn dan het verschil tussen de vastgestelde hogere waarde en 33 dB in een verblijfsgebied en 35 dB in een verblijfsruimte. De geluidbelasting op de gevels waar mee gerekend moet worden is exclusief aftrek ingevolge art. 110g van de Wet geluidhinder.

Dit betekent dat in onderhavige situatie, waarbij vooralsnog een hogere waarde dient te worden vastgesteld van ten hoogste 53 dB vanwege de Luienhoeksestraat, de karakteristieke geluidwering van de westelijke woning tenminste dient te voldoen aan GA,k = 25 dB (53 dB + 5 dB aftrek – 33 dB) voor een verblijfsgebied. Voor een verblijfsruimte geldt een eis van GA,k = 23 dB.

Omdat cumulatie van het geluid van de betrokken wegen bij de meest kritische gevelzijde niet leidt tot een hogere geluidbelasting dan de geluidbelasting vanwege alleen de meest maatgevende weg, wordt met bovengenoemde geluidwering ook bij cumulatie van geluid een goed woon- en leefklimaat in de westelijke woning gewaarborgd.

#### Advies

Samenvattend kan worden gesteld dat, met in acht name van de minimale afstand van 15 meter van de wegas tot de nieuwbouwwoningen:

• Bij beide woningen van het plan voldaan wordt aan de voorkeursgrenswaarde vanwege de Berkstraat;

• Vanwege de Luienhoeksestraat de voorkeursgrenswaarde van 48 dB alleen wordt overschreden bij de westelijke woning. De overschrijding bedraagt maximaal 6 dB, waarmee bij deze woning tevens de maximale ontheffingswaarde voor een hogere waarde met 1 dB wordt overschreden;

• Uit maatregelenonderzoek blijkt dat er geen bron- en overdrachtsmaatregelen mogelijk zijn om de geluidbelasting tot de voorkeursgrenswaarde te reduceren;

• Alleen voor de westelijke woning een hogere waarde van 53 dB dient te worden aangevraagd bij de gemeente Rucphen voor de geluidbelasting vanwege de Luienhoeksestraat;

• In combinatie met de aanvraag voor een hogere waarde deze woning ook uitgevoerd dient te worden met een karakteristieke geluidwering van de uitwendige gevelconstructie van tenminste 25 dB.

Voor het vaststellen van een hogere waarde mag volgens de Wet geluidhinder de geluidbelasting vanwege wegverkeerslawaai niet hoger zijn dan 53 dB voor woningen in buitenstedelijk gebied. Aan deze voorwaarde wordt niet zondermeer voldaan, aangezien de geluidbelasting op de woning, zonder aanvullende maatregelen ten hoogste 54 dB berekend wordt (op een afstand van 15 meter tot de wegas).

#### Aanvullend geldt voor de westelijke woning van het plan:

• Indien geen overdrachtsmaatregel wordt toegepast om de overschrijding van de maximale ontheffingswaarde teniet te doen, zal bij deze woning de westelijke gevel op de beide verdiepingshoogten uitgevoerd moeten worden als een dove gevel, indien er grenzend aan deze gevelzijde geluidgevoelige ruimten gesitueerd worden. Bij deze gevels is de geluidbelasting zonder aanvullende maatregelen namelijk te hoog voor het vaststellen van een hogere waarde;

• Indien de overdrachtsmaatregel wordt toegepast en deze woning op minimaal 17 meter afstand van de wegas van de Luienhoeksestraat wordt gepositioneerd, bedraagt de geluidbelasting maximaal 53 dB op gevelzijden en hoogten en kan voor de hele woning een hogere waarde van 53 dB worden aangevraagd. In dat geval zal de karakteristieke geluidwering van de uitwendige gevelconstructie evengoed tenminste 25 dB moeten bedragen om in de woning een goed akoestisch woon- en leefklimaat te waarborgen.

Een geluidwering tot 25 dB wordt bij de nieuwbouwwoningen van tegenwoordig vrij eenvoudig behaald. Of te zijner tijd alsnog een bouwakoestisch onderzoek naar de karakteristieke geluidwering van de uitwendige gevelconstructie wenselijk is, is ter beoordeling aan de vergunningverlenende instantie.

Voor de westelijke woning wordt een hogere waarden aangevraagd. Verder wordt voor de westelijke woning een dove gevel in de bestemmingsplanregels geborgd.

#### *4.4.2 Bodem*

Met het oog op een goede ruimtelijke ordening dient de bodemkwaliteit ter plaatse te worden onderzocht. Bij functiewijzigingen dient te worden bekeken of de bodemkwaliteit voldoende is voor de betreffende functiewijziging. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd.

Er is een verkennend bodemonderzoek uitgevoerd door Moerdijk Bodemsanering BV, rapportnummer 2410.05.181.r1. Het onderzoek is als afzonderlijke bijlage (bijlage 1) toegevoegd aan onderhavig plan. De conclusie is als volgt:

De locatie heeft een oppervlakte van 16.185 m2 en betreft een vrijstaande woning met garage, tuin en akkerland. De onderzoekslocatie beperkt zicht tot de zuidwestzijde van het perceel (akkerland) en heeft een oppervlakte van 4.440 m2. Uit de resultaten van het vooronderzoek (inclusief locatie-inspectie) blijkt dat de locatie als onverdacht beschouwd kan worden ten aanzien van bodemverontreiniging.

Uit de veld- en analyseresultaten kan het volgende worden geconcludeerd:

- Tijdens de uitvoering van de veldwerkzaamheden zijn zintuiglijk geen afwijkingen waargenomen.

- Er zijn visueel op het maaiveld en in de bodem geen asbestverdachte (plaat)materialen waargenomen.
- In de bovengrond ter plaatse van de mengmonsters M01 en M02 zijn geen verhoogde gehalten aangetroffen.
- In de ondergrond ter plaatse van mengmonster M03 zijn geen verhoogde gehalten aangetroffen.

- In het grondwater zijn licht verhoogde concentraties aan nikkel, zink en vinylchloride aangetroffen. Aangenomen wordt dat de licht verhoogde concentraties aan zware metalen natuurlijk verhoogde

achtergrondwaarden betreffen. De verhoogde concentratie aan vinylchloride is zeer gering en kan als niet significant beschouwd worden.

De tevoren gestelde hypothese 'onverdachte' locatie dient formeel gezien te worden verworpen. De verhogingen in het grondwater zijn echter gering en kunnen als niet significant beschouwd worden. Nader onderzoek en/of nadere maatregelen worden derhalve niet noodzakelijk geacht.

De resultaten van het verrichte onderzoek dienen geen belemmering te vormen voor de bestemmingswijziging en de aanvraag van een omgevingsvergunning voor de nieuwbouw van twee woningen op de locatie.

#### *4.4.3 Luchtkwaliteit*

Conform de Wet Luchtkwaliteit kan elk project dat NIBM (niet in betekenende mate) bijdraagt aan de verslechtering van de luchtkwaliteit uitgevoerd worden. Als het plan NIBM aan de luchtkwaliteit bijdraagt, hoeft geen uitgebreid luchtonderzoek meer uitgevoerd te worden.

Op 1 augustus 2009 is het Nationaal Samenwerkingsprogramma Luchtkwaliteit (NSL) in werking getreden. Het NSL zorgt ervoor dat Nederland binnen de door Europa gestelde termijn zal voldoen aan de Europese grenswaarden op het gebied van fijn stof en stikstofdioxide. In het NSL is een lijst met ruimtelijke infrastructurele projecten opgenomen met een maatregelenpakket, dat ervoor gaat zorgen dat de huidige overschrijdingen van de luchtkwaliteit worden opgelost en de negatieve effecten van geplande ruimtelijke ontwikkelingen worden gecompenseerd.

Een plan is vanaf 1 augustus 2009 NIBM als het een toename van de concentratie van fijn stof (PM10) of stikstofdioxide (NO2) veroorzaakt die niet meer bedraagt dan 3 % van de jaargemiddelde concentratie van die stof. Dit komt overeen met een toename van maximaal 1,2 microgram/m³ voor zowel PM10 en NO2. De categorieën die altijd NIBM zijn, de volgende:

Woningbouw:

- 1500 woningen (netto) bij minimaal één ontsluitingsweg;
- 3000 woningen (netto) bij minimaal twee ontsluitingswegen met een gelijkmatige verkeersverdeling.

De woningen, welke ten opzichte van de huidige situatie wordt toegevoegd, zal niet resulteren in een significante toename van het verkeer op de Berkstraat te Sprundel. Voor het onderhavige plan geldt een grens van 3 %. De extra verkeersbewegingen als gevolg van de nieuwe woning zal naar verwachting geen invloed hebben op de luchtkwaliteit ter plaatse en derhalve de 3 % grens niet overschrijden. Een nader onderzoek naar het aspect luchtkwaliteit wordt daarom niet noodzakelijk geacht.

Omdat bij de beoogde ontwikkeling sprake is van een nieuwe woonfunctie, dient ook een beoordeling plaats te vinden of voldaan wordt aan de wettelijke luchtkwaliteitseisen c.q. inzicht te worden gegeven in de heersende concentraties.

De coördinaten van de ruimte-voor-ruimte woningen aan de Berkstraat ong. naast nr. 1a zijn bij benadering:

- x = 10090
- y = 394864

De Grootschalige Concentratie- en Depositiekaart Nederland (GCN) van het RIVM tonen ter hoogte van deze coördinaten, de volgende achtergrondconcentraties:

2017: PM10: 17.38 µg/m3 en NO2: 19,15 µg/m3 2020: PM10: 18,50 µg/m3 en NO2: 16,13 µg/m3 2030: PM10: 15,36 µg/m3 en NO2: 17,57 µg/m3

Deze waarden liggen ruim beneden de grenswaarde van PM10 en NO2 van 40 µg/m3. Hiermee vormt het aspect luchtkwaliteit geen belemmering voor de ontwikkeling van de planlocatie.

#### *4.4.4 Water*

#### *Beleid Waterschap Brabantse Delta*

Het waterschap Brabantse Delta is verantwoordelijk voor het waterbeheer in de regio. Het gaat dan om het waterkwantiteits en - kwaliteitsbeheer, de waterkeringzorg, waterzuivering, het grondwaterbeheer, het waterbodembeheer en vaak ook het scheepvaartbeheer. Het waterschap heeft de grondslag van haar beleid opgenomen in het waterbeheersplan 2016-2021.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. De Keur is onder andere te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak, en de hydrologische uitgangspunten bij de keurregels voor afvoeren van hemelwater'

#### *Beschrijving huidige situatie*

In de bestaande situatie is de ondergrond onverhard.

#### *Waterlopen*

Aan de westzijde van het perceel ligt een waterloop categorie A. Het onderhoud van de categorie A waterloop wordt in de meeste gevallen uitgevoerd door het waterschap.

#### *Grondwaterbeschermingsgebied*

De planlocatie is niet gelegen in een grondwaterbeschermingsgebied.

#### *Riolering en infiltratie*

Uitgangspunt voor de waterhuishouding van deze locatie, is het aansluiten op het bestaande drukriolering systeem. Dit betekent dat schoon hemelwater, wat valt op daken en terreinverharding, in het gebied opgevangen en geïnfiltreerd dient te worden en alleen het vervuilde afvalwater via de drukriolering wordt afgevoerd naar de rioolwaterzuiveringsinstallatie. De hoeveelheid afvalwater, die getransporteerd wordt naar de rioolwaterzuiveringsinstallatie zal hiermee afnemen, wat uit het oogpunt van milieu een positieve ontwikkeling betekent.

Voor de geprojecteerde bebouwing geldt derhalve dat het realiseren van een gescheiden stelsel uitgangspunt is, het huishoudelijke afvalwater van de geprojecteerde bebouwing wordt aangesloten op het bestaande rioolstelsel van de Berkstraat.

Het waterschap is geen voorstander van het toepassen van uitlogende bouwmaterialen zoals lood, koper, zink en zacht PVC.

Het Waterschap Brabantse Delta heeft in het beleid aangegeven dat voor locaties met een verhardingstoename kleiner dan 2.000 m², geen infiltratie dan wel retentie toegepast hoeft te worden. Het woonvlak van de planlocatie bedraagt maximaal 4.086 m². Het is onwaarschijnlijk dat het gehele perceel verhard wordt. Uitgaande dat 40% van het woonvlak wordt verhard, bedraagt de toename van het verhard oppervlak circa 1.634 m². Het is derhalve niet nodig om te voorzien in infiltratie of retentie.

#### *Watertoets*

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijkswateren, regionale wateren en grondwater. De watertoets zorgt er voor dat bij alle ruimtelijke plannen aandacht is voor de kwaliteit én kwantiteit van water. De watertoets is verplicht bij alle plannen voor landelijk én stedelijk gebied. De gemeente doorloopt met het waterschap het watertoetsproces, dat bestaat uit advisering, toetsing en goedkeuring door het waterschap. Dit bestemmingsplan wordt voorgelegd aan het waterschap Brabantse Delta. Het waterschap heeft in het kader van het overleg ex. artikel 3.1.1 Bro het wateradvies uitgebracht. Het advies is als bijlage (bijlage 9) toegevoegd aan onderhavig plan.

#### *4.4.5 Bedrijven en milieuzonering*

Bij ruimtelijke ontwikkelingen dient rekening te worden gehouden met eventuele milieuhinder als gevolg van (bedrijfs-)activiteiten. Uitgangspunt daarbij is dat bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. Voor het bepalen van de aan te houden afstanden wordt de VNG-publicatie 'Bedrijven en Milieuzonering' gehanteerd. Deze uitgave bevat een lijst, waarin voor een hele reeks van milieubelastende activiteiten richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstand geldt tussen enerzijds de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. De gegeven afstanden zijn in het algemeen richtafstanden en geen harde afstandseisen.

In de VNG-publicatie is een gebied ingedeeld in twee typen: rustige woonwijk/rustig buitengebied of gemengd (buiten)gebied. Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied beschouwd worden. Indien sprake is van een gemengd gebied kan de richtafstand met één afstandsstap worden verlaagd.

#### *Omgevingstype*

Het gebied waarin de planlocatie is gelegen kan beschouwd worden als een gemengd gebied, het betreft lintbebouwing met overwegend agrarische bedrijven. Hierdoor mag de richtafstand met één afstandsstap, met uitzondering van het aspect 'gevaar', verlaagd worden.

#### *Milieuzones*

In de omgeving zijn een aantal (agrarische) bedrijven gevestigd. Alle bedrijven gelegen binnen een straal van 150 meter van de planlocatie zijn beoordeeld. In onderstaande tabel is de afstand weergegeven ten opzichte van de planlocatie, uitgaande van een gebiedstypering 'gemengd buitengebied'.

| Adres               | Omschrijving      | Milieucat. | Afstand in meters |      |        |        |                                       |  |  |  |
|---------------------|-------------------|------------|-------------------|------|--------|--------|---------------------------------------|--|--|--|
|                     |                   |            | geur              | stof | geluid | gevaar | Afstand tot bouwvlak<br>nieuwe woning |  |  |  |
| Luienhoeksestraat 5 | Agrarisch bedrijf | 2          | 0m                | 0m   | 10m    | 10m    | 12.5 m                                |  |  |  |
| Schuurkerkstraat 7  | Bedrijf (opslag)  | 2          | 0m                | 0m   | 10m    | 10m    | 14,5 m                                |  |  |  |
| Schuurkerkstraat 3  | Aannemersbedrijf  | 3.1        | 0m                | 10m  | 30m    | 10m    | 57m                                   |  |  |  |

### **Tabel 1: richtafstanden – aanwezige bedrijven**

| Luienhoeksestraat 10 | Bouwbedrijf       | 3.2 | 0m  | 10m | 50m | 10m | 100m |
|----------------------|-------------------|-----|-----|-----|-----|-----|------|
| Luienhoeksestraat 15 | Loonbedrijf       | 3.1 | 10m | 0m  | 30m | 10m | 130m |
| Berkstraat 2 (a)     | Agrarisch bedrijf | 2   | 0m  | 0m  | 10m | 10m | 79 m |

Uit tabel 1 blijkt dat de richtafstanden niet over de planlocatie zijn gelegen. Hieruit blijkt dat voldaan kan worden aan een goed woon- en leefklimaat voor de nieuw op te richten woning op de locatie Berkstraat ong. naast nr. 1a.

#### *Geurhinder veehouderijen*

Een woning is in het kader van de Wet geurhinder en veehouderij een geurgevoelig object. Vanuit de Wet geurhinder en veehouderij dient onderscheid te worden gemaakt in twee soorten contouren, namelijk contouren die gelden voor de bebouwde kom (3 ou-contouren of een vaste afstand van 100 meter) en contouren die gelden buiten de bebouwde kom (14 ou-contouren of een vaste afstand van 50 meter). De planlocatie ligt buiten de bebouwde kom.

**Figuur 17: Geurbelasting maximale invulling, Planmer Buitengebied Rucphen 2012, 3e herziening**

De Wet geurhinder en veehouderij geeft de gemeenten de bevoegdheid om, binnen gestelde marges, bij verordening afwijkende geurnormen op te stellen in een gebiedsvisie. De gemeente Rucphen heeft geen geurverordening opgesteld.

(Intensieve) veehouderijen hebben een grote geurcontour. In de nabije omgeving van de planlocatie zijn geen veehouderij bedrijven gevestigd. Er ligt over de planlocatie geen geurcontour, zie figuur 18.

#### *Woon- en leefklimaat*

Onder voorgrondbelasting wordt de geurbelasting van één veehouderij, die de meeste geurbelasting op het geurgevoelige object veroorzaakt, verstaan. Voor de een representatieve bepaling van de voorgrondbelasting dient de geurbelasting van de omliggende veehouderijen afzonderlijk berekend te worden, om te bepalen welke de dominante veehouderij is.

Onder achtergrondbelasting wordt de geurbelasting van de in de omgeving liggende veehouderijen op een geurgevoelig object verstaan.

In figuur 19 is een uitsnede uit Plan-MER herziening Structuurvisie RO transitie veehouderij, provincie Noord-Brabant d.d. 9 september 2013 weergegeven. In de uitsnede is de achtergrondbelasting geur in kaart gebracht. Hieruit blijkt dat het woon- en leefklimaat op basis van de achtergrondbelasting geur ter plaatse van de planlocatie als 'zeer goed' te kwalificeren is.

**Figuur 18: uitsnede kaart Achtergrondbelasting geur**

Eventueel toekomstige uitbreidingen van bestaande veehouderijen blijft in beginsel mogelijk. Deze uitbreidingsruimte wordt niet beperkt door de beoogde planontwikkeling op de locatie Berkstraat ong. naast nr. 1a te Sprundel. Daarnaast hebben de aanwezige veehouderijbedrijven geen beperkende invloed voor de ontwikkeling op de planlocatie, zie figuur 19.

Gelet op het bovenstaande wordt door het oprichten van de nieuwe woning op de locatie Berkstraat ong. naast nr. 1a te Sprundel de omliggende bedrijven niet belemmerd.

#### *4.4.6 Externe veiligheid*

Externe veiligheid heeft betrekking op de risico's voor personen ten gevolge van het gebruik van de infrastructuur of het uitvoeren van activiteiten, waarbij het voornamelijk gaat om de gevaren die de directe omgeving loopt, als er iets mis gaat bij de productie, de behandeling en/of het vervoer van gevaarlijke stoffen.

Het Bevi en de bijbehorende regeling externe veiligheid inrichtingen (REVI) zijn op 27 oktober 2004 in werking getreden. Het BEVI legt veiligheidsnormen op aan bedrijven die een risico vormen voor personen buiten het bedrijfsterrein. Vastgesteld dient te worden of de planlocatie is gelegen binnen de veiligheidscontour van bestaande inrichtingen. De inrichtingen zijn weergegeven op de risicokaart van de provincie Noord-Brabant. In figuur 20 is de uitsnede van de risicokaart getoond. Uit figuur 20 blijkt dat er op circa 325 meter een risicovolle inrichtingen aanwezig is (benzinepomp met LPG). In de directe omgeving van de planlocatie zijn geen activiteiten aanwezig die gevaar opleveren voor de ontwikkeling van een woning.

Er is onderzoek gedaan naar de externe veiligheid, met betrekking tot de gasleiding in de Berkstraat, door AVIV, rapportnummer 193864, welke is toegevoegd in de afzonderlijke bijlage (bijlage 5). De conclusie is als volgt:

#### Plaatsgebonden risico

De berekeningen hebben ter plaatse van het plangebied niet geleid tot een PR 10-6-contour. Het plaatsgebonden risico vormt daarom geen belemmering voor de ontwikkeling.

#### Groepsrisico

Het groepsrisico van de beschouwde aardgasleidingen is in zowel de huidige als toekomstige situatie lager dan 10% van de oriëntatiewaarde. Volstaan kan worden met een beperkte verantwoording van het groepsrisico. De onderdelen waaruit deze verantwoording dient te bestaan worden beschreven in paragraaf 2.2.2 van het onderzoeksrapport.

De brandweer heeft een advies in zake art. 12 van het Besluit externe veiligheid transportleidingen, met een uitwerking overeenkomstig een ruimtelijke besluit art. 13 lid 3 van het Bevi opgesteld, deze is toegevoegd als bijlage (bijlage 8) aan onderhavig plan. Uit het advies blijkt dat er bouwkundige maatregelen genomen moeten worden aan de gevels en daken gericht op de ligging van de gasleiding. De brandweer geeft aan dat de opkomsttijd waarschijnlijk niet meer is dan 12 minuten. Hiermee wordt voldaan aan de norm gesteld in het dekkings- en spreidingplan van Veiligheidsregio Midden- en West-Brabant.

**Figuur 19: Uitsnede risicokaart, provincie Noord-Brabant**

De Veiligheidsregio Midden en West Brabant heeft bluswaterbeleid opgesteld. Volgens de matrix in de Beleidsregels wordt voor een woonfunctie in een agrarisch buitengebied geen A-water gevraagd. Wel dient er B-water op maximaal 200 meter met een capaciteit van 90 m³ per uur en een C-water op maximaal 2500 meter met een capaciteit van 120 m³ per uur te zijn. Feitelijk ligt er op een afstand van circa 20 meter van het plangebied, op het kruispunt Berkstraat- Schuurkerkstraat-Luienhoeksestraat, een ondergrondse brandkraan met een capaciteit van 60 m³ per uur. Deze is aan te merken als A-water. Verder ligt er op circa 480 meter van het plangebied, op het kruispunt Schubertstraat-Sint Janstraat, een open geboorde put met een capaciteit van 90 m³ per uur. Het betreft de juiste capaciteit die wordt gevraagd, echter deze is niet aan te merken als Bwater, omdat het halen van bluswater uit een open geboorde put moet plaatsvinden met een mini dompelpomp of klein water transport. De opbouwtijd van een klein watertransport is langer dan 15 minuten, dat is de tijd die gesteld is in de Beleidsregels. Hierdoor wordt niet voldaan aan de matrix.

Doordat er een A-water op zeer korte afstand van de planlocatie aanwezig is, is er voldoende bluswater aanwezig. Hierdoor staat de externe veiligheid de planontwikkeling niet in de weg.

#### *4.4.7 Kabels en leidingen*

Onder de Berkstraat, voor de woningen, ligt een gasleiding. Er is onderzoek gedaan met betrekking tot de externe veiligheid van deze gasleiding door AVIV, rapportnummer 193864, zie paragraaf 4.4.6. De gasleiding ligt niet in de weg voor de realisatie van de woningen. Voordat er gestart wordt met graafwerkzaamheden zal er een KLIC-melding gedaan worden.

#### *4.4.8 Flora en Fauna*

#### *Algemeen*

Bij ruimtelijke ontwikkelingen kunnen wettelijk beschermde dieren en plantensoorten in hun algemeenheid of wettelijk beschermde gebieden in het geding zijn. Om de natuurwaarden van de projectlocatie te kunnen beoordelen moet er getoetst worden aan wat beschreven staat in de Wet natuurbescherming. Daarnaast is het beleid aangaande het Natuurnetwerk van belang.

#### *Gebiedsbescherming*

Op grond van de Wet natuurbescherming is het verboden activiteiten te verrichten die leiden tot aantasting van wettelijk beschermde soorten en van hun voortplantingsplaats, vaste rustplaats of vaste verblijfplaats. De Wet natuurbescherming regelt de bescherming van gebieden die om hun ecologische waarde beschermd moeten worden. Daaronder vallen onder andere de zogenaamde Natura 2000 gebieden.

De planlocatie ligt niet in een speciale beschermingszone als bedoeld in de Wet natuurbescherming. Het ligt ook niet binnen het Natuurnetwerk. Het beleid dat daarop van toepassing is heeft geen betrekking op de planlocatie.

#### *Beschermde soorten*

Het is in theorie mogelijk dat op de locatie dier- en plantensoorten van de Habitatrichtlijnen voorkomen of dier- en plantensoorten die beschermd zijn op grond van de Wet natuurbescherming. De volgende beschermde soorten kunnen mogelijk op de planlocatie worden aangetroffen, concreet zijn dit de kamsalamander, de heikikker, de poelkikker, de rugstreeppad, de vleermuis en de drijvende waterweegbree. Met uitzondering van vleermuis bestaat de habitat van deze soorten voornamelijk uit stromend dan wel stilstaand water. Op dit moment is er geen water op de locatie aanwezig. Het is dan ook nagenoeg uitgesloten dat op de locatie één of meer beschermende amfibiesoorten voorkomen.

De vleermuis leeft in bomen en/of in gebouwen. Verblijfplaatsen van vleermuizen kunnen worden gevonden in spouwmuren, maar ook achter betimmering en daklijsten en zijn dus zeer moeilijk op te sporen. Op de planlocatie worden geen bomen gekapt en zijn geen gebouwen aanwezig.

#### *Beschermde gebieden*

Het plangebied ligt niet in beschermde gebieden krachtens Natura 2000, EHS / de Provinciale Verordening. Er is voldoende aannemelijk gemaakt, dat effecten van de plannen op beschermde gebieden in de ruimere omgeving uitgesloten zijn.

Er is een ecologische quickscan uitgevoerd door Buro Maerlant, welke als afzonderlijke bijlage (bijlage 4) aan onderhavig plan is toegevoegd. De conclusie is als volgt:

#### *Soorten*

In het plangebied of binnen de invloedssfeer van de werkzaamheden, zijn de volgende potentiële natuurwaarden aangetroffen waar rekening mee gehouden dient te worden:

- Algemene broedvogels (niet jaarrond beschermd)
#### *Effecten*

Doordat de werkzaamheden op het land plaatsvinden, beperkt van aard zijn, en preventief afdoende maatregelen kunnen worden getroffen, zijn géén negatieve effecten op strikter beschermde soorten te verwachten.

#### *Beschermde gebieden*

Het plangebied ligt niet in beschermde gebieden krachtens Natura 2000, EHS / de Provinciale Verordening. Er is voldoende aannemelijk gemaakt, dat effecten van de plannen op beschermde gebieden in de ruimere omgeving uitgesloten zijn.

#### *Advies*

Als broedbiotoop zijn de lage singels aan de west- en zuidrand enigszins geschikt voor soorten als de merel en kleinere zangvogels. Indien men voornemens is deze te verwijderen in het voorjaar of de zomer, is het wenselijk deze te controleren op in gebruik zijnde nesten. Als nesten zijn verlaten is verwijdering zonder meer mogelijk. Het verstoren van broedende vogels is conform de Wet natuurbescherming niet toegestaan.

#### *4.4.9 Verkeer en parkeren*

#### *Verkeer*

De planlocatie wordt rechtstreeks door de Berkstraat ontsloten. De Berkstraat is een van de gebiedsontsluitingswegen in het buitengebied van Sprundel. Er worden ter plaatse van de planlocatie twee grondgebonden woningen toegevoegd. De van toename van het aantal verkeersbewegingen en het effect op de verkeersstromen in de omgeving van de planlocatie zijn dermate klein dat deze te verwaarlozen zijn.

#### *Parkeren*

In Nota Parkeernormen Rucphen 2017 is op 31 mei 2017 vastgesteld. De Nota Parkeernormen heeft het volgende doel:

*Het vaststellen van gemeentelijke parkeernormen voor nieuwe ruimtelijke plannen en projecten in de gemeente Rucphen om in de toekomst in een parkeerbehoefte te kunnen voorzien. Waar mogelijk wordt hiermee de bereikbaarheid en leefbaarheid van de gemeente gewaarborgd.*

De Nota Parkeernormen 2017 heeft de volgende uitgangspunten:

- Het vaststellen van parkeernormen levert een bijdrage aan de leefbaarheid in de gemeente. Het gaat hierbij met name om de kwaliteit van de openbare ruimte;
- de Nota Parkeernormen 2017 levert een bijdrage aan de economische vitaliteit van de gemeente. Parkeren vormt immers een belangrijke schakel in de totale bereikbaarheid van de gemeente;
- de Nota Parkeernormen 2017 speelt in op de toekomstige ontwikkeling, zodat duurzaamheid is gewaarborgd;
- de Nota Parkeernormen 2017 kent een algemene strekking. Dit betekent dat de Nota niet in alle gevallen direct van toepassing is omdat in specifieke gevallen maatwerk noodzakelijk en wenselijk is. In deze gevallen hebben burgemeester en wethouders de bevoegdheid gemotiveerd maar in de geest van de Nota te handelen.

De Nota Parkeernormen 2017 is gebaseerd op de CROW-publicatie nr. 317 'kerncijfers parkeren en verkeersgeneratie'. In de Nota Parkeernormen Rucphen 2017 is voor vrijstaande koopwoningen in het buitengebied een parkeernorm opgenomen van 2,4 parkeerplaats per woning.

Dit resulteert dat binnen de planlocatie minimaal 2,4 x 1 = 2,4 = 3 parkeerplaatsen aanwezig dienen te zijn per woning. Op de locatie is ruimte voldoende om 3 parkeerplaatsen op eigen terrein te faciliteren.

## <span id="page-45-0"></span>**Hoofdstuk 5 Planbeschrijving**

#### <span id="page-45-1"></span>**5.1 Situering**

Op de locatie Berkstraat ong. naast nr. 1a worden twee ruimte voor ruimte woning opgericht. Het perceel RPN sectie U, nummer 1605 heeft een oppervlakte circa 4.649 m². het perceel wordt gesplitst in twee percelen met een omvang van circa 2.529 m² en circa 2.119 m². De twee nieuwe kavels voldoen aan de gestelde eisen van een ruimte-voor-ruimte kavel.

De woningen worden in het bestaande bebouwingscluster gesitueerd en ontsluiten rechtstreeks aan de Berkstraat. Het bestaande bebouwingscluster behoudt hiermee de bestaande doorzichten naar het achterliggende landschap. Het dichtslibben van het bebouwingslint wordt daarmee voorkomen.

#### <span id="page-45-2"></span>**5.2 Uitgangspunten bouwregels**

Voor het realiseren van de ruimte voor ruimte woning dient de woning aan een aantal bouwregels te voldoen, de bouwregels zijn opgenomen in de regels van het onderhavige bestemmingsplan. De uitgangspunten zijn:

- de oppervlakte van het bouwperceel bedraagt minimaal 1.000 m²;
- de breedte van het bouwperceel bedraagt minimaal 30 meter;
- de voorgevelbreedte van de nieuwe woning bedraagt maximaal 20 meter;
- de afstand van de nieuwe woning tot de as van de weg bedraagt minimaal 15 m;
- de afstand van de nieuwe woning tot de perceelsgrenzen bedraagt minimaal 3 m;
- maximale woninginhoud 1.000 m³;
- maximale goothoogte hoofdgebouw van 6,5 meter;
- maximale nokhoogte hoofdgebouw van 10 meter;
- de dakhelling bedraagt bij toepassing van hellende dakvlakken minimaal 30° en maximaal 65°;
- (vrijstaande) bijgebouwen toegestaan tot een gezamenlijk maximum van 100 m²;
- maximale goot- en nokhoogte van bijgebouwen respectievelijk 3,5 en 6 meter.
- de afstand van bijbehorende bouwwerken tot de voorgevellijn van de woning bedraagt minimaal 1 m;
- de afstand tussen gebouwen onderling, indien deze niet aaneengesloten zijn gebouwd, bedraagt minimaal 3 m.

#### <span id="page-46-0"></span>**5.3 Beeldkwaliteit**

De gemeente acht zich mede verantwoordelijk voor de zorg voor de kwaliteit van de gebouwde omgeving. Aandacht voor beeldkwaliteit wordt dan ook bij de uitwerking van dit plan van wezenlijk belang geacht. In algemene termen betreft de beeldkwaliteit alle aspecten, welke van invloed zijn op de voorstelbaarheid en beleving van de ruimtelijke omgeving. De beeldkwaliteit van de ruimte voor ruimte woning dient aan een bepaalde kwaliteit te voldoen. De eisen aan de beeldkwaliteit dienen als kader voor de welstandstoets.

#### Passendheid in het landschap

Het belangrijkste criterium is dat de woning past in het landschap. Er zijn 2 aspecten waarin dit tot uitdrukking dient te komen:

- 1. De situering en de vormgeving van de woning, de kavel en de tuin dienen het landschap, de directe omgeving, maar ook elkaar te versterken.
- 2. De keuze van de architectuur en het materiaalgebruik van de woning, maar ook de vormgeving en beplanting van de tuin dienen aan te sluiten op het betreffende landschap.

#### Typologie

De huidige typologie van nagenoeg alle bestaande burgerwoningen aan de linten in het buitengebied is hierbij maatgevend. In het gehele buitengebied treft men burgerwoningen aan die bestaan uit slechts één of anderhalve bouwlaag met een kap.

#### Architectuur

Voor de architectuur van de nieuwe woning dient aansluiting gezocht te worden bij de omgeving. De kleuren en materialen dienen te bestaan uit traditionele materialen en geen afwijkende kleuren. In figuur 22 zijn een aantal materialen getoond, die passend zijn in het gebied.

**Figuur 21: referentie kleur- en materialen architectuur**

#### Typologie en architectuur tuin

'Vertuining' van het platteland dient te worden voorkomen. Daarom is het opstellen van een tuinontwerp verplicht. In het tuinontwerp wordt duidelijk dat de tuin door een landschappelijke erfbeplanting dient te zijn ingepast in het omringde landschap.

Aan beide zijdelingse- en achterste perceelgrenzen dient een opgaande beplantingsstrook van minimaal 5 meter te worden voorzien. Er dient streekeigen inheemse beplanting te worden toegepast. De voortuin dient daarnaast voor 60% uit groen te bestaan.

#### Stedenbouwkundige randvoorwaarden

Voor de woning geldt de volgende stedenbouwkundige randvoorwaarden:

- 1 of anderhalve bouwlaag met kap;
- bij voorkeur een langskap toepassen;
- het bijgebouw dient ondergeschikt te zijn aan het hoofdgebouw;
- het bijgebouw dient te worden voorzien van een zadeldak.

#### <span id="page-47-0"></span>**5.4 Landschappelijke inpassing**

De nieuwe ruimte voor ruimte woningen dienen te passen in het landschap. Door middel van situering en vormgeving van de woning, de kavel en de tuin wordt het landschap en de directe omgeving versterkt. Ook van belang is de keuze van architectuur en het materiaalgebruik van de ruimte voor ruimte woning, maar ook de vormgeving en beplanting van de tuin dienen aan te sluiten op het landschap. Voor passendheid in het landschap dient een beplantingsplan te worden ingediend.

Aan de achterzijde en ter hoogte van de zijdelingse perceelsgrens aan de binnenzijde wordt een hakhoutsingel voorzien als landschappelijke inpassing. Op de zijdelingse perceelsgrens aan de buitenzijde wordt een knip- en scheerheg toegepast. Door de hakhoutsingel en de knip- en scheerheg wordt het perceel afgeschermd.

Doordat de architectuur en de situering van de woning nog niet bekend zijn, zal het perceel worden ingericht naar eigen voorkeur, waarbij rekening moet worden gehouden dat de voortuin uit 60% uit groen moet bestaan. Er dient gebruik te worden gemaakt van inheemse soorten. In bijlage 7 is de landschappelijke inpassing bijgevoegd, kortheidshalve wordt voor de landschappelijke inpassing naar de bijlage verwezen.

## <span id="page-48-0"></span>**Hoofdstuk 6 Juridische aspecten**

#### <span id="page-48-1"></span>**6.1 Algemeen**

Het onderhavige bestemmingsplan is, in navolging van het vigerende bestemmingsplan 'Buitengebied Rucphen 2012' en de daarop volgende herzieningen, een gedetailleerd bestemmingsplan. In de regels behorende bij de onderhavige herziening, is zoveel mogelijk aansluiting gezocht bij de juridische regelgeving, zoals deze in dat plan is gehanteerd. In paragraaf 6.2 zal een algemene toelichting van de verbeelding worden gegeven. Daarna wordt in paragraaf 6.3 een algemene toelichting van de regels beschreven.

#### <span id="page-48-2"></span>**6.2 Algemene toelichting verbeelding**

De verbeelding is getekend uitgaande van het rapport 'Digitaal Uitwisselbare Ruimtelijke Plannen' (DURP) en het rapport 'Standaard Vergelijkbare Bestemmingsplannen 2012' (SVBP2012). Hierdoor wordt het mogelijk met toevoeging van een codering de plannen digitaal uit te wisselen.

De verbeelding is getekend op een kadastrale ondergrond. Op de verbeelding zijn vrijwel alle functies apart bestemd, waardoor het direct mogelijk is om met het bijbehorende renvooi te zien welke bestemmingen aan de gronden binnen de planlocatie gegeven zijn. In de bijbehorende regels zijn de bestemmingsomschrijving en de bouwregels te vinden.

#### <span id="page-48-3"></span>**6.3 Algemene toelichting regels**

De regels zijn gebaseerd op het rapport 'Standaard Vergelijkbare Bestemmingsplannen' (SVBP) van 2012. Hierin zijn afspraken en aanbevelingen opgenomen met betrekking tot de opbouw en de presentatie van het bestemmingsplan (digitaal en analoog).

De bestemmingsplanregels bestaan uit vier hoofdstukken:

- Hoofdstuk 1 Inleidende regels;
- Hoofdstuk 2 Bestemmingsregels;
- Hoofdstuk 3 Algemene regels;
- Hoofdstuk 4 Overgangs- en slotregels

#### *6.2.1 Hoofdstuk 1 Inleidende regels*

#### Artikel 1 Begrippen

In dit artikel worden de begrippen die van toepassing zijn op de regels verklaard. Een en ander voorkomt dat er bij de uitvoering van het plan onduidelijkheden ontstaan over de uitleg van bepaalde begrippen.

#### Artikel 2 Wijze van meten

In het artikel 'wijze van meten' is een regeling opgenomen waarin bepaald is hoe de voorgeschreven maatvoering in het plan gemeten moet worden

#### *6.2.2 Hoofdstuk 2 Bestemmingsregels*

#### Artikel 3 Groen - Landschapselement

De gronden met de bestemming 'Groen - Landschapselement' zijn bestemd voor de instandhouding van natuurlijke en/of cultuurhistorisch en/of landschappelijk waardevolle landschapselementen. Daarnaast voor extensief recreatief gebruik, water en voorzieningen voor de waterhuishouding, bijbehorende wegen, paden en verhardingen en andere tot de bestemming horende voorzieningen. Binnen deze bestemming mag niet worden gebouwd. In de regels zijn specifieke gebruiksregels opgenomen.

#### Artikel 4 Wonen

De voor 'Wonen' aangewezen gronden zijn bestemd voor wonen, met per woning de huisvesting van één huishouding, wegen, paden, pleinen, parkeervoorzieningen, groenvoorzieningen en andere voorzieningen ten diensten van de bestemming. In de regels is bepaald dat woningen dienen te worden opgericht in het op de

verbeelding aangegeven bouwvlak. Ook zijn regels gegeven voor het plaatsen van bouwwerken geen gebouwen zijnde en bijgebouwen.

#### *6.2.3 Hoofdstuk 3 Algemene regels*

#### Artikel 5 Anti-dubbeltelregel

Het artikel 'Anti-dubbeltelregel' bevat bepalingen om te voorkomen dat met het bestemmingsplan strijdige situaties ontstaan of worden vergroot. De redactie is wettelijk vastgelegd in het Besluit ruimtelijke ordening en overeenkomstig opgenomen.

#### Artikel 6 Algemene bouwregels

In dit artikel is een aantal aanvullende bouwregels opgenomen die voor alle bestemmingen kunnen gelden, zoals een regeling voor ondergronds bouwen.

#### Artikel 7 Algemene gebruiksregels

In dit artikel een algemeen gebruiksverbod gegeven voor gebruik in strijd met de bestemming.

#### Artikel 8 Algemene aanduidingsregels

In dit artikel zijn regels gegeven ten behoeve van de op de verbeelding opgenomen gebiedsaanduidingen.

#### Artikel 9 Algemene afwijkingsregels

In dit artikel is een aantal algemene afwijkingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken.

#### Artikel 10 Algemene wijzigingsregels

In dit artikel is een aantal algemene wijzigingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken die niet met toepassing van de afwijkingsbepalingen geregeld kunnen worden. Bijvoorbeeld een geringe wijziging van de bestemmingsgrens.

#### Artikel 11 Algemene procedureregels

In dit artikel zijn de algemene procedureregels opgenomen voor het afwijken van het bestemmingsplan, omgevingsvergunning voor het uitvoeren van werken, geen bouwwerk zijnde, of van werkzaamheden, wijzigingsbevoegdheid en de nadere eisen.

#### Artikel 12 Overige regels

In dit artikel is de landschappelijke inpassing door middel van een voorwaardelijke verplichting vastgelegd.

#### *6.2.4 Hoofdstuk 4 Overgangs- en slotregels*

#### Artikel 13 Overgangsrecht

In de overgangsrechtregel is een regeling opgenomen voor bebouwing en gebruik dat al bestond bij het inwerking treden van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd. De redactie is wettelijk vastgelegd en overeenkomstig opgenomen.

#### Artikel 14 Slotregel

In de slotregel wordt de officiële naam van het plan weergegeven. Onder deze naam kan het bestemmingsplan aangehaald worden.

## <span id="page-50-0"></span>**Hoofdstuk 7 Uitvoerbaarheid**

#### <span id="page-50-1"></span>**7.1 Economische uitvoerbaarheid**

Het onderhavige bestemmingsplan voorziet in het oprichten van twee nieuwe grondgebonden woningen op de locatie Berkstraat ong. naast nr. 1a te Sprundel, volgens de Bro aan te merken als bouwplan. De gemeente Rucphen heeft ten behoeve van het voorgestane plan een anterieure overeenkomst gesloten met de initiatiefnemer van de gronden. Deze overeenkomst heeft onder andere de strekking dat de gemeente geen enkel risico loopt ten aanzien van de economische uitvoerbaarheid van dit plan.

#### <span id="page-50-2"></span>**7.2 Omgevingsdialoog**

Er is met de omwonenden een omgevingsdialoog gevoerd. De omwonenden staan positief tegenover de ruimtelijke ontwikkeling op de locatie Berkstraat ong. naast nr. 1a te Sprundel. In verband met de privacy is de omgevingsdialoog geanonimiseerd en is deze versie toegevoegd als bijlage (bijlage 6) aan onderhavig plan.

#### <span id="page-50-3"></span>**7.3 Maatschappelijke uitvoerbaarheid**

#### *7.3.1 Vooroverleg*

Op grond van artikel 3.1.1 van het Bro wordt bij de voorbereiding van een bestemmingsplan overleg gepleegd met het waterschap, diensten van het rijk en provincie die betrokken zijn bij de ruimtelijke ordening en eventueel andere gemeenten.

Het plan is in het kader van het vooroverleg beschikbaar gesteld aan de volgende partners:

- Provincie Noord-Brabant.
- Waterschap Brabantse Delta.
- Brandweer Midden- en West-Brabant.

#### Reactie provincie Noord-Brabant

Op 30 juli 2020 heeft de Provincie Noord-Brabant in het kader van het vooroverleg een reactie gegeven op het bestemmingsplan 'Buitengebied Rucphen 2012, Berkstraat ongenummerd naast 1a te Sprundel'. Provincie laat weten dat het plan in overeenstemming is met de provinciale belangen zoals verwoord in de Brabantse Omgevingsvisie en de Interim Omgevingsverordening Noord-Brabant.

#### Reactie waterschap Brabantse Delta

Op 12 augustus 2020 heeft het Waterschap Brabantse Delta in het kader van het vooroverleg een reactie gegeven op het bestemmingsplan 'Buitengebied Rucphen 2012, Berkstraat ongenummerd naast 1a te Sprundel'. Het waterschap heeft een aanpassing benoemd wat betreft de waterloop in categorie A. Het waterschap adviseert om rekening te houden met het A-water en bijbehorende beschermingszone en de verboden die hiervoor vanuit de Keur van toepassing zijn. Het waterschap heeft aangegeven dat de belangrijkste uitgangspunten voor het waterschap naar wens zijn opgenomen in het bestemmingsplan. Het waterschap geeft een positief wateradvies.

#### *7.3.2 Voorontwerpbestemmingsplan*

Het voorontwerpbestemmingsplan 'Buitengebied Rucphen 2012, Berkstraat ongenummerd naast 1a te Sprundel' met planidentificatie NL.IMRO.0840.9000B0035-VO01 is voor een ieder ter inzage gelegd met ingang van 16 juli 2020 (tot en met 26 augustus 2020) voor een periode van zes weken in het gemeentehuis van de gemeente Rucphen. Daarnaast is het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Naar aanleiding van de terinzagelegging van het voorontwerp ´Buitengebied Rucphen 2012, Berkstraat ongenummerd naast 1a te Sprundel' zijn er twee inspraakreacties ingediend. De inspraakreacties zijn beantwoord door de gemeente.

#### *7.3.3 Ontwerpbestemmingsplan*

Het ontwerpbestemmingsplan "Buitengebied Rucphen 2012, Berkstraat ongenummerd naast 1a te Sprundel" met planidentificatie NL.IMRO.0840.9000B0035-ON01 is voor een ieder ter inzage gelegd met ingang van 29 oktober 2020 tot en met 9 december 2020 voor een periode van zes weken in het gemeentehuis van gemeente Rucphen. Daarnaast is het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.

Naar aanleiding van de terinzagelegging van het ontwerpbestemmingsplan "Buitengebied Rucphen 2012, Berkstraat ongenummerd naast 1a te Sprundel" zijn er geen zienswijzen ingediend.

#### *7.3.4 Vaststelling*

Het vastgestelde bestemmingsplan "Buitengebied Rucphen 2012, Berkstraat ongenummerd naast 1a te Sprundel met planidentificatie NL.IMRO.0840.9000B0035-DEF1 wordt voor een ieder ter inzage gelegd voor een periode van zes weken in het gemeentehuis van de gemeente Rucphen. Daarnaast is het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheids)instanties zijn voorts separaat op de hoogte gebracht van de terinzagelegging.