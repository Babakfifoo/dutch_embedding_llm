Gemeente Hardinxveld-Giessendam

Bestemmingsplan *''Buitengebied"*

28 april 2016

# Gemeente Hardinxveld-Giessendam

# Bestemmingsplan *''Buitengebied"*

Vastgesteld

werknummer: 207.416.00 datum: 28 april 2016 bestand: J:\207\201\00\3.Projectresultaat\RO-BP-20741600-Totaal-VA01

#### Procedureoverzicht

| Fase                | Datum                                 |
|---------------------|---------------------------------------|
| Concept             | 29 juni 2015                          |
| Voorontwerp         | 8 september 2015                      |
| Inspraak en overleg | 1 oktober 2015<br>28 oktober 2015     |
| Ontwerp             | 7 december 2015                       |
| Ter inzage legging  | 17 december 2015 - 27<br>januari 2016 |
| Vaststelling        | 28 april 2016                         |
| Onherroepelijk      |                                       |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

| 1. |            | ALGEMENE ASPECTEN  1                              |  |
|----|------------|---------------------------------------------------|--|
|    | 1.1.       | Bij het plan behorende stukken  1                 |  |
|    | 1.2.       | Ligging van het plangebied  1                     |  |
|    | 1.3.       | Vigerende plannen  1                              |  |
|    | 1.4.       | Leeswijzer 2                                      |  |
| 2. |            | DOEL VAN HET PLAN  3                              |  |
| 3. |            | INVENTARISATIE EN ANALYSE  5                      |  |
|    | 3.1.       | Rijksbeleid  5                                    |  |
|    | 3.2.       | Provinciaal beleid  7                             |  |
|    | 3.3        | Regionaal beleid  12                              |  |
|    | 3.4.       | Gemeentelijk beleid  15                           |  |
|    | 3.5.       | Ruimtelijke structuur  19                         |  |
|    | 3.6.       | Archeologische en cultuurhistorische waarden  22  |  |
|    |            | 3.7. Beeldkwaliteit  25                           |  |
|    | 3.8.       | Groen- en waterstructuur  27                      |  |
|    | 3.9.       | Verkeersstructuur  28                             |  |
|    |            | 3.10. Functionele structuur  28                   |  |
| 4. |            | GEWENSTE RUIMTELIJKE EN FUNCTIONELE STRUCTUUR  31 |  |
| 5. |            | WATER  33                                         |  |
|    | 5.1        | Inleiding  33                                     |  |
|    | 5.2        | Kader  33                                         |  |
|    |            | 5.3. Onderzoek  36                                |  |
|    | 5.4        | Conclusie  39                                     |  |
| 6. |            | ARCHEOLOGIE EN CULTUURHISTORIE  41                |  |
|    | 6.1        | Archeologie  41                                   |  |
|    | 6.2        | Cultuurhistorie  42                               |  |
|    |            |                                                   |  |
| 7. |            | MILIEUASPECTEN  43                                |  |
|    | 7.1        | Akoestisch onderzoek  43                          |  |
|    | 7.2        | Luchtkwaliteit  45                                |  |
|    | 7.3.       | Externe veiligheid  47                            |  |
|    | 7.4.       | Milieuhinder bedrijven  57                        |  |
|    | 7.5.       | Flora en Fauna  57                                |  |
|    | 7.6.       | Bodem  61                                         |  |
|    | 7.7<br>7.8 | Duurzaamheid  62<br>Overige belemmeringen  62     |  |
|    |            |                                                   |  |
| 8. |            | JURIDISCHE OPZET  63                              |  |
|    | 8.1.       | Inleiding  63                                     |  |
|    | 8.2.       | Toelichting op de regels  64                      |  |
|    | 8.3        | Bestemmingsgewijze toelichting  67                |  |

| 9.  | OVERLEG EN INSPRAAK  74                                                          |  |
|-----|----------------------------------------------------------------------------------|--|
|     | 9.1.<br>Overleg ex artikel 3.11 Bro  77                                          |  |
|     | 9.2.<br>Inspraak  77                                                             |  |
|     |                                                                                  |  |
|     |                                                                                  |  |
| 10. | UITVOERBAARHEID  79                                                              |  |
|     | 10.1 Maatschappelijke uitvoerbaarheid  79<br>10.2.Financiële uitvoerbaarheid  79 |  |

# **Bijlagen bij de toelichting**

| Bijlage 1: | Akoestisch onderzoek Buitengebied West                           |
|------------|------------------------------------------------------------------|
| Bijlage 2: | Akoestisch onderzoek Buitengebied Oost                           |
| Bijlage 3: | Rapportage QRA Rijksweg A15                                      |
| Bijlage 4: | Nota inspraak- en overlegreacties bestemmingsplan 'Buitengebied' |
| Bijlage 5: | Zienswijzennota bestemmingsplan 'Buitengebied'                   |

*Afbeelding 1.1: globale ligging van het bestemmingsplangebied*

# **1. ALGEMENE ASPECTEN**

#### **1.1. Bij het plan behorende stukken**

Het bestemmingsplan "Buitengebied" is vervat in:

- de geometrische plaatsbepaling (verbeelding) waarop onder meer de bestemmingen van de in het plan gelegen gronden zijn aangegeven;
- de regels, waarin bepalingen zijn opgenomen over de inhoud van de bestemmingen en bepalingen omtrent het gebruik van de gronden en de toelaatbaarheid van bebouwing.

Het bestemmingsplan "Buitengebied" gaat verder vergezeld van voorliggende toelichting. Hierin wordt de opzet van het plan beschreven en zijn de aan het plan ten grondslag liggende gedachten weergegeven, alsmede de resultaten van inventarisatie en onderzoek.

#### **1.2. Ligging van het plangebied**

Het plangebied valt uiteen in drie deelgebieden; Buitengebied oost, Buitengebied west en de Giessenzoom. 'Buitengebied West' ligt direct ten noorden van de kern Hardinxveld-Giessendam. Aan de westzijde wordt het plangebied begrensd door de gemeentegrens met Sliedrecht, die grotendeels gelijk loopt met de Zwijnskade. De grens aan de noordzijde van het gebied wordt gevormd door de gemeentegrens met Molenwaard, die grotendeels parallel loopt aan Oosteinde en de N214. Aan de oostzijde vormt de gemeentegrens met Giessenlanden de begrenzing van het plangebied. De zuidgrens wordt bepaald door de achterkant van de percelen aan Binnendams en de Oranjestraat, de Alexanderstraat en de Merwede-Lingelijn (spoorlijn Dordrecht – Geldermalsen).

'Buitengebied Oost' ligt ten noorden en oosten van de kern Boven-Hardinxveld. Aan de westzijde wordt het plangebied begrensd door de bebouwde kom van Hardinxveld-Giessendam, meer specifiek door de achterkant van de percelen aan de Sluisweg, de sportvelden van V.V. Hardinxveld en het volkstuinencomplex aan de Parallelweg. De noordelijke plangrens wordt bepaald door de Merwede-Lingelijn en – meer oostwaarts – de Betuwelijn. Aan de oostzijde vormt de gemeentegrens met Gorinchem de begrenzing. De zuidgrens wordt achtereenvolgens bepaald door de Merwede, de bebouwde kom van Boven-Hardinxveld, de Middelwetering en de Rivierdijk.

De Giessenzoom ligt ingeklemd tussen de Merwede-Lingelijn en de Giessen. Aan de oostzijde vormt de gemeentegrens met Giessenlanden de begrenzing.

De ligging van het plangebied is globaal weergegeven op afbeelding 1.1.

# **1.3. Vigerende plannen**

Voor de in het bestemmingsplan begrepen gronden gelden onderstaande bestemmingsplannen:

- Bestemmingsplan 'Giessenzoom Parallelweg', vastgesteld door de gemeenteraad op 20 juni 2013;
- Bestemmingsplan 'Buitengebied West', vastgesteld door de gemeenteraad op 30 mei 2013;

- Bestemmingsplan 'Rivierdijk 66 Hardinxveld-Giessendam', vastgesteld door de gemeenteraad op 23 juni 2011;
- Bestemmingsplan 'Buitengebied Oost', vastgesteld door de gemeenteraad op 27 september 2007, (gedeeltelijk) goedgekeurd door Gedeputeerde Staten van Zuid-Holland op 4 maart 2008;
- Bestemmingsplan 'Buitengebied Oost', herziening 2011, vastgesteld door de gemeenteraad op 26 januari 2012;
- Bestemmingsplan 'Betuweroute', vastgesteld door de gemeenteraad op 24 september 1998, goedgekeurd door Gedeputeerde Staten van Zuid-Holland op 6 juni 1999.

Naast de voorgenoemde bestemmingsplan zijn er diverse vrijstellingen en ontheffingen verleend.

#### **1.4. Leeswijzer**

De toelichting van het bestemmingsplan is als volgt opgebouwd. In hoofdstuk 2 worden de doelstellingen van het bestemmingsplan beschreven. Vervolgens wordt een inventarisatie en analyse gegeven van de huidige situatie (hoofdstuk 3) en gewenste ruimtelijke en functionele structuur van het plangebied (hoofdstuk 4). Hierbij wordt ook in gegaan op het vigerende beleidskader. In hoofdstuk 5, 6 en 7 wordt een verantwoording gegeven hoe omgegaan is met verschillende deelaspecten; achtereenvolgens gaat het om water, archeologie en verschillende milieuthema's. Hoofdstuk 8 geeft een juridische toelichting op de regels en de geometrische plaatsbepaling. Hoofdstuk 9 en 10 gaan achtereenvolgens in op de aspecten overleg en inspraak en op de uitvoerbaarheid van plan.

#### **2. DOEL VAN HET PLAN**

Het voorliggende bestemmingsplan "Buitengebied" vormt een actualisering van (een gedeelte van) de vigerende bestemmingsplannen zoals genoemd in paragraaf 1.3. Uitgangspunt van dit bestemmingsplan is het vastleggen van een actueel juridischplanologisch kader voor het gehele buitengebied van Hardinxveld-Giessendam, waardoor één integraal en gebiedsdekkend bestemmingsplan ontstaat.

De bestemmingsplannen 'Buitengebied West' en 'Giessenzoom-Parallelweg' zijn in het kader van de actualiseringsopgave in 2013 reeds geactualiseerd. De bestemmingsregeling van beide bestemmingsplannen is in principe dan ook één-op-één overgenomen. Daarnaast voorziet het voorliggende bestemmingsplan in de actualisering van de bestemmingsplannen 'Buitengebied Oost' (inclusief de eerste herziening) en 'Betuweroute'. Tevens is het postzegelbestemmingsplan voor de Rivierdijk 66 integraal opgenomen in het voorliggende plan. De in het betrokken gebied gerealiseerde (en vergunde) bouwplannen, waarvoor middels vrijstellingen van de vigerende bestemmingsplannen vergunningen zijn verleend (onder andere op basis van artikel 19 van de Wet op de Ruimtelijke Ordening (oud)) zijn eveneens in het voorliggende bestemmingsplan opgenomen.

Door het samenvoegen van de verschillende bestemmingsplannen ontstaat een eenduidige regeling voor het gehele buitengebied van de gemeente. Het handhaven van de bestaande rechten vormt het voornaamste uitgangspunt voor dit bestemmingsplan. Met voorliggend plan worden geen concrete grootschalige locatiegebonden ontwikkelingen mogelijk gemaakt. Om de komende planperiode van tien jaar in te kunnen spelen op de ontwikkelingen in de agrarische sector, zijn destijds (2013) in het bestemmingsplan 'Buitengebied West' diverse regelingen opgenomen. Deze worden in dit bestemmingsplan gecontinueerd en gaan voor het gehele plangebied gelden.

Verwachting is dat de trend in de agrarische sector van schaalvergroting of (in combinatie met) het ontplooien van nevenactiviteiten die zich de laatste jaren heeft voorgedaan, ook de komende jaren zal plaatsvinden. Hiertoe zijn diverse bepalingen opgenomen. Deze bepalingen hebben onder ander betrekking op de mogelijkheid om het huidige bouwvlak uit te breiden en het exploiteren van recreatieve functies. Aan deze mogelijkheden worden randvoorwaarden gesteld, om de huidige aanwezige landschappelijke waarden te beschermen en om mogelijke belemmering van omliggende percelen te voorkomen.

#### *5*

#### **3. INVENTARISATIE EN ANALYSE**

#### **3.1. Rijksbeleid**

#### *Structuurvisie Infrastructuur en Ruimte*

De Structuurvisie Infrastructuur en Ruimte (SVIR) is op 13 maart 2012 in werking getreden en vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties. In de structuurvisie schetst het rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's.

Dit bestemmingsplan kent een conserverend karakter en neemt de bestaande regeling over. Daarbij wordt aandacht besteed aan de waterproblematiek en externe veiligheidsaspecten. De SVIR werpt derhalve geen belemmeringen op in het kader van onderhavig bestemmingsplan.

#### *Besluit algemene regels ruimtelijke ordening (Barro)*

Het rijk legt met het besluit algemene regels ruimtelijke ordening (Barro), de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds is het Barro aangevuld met onderwerpen uit de Structuurvisie Infrastructuur en Ruimte (SVIR).

Onderwerpen waarvoor het rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien geldende bestemmingsplannen niet voldoen aan het Barro dan moeten deze binnen drie jaar na in werkintreding van het besluit zijn aangepast.

Bij besluit van 28 augustus 2012 (inwerking getreden op 1 oktober 2012) is het Barro aangevuld met de ruimtevraag voor de onderwerpen hoofdinfrastructuur (reserveringen voor hoofdwegen en landelijke spoorwegen en vrijwaring rond Rijksvaarwegen), de elektriciteitsvoorziening, het regime van de herijkte ecologische hoofdstructuur en waterveiligheid (bescherming van primaire waterkeringen en bouwbeperkingen in het IJsselmeergebied).

Ook is bij besluit van 28 augustus 2012 het Besluit ruimtelijke ordening (Bro) aangepast. In het Bro is de ladder voor duurzame verstedelijking (duurzaamheidsladder) opgenomen. Als gevolg van deze wijziging zijn gemeenten en provincies verplicht om in de toelichting van een ruimtelijk besluit de duurzaamheidsladder op te nemen, wanneer een zodanig besluit een nieuwe stedelijke ontwikkeling mogelijk maakt.

*Afbeelding 3.1: uitsnede Barro* 

In het Barro zijn de gronden ten zuiden van de Rivierdijk aangeduid als rivierbed c.q. stroomvoerend deel van het rivierbed. Ter plaatse van deze aanduidingen mag een bestemmingsplan niet zonder meer nieuwe ruimtelijke ontwikkelingen mogelijk maken. Omdat het voorliggende bestemmingsplan een conserverend karakter heeft en derhalve geen nieuwe ontwikkelingen voorziet, gelden er vanuit het Barro geen belemmeringen. Bovendien is de Merwede voorzien van de bestemming 'Water' met de nadere aanduiding 'vaarweg'. De zone direct ten noorden van de vaarweg is voorzien van de 'vrijwaringszone – vaarweg'. In deze zone - die een breedte heeft van 25 meter – mogen in principe geen gebouwen en/of bouwwerken, geen gebouwen worden gebouwd.

De gronden ten zuiden van de Rivierdijk zijn – behoudens de reeds aanwezige bebouwing – voorzien van de bestemming 'Natuur'. Binnen beide bestemming zijn de bouwmogelijkheden zeer beperkt, waardoor de afvoercapaciteit en het bergend vermogen van de rivier voldoende gewaarborgd is.

Tevens is aan de westzijde van het plangebied – evenwijdig aan de Zwijnskade – een hoogspanningsverbinding aangeduid. Deze is op het grondgebied van de gemeente Sliedrecht gepositioneerd. Niettemin is in het voorliggende bestemmingsplan een veiligheidszone opgenomen.

# **3.2. Provinciaal beleid**

### *3.2.1 Visie Ruimte en Mobiliteit, Programma Ruimte en Programma Mobiliteit*

Op basis van de Wro moeten gemeenten, provincies en Rijk hun beleid neerleggen in één of meer structuurvisies. Het provinciebestuur van Zuid-Holland heeft ervoor gekozen één integrale ruimtelijke structuurvisie voor Zuid-Holland te ontwikkelen (in werking getreden op 1 augustus 2014), waarbij Ruimte en Mobiliteit leidend zijn. In de provinciale structuurvisie geeft de provincie aan wat zij als provinciaal belang beschouwt en hoe zij daarop wil gaan sturen.

De provincie Zuid-Holland onderscheidt zich door de strategische ligging in internationale netwerken, drie unieke deltalandschappen die samenkomen (kust, veen en rivierdelta) en de veelzijdige steden en economische complexen in het deltalandschap. De provincie heeft vier 'rode draden' benoemd en bevat zekerheid over een werkend mobiliteitsnetwerk en bevat voldoende flexibiliteit om in de ruimtelijke ontwikkeling te reageren op maatschappelijke initiatieven.

De vier rode draden voor de toekomst zijn:

- 1. Beter benutten en opwaarderen van wat er is;
- 2. Vergroten van de agglomeratiekracht;
- 3. Verbeteren van de ruimtelijke kwaliteit;
- 4. Bevorderen van de transitie naar een water- en energie-efficiënte samenleving.

Voor de bebouwde ruimte zet de provincie in op een samenhangend, compact en goed bereikbaar, kwalitatief hoogwaardig bebouwd gebied.

In het programma Ruimte en het programma Mobiliteit beschrijft de provincie met welke instrumenten zij de doelen en ambities uit de Visie Ruimte en Mobiliteit gaat uitvoeren. Een randvoorwaarde voor ontwikkelingen in zowel stedelijk als landelijk gebied is dat gemeenten de ladder voor duurzame verstedelijking uit het Bro toe moeten passen. De provincie heeft daar in de Verordening Ruimte een eigen invulling aan gegeven. De ladder voor duurzame verstedelijking houdt ten eerste in dat de behoefte van de ontwikkelingen op het gebied van wonen, kantoren, bedrijven en detailhandel regionaal moeten worden afgestemd en dat deze in principe binnen bestaand stads- en dorpsgebied (BSD) stedelijk gerealiseerd moet worden. Indien de ontwikkeling niet binnen BSD gerealiseerd kan worden door middel van herstructureren, transformeren of verdichten, dient aangetoond te worden dat de locatie buiten BSD multimodaal ontsloten is. Het aanbod aan vervoersmodaliteiten op een locatie bepaalt de meest duurzame locatie buiten BSD.

Naast het verplicht toepassen van de ladder voor duurzame verstedelijking maakt de provincie onderscheid in drie soorten ontwikkelingen, waar -afhankelijk van de ontwikkelingbepaalde randvoorwaarden aan worden gesteld. De drie soorten ontwikkelingen zijn gebiedseigen ontwikkelingen waarbij sprake is van inpassing, gebiedsvreemde ontwikkelingen waarbij sprake is van aanpassing en grootschalige(r) ontwikkelingen waarbij het gebied getransformeerd wordt.

Uitsluitend de bebouwing langs de Rivierdijk en Parallelweg zijn in Kaart 1 van het Programma Ruimte aangeduid als bestaande bebouwde ruimte.

In bo ge oo Ru na ge het Progra ouwlocaties e ebied en gro og' – het geb uimte gerese aamde 'zach ende planper mma ruimte en plannen/r oter dan 3 h bied tussen d erveerd als hte' locatie. D riode (2021-2 zijn daarna reserveringe hectare. Het de Betuwerou ruimte voor Deze zachte 2030). aast kaarten en voor bedri betreft zow ute en de Me nieuwe bed locaties wil en tabellen ijventerreinen el "harde" a erwede-Ling drijventerrein de provincie n opgenomen n buiten bes ls "zachte" c elijn – is in h nen. Het bet e garanderen n met wonin staand stede capaciteit. 'H het Programm treft een zog n voor een v ngelijk Het ma gevol-

*Afb fbeelding 3.2: de etailuitsnede Ka aart 1 Programm ma Ruimte 'Tran nsformeren, her rstructureren en n verdichten'*

He aa de be EH de vo et plangebie angeduid als e achteruitga estemmingsp HS zijn in di e gronden p oorkomende ed is in Kaar s Ecologische ang van de b plan komt aa t bestemmin primair beste dan wel daa rt 11 (afbeel e Hoofdstruc biodiversiteit an deze amb ngsplan voor emd voor de araan eigen z lding 3.3) va ctuur (EHS). in deze geb bitie tegemoe rzien van de e instandhou zijnde landsc an het Progr De provincie bieden tegen et. De gebied e bestemming uding en on chaps- en na ramma Ruim e heeft zich t te gaan. He den die zijn a g 'Natuur'. T ntwikkeling v atuurwaarden mte gedeelte tot doel geste et voorliggen aangemerkt Ter plaatse z van ter plaat n. elijk eld nde als zijn tse

Da pr bie ze ste da ru bo aarnaast is d rovincie maa ed. In het la e is in de V emmingspla aan aan de imtelijke kwa ouwkundige de in het pla akt ondersch ndelijk gebie Verordening r n. Op deze kenmerken e aliteit). Dank (functionele) angebied aan eid tussen t ed geldt voor ruimte vastg wijze is vold en waarden kzij de molen ) staat behou nwezige mole raditionele w r monumenta gelegd en do doende vrije van de wind nbiotoop kan uden. en voorzien windmolens i ale windmole oorvertaald windvang g dmolen in re n de molen van een mo in stedelijk e ens een mole naar het vo eborgd en w elatie tot zijn blijven draa olenbiotoop. en landelijk g enbiotoop. D oorliggende b wordt recht g n omgeving ( aien en blijft De ge-Debege- (de de

> *Bestemm Vastge mingsplan "Buite Toelichting esteld d.d. 28 ap engebied" pril 2016*

*9* 

*Afbeelding 3.3: uitsnede Kaart 11 Programma Ruimte 'Biodiversiteit'* 

*Afbeelding 3.3: detailuitsnede Kaart 12 Programma Ruimte 'Cultureel erfgoed'* 

*Verbanden tussen Visie, Programma Ruimte, Programma Mobiliteit en Verordening Ruimte* 

In de Visie Ruimte en Mobiliteit wordt het beleid beschreven van de provincie Zuid-Holland. Het Programma Ruimte en het Programma Mobiliteit hebben beide de status van een structuurvisie en beschrijven de manier waarop het ruimtelijk beleid en het mobiliteitsbeleid van de provincie uitgevoerd wordt (met welke instrumenten). De Verordening Ruimte beschrijft de regels vanuit het beleid en het programma. Deze regels hebben een directe doorwerking in bestemmingsplannen.

### *3.2.2 Verordening Ruimte 2014*

De Verordening Ruimte Zuid-Holland is vastgesteld in samenhang met de Visie ruimte en mobiliteit en het Programma ruimte. De visie bevat de hoofdzaken van het ruimtelijk beleid en het mobiliteitsbeleid van de provincie Zuid-Holland. Het ruimtelijk beleid is uitgewerkt in het Programma ruimte. De verordening is vastgesteld met het oogmerk van juridische doorwerking van een deel van het ruimtelijk beleid en bevat daarom regels voor bestemmingsplannen en daarmee gelijkgestelde ruimtelijke plannen.

# *Ruimtelijke kwaliteit*

Delen van het voorliggende plangebied zijn gelegen binnen de ecologische hoofdstructuur. Daarnaast is het gebied tussen de Rivierdijk en het Kanaal van Steenenhoek aangemerkt als belangrijk weidevogelgebied. Voor dit gebied is de bestemming 'Agrarisch met waarden' opgenomen. Binnen deze bestemming zijn de gronden onder meer bestemd voor het behoud van de landschappelijke en cultuurhistorische waarde bestaande uit de openheid, het verkavelingspatroon c.q. slotenpatroon, graslandvegetaties en grienden.

*Afbeelding 3.4: uitsnede Kaart 7 Verordening Ruimte* 

# *Ecologische Hoofdstructuur (EHS)*

Op grond van kaart 7 en 8 van de Verordening Ruimte blijkt dat delen van het voorliggende plangebied zijn gelegen binnen de Ecologische Hoofdstructuur. In de Verordening is aangegeven. dat er geen bestemmingen mogen worden gerealiseerd die de kenmerken en waarden significant beperken of die leiden tot vermindering van de oppervlakte of samenhang van gebieden die tot de EHS behoren, tenzij daarmee een zwaarwegend belang gediend is en er geen reële alternatieven voorhanden zijn. In dat geval moeten mitigerende maatregelen de schade zo veel mogelijk beperken en moet de resterende schade gecompenseerd worden. Toestemming hiervoor wordt alleen verleend als er sprake is van bijzondere omstandigheden. In het voorliggende bestemmingsplan is voor de gronden gelegen binnen de EHS de bestemming 'Natuur' opgenomen. Ter plaatse zijn de gronden primair bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps- en natuurwaarden. De bebouwingsmogelijkheden binnen deze bestemming zijn zeer beperkt.

#### *Molenbiotoop*

Op grond van de Verordening Ruimte is de molen aan de Giessendamse Tiendweg van een molenbiotoop. Om de windvang van de molen te beschermen zijn in dit bestemmingsplan de gebiedsaanduidingen 'vrijwaringszone – molenbiotoop 100 m' en 'vrijwaringszone – molenbiotoop 400 m' opgenomen. De regeling die hieraan gekoppeld is, voorkomt dat binnen een afstand van 100 meter tot het middelpunt van de molen nieuwe bebouwing wordt opgericht met een hoogte die meer bedraagt dan de onderste punt van de verticaal staande wiek. Binnen een afstand van 400 meter tot het middelpunt van de molen mag geen nieuwe bebouwing worden opgericht met een hoogte die meer bedraagt dan 1/100 van de afstand van het bouwwerk tot het middelpunt van de molen, gerekend vanaf de onderste punt van de verticaal staande wiek.

*Afbeelding 3.5: uitsnede Kaart 7 Verordening Ruimte* 

#### *Archeologische waarden*

In kaart 12 van de Verordening Ruimte zijn enkele locaties in het plangebied aangemerkt als gebied met (zeer) hoge archeologische waarde. De gronden met deze aanduiding zijn voorzien van een archeologische dubbelbestemming, teneinde de (eventueel) aanwezige archeologische waarden te waarborgen.

#### *Regionale waterkeringen*

Tot slot zijn in de Verordening Ruimte de regionale waterkeringen langs het Kanaal van Steenenhoek aangeduid. Deze waterkeringen zijn in dit bestemmingsplan voorzien van een dubbelbestemming 'Waterstaat – Waterkering', waarmee de waterkerende functie primair is gesteld ten opzichte van de andere aangegeven bestemmingen.

#### *Ladder voor duurzame verstedelijking*

In lijn met de maatschappelijke behoefte zet de provincie in op het beter benutten van het bestaand stads- en dorpsgebied. Indien een gemeente een ruimtelijke ontwikkeling wil realiseren, wordt de Ladder voor duurzame verstedelijking doorlopen. Dat betekent dat bij nieuwe ontwikkelingen in eerste instantie gekeken dient te worden of er behoefte is aan nieuwe ruimte voor voorzieningen. Als de behoefte voldoende is gemotiveerd, wordt gekeken of aan deze behoefte kan worden voldaan door het benutten van locaties voor herstructurering, intensivering of transformatie binnen bestaand stads- en dorpsgebied.

Als ook dat niet tot de mogelijkheden behoort, wordt – onder voorwaarden - aansluitend aan het bestaand stads- en dorpsgebied een locatie gezocht.

Door de ladder voor duurzame verstedelijking toe te passen, kiest de provincie ervoor om verstedelijking zoveel mogelijk in bestaand bebouwd gebied te concentreren. Hiermee wordt de kwaliteit van het bebouwde gebied behouden en versterkt. Omdat het voorliggende bestemmingsplan geen nieuwe ontwikkelingen mogelijk maakt, is toetsing aan de ladder voor duurzame verstedelijking niet benodigd.

#### *Conclusie*

Gelet op het voorgaande wordt het voorliggende bestemmingsplan passend geacht binnen de kaders van het provinciale beleid. De regionale waterkeringen, molenbiotoop en EHSgebieden worden voorzien van een passende (dubbel)bestemming c.q. regeling. Daarmee zijn de provinciale belangen voldoende gewaarborgd. Omdat het voorliggende bestemmingsplan geen nieuwe ontwikkelingen voorziet, is toetsing aan de ladder voor duurzame verstedelijking niet benodigd.

#### **3.3 Regionaal beleid**

#### *Structuurvisie Alblasserwaard en Vijfheerenlanden (Manifest, 2012)*

De regio Alblasserwaard-Vijfherenlanden heeft een Manifest voor een regionale visie opgesteld waarbij een vitale, duurzame, aantrekkelijke woon- en leefomgeving voor alle inwoners van de regio, nu en in de toekomst, het doel is.

In het Manifest 'kiest de regio voor een toekomst waarin de kracht van het eigen karakter wordt benut en waarin ruimte wordt gegeven aan een nieuwe dynamiek. Ruimte voor werken en wonen, maar met respect voor het eigen karakter van de regio. Een regio waar een balans is gevonden tussen nieuwe dynamiek en de kwaliteit van de samenleving; een duurzame regio. In 2030 vormt de Alblasserwaard-Vijfheerenlanden een sterke regio, in zichzelf en in relatie met haar omgeving. Uitgangspunt is de leefbaarheid in de vele van elkaar verschillende kernen, klein en groot. De lokale gemeenschap wordt in staat gesteld zelf inhoud te geven aan die leefbaarheid; de overheid is faciliterend, benut de kracht van mens en landschap en geeft ruimte aan initiatieven. De overheid is zo georganiseerd dat beleidsmatig gesproken kan worden van één Alblasserwaard- Vijfheerenlanden terwijl de uitvoering "kernachtig" is. Dienstverlening is regionaal georganiseerd en wordt kleinschalig aangeboden. De regio neemt deel aan, en speelt in op, de economische ontwikkelingen: mondiaal, nationaal en meer specifiek in de Zuidvleugel. In 2030 is de regio een kenniscentrum van duurzaamheid en innovatie op terrein van met name de agrarische, toeristische en maritieme sector. De regio geeft hiermee een antwoord op trends in de samenleving, waaronder de wijzigingen in de bevolkingssamenstelling (o.a. ontgroening en vergrijzing) en de veranderingen in de arbeidsmarkt.

Behoud en versterking van de unieke opbouw van het karakteristieke open landschap in de regio Alblasserwaard-Vijfheerenlanden vormt de primaire inzet om de ruimtelijke kwaliteit te waarborgen. De kwaliteit van het landschap is één van de kernwaarden en daarmee essentieel voor de leefbaarheid van de regio. De ruimtelijke kwaliteit van het landschap heeft zelfs geleid tot een voordracht voor de Werelderfgoedlijst van de UNESCO. In de voorgaande regionale structuurvisie (uit 2004) is al geconstateerd dat een sluipend verlies van de ruimtelijke kwaliteit plaatsvindt. Zo verdwijnen steeds meer kleinschalige landschapselementen en dreigen cultuurhistorische elementen door verstedelijking en

schaalvergroting hetzelfde lot te ondergaan. Daarnaast is nieuwbouw op veel plaatsen onzorgvuldig vormgegeven en ingepast, waardoor zij verworden tot storende elementen die de belevingswaarde van het authentieke landschap sterk doen verminderen.

Belangrijke thema's binnen het landschapsbeleid zijn het behoud van cultuurhistorische elementen zoals molens, boerderijen en knotwilgen, het behoud van het waterrijke karakter, het herstel van kleinschalige karakteristieke landschapselementen (bijvoorbeeld binnen erfbeplantingen) en het voeren van een welstandsbeleid om verrommeling aan het landschap tegen te gaan, tezamen met verbetering van de beeldkwaliteit.

Bij dit alles blijft de regio de agrarische sector zien als de belangrijkste drager van het landschap. Door economische, maatschappelijke en politieke veranderingen zoekt de landbouw echter naar een nieuwe positie in het landelijk gebied. Met de veehouderij en fruitteelt vormt de agrarische sector een economische en beeldbepalende rol in de regio. Schaalvergroting is tot nu toe het antwoord geweest binnen de sector op de noodzaak van een gezonde economische bedrijfsvoering. Om in te spelen op de toegenomen regelgeving ter bescherming van milieu, natuur en landschap heeft de agrarische sector het agrarisch natuurbeheer en het agritoerisme bevorderd. In de regio neemt al de helft van alle agrariërs deel aan agrarisch natuurbeheer. De sector zag daarmee haar imago verbeteren, maar vond hierin tot nu toe onvoldoende bron van inkomsten.

Binnen de agrarische sector maar ook tussen de sector en overheid klinken verschillende opvattingen over de toekomst van de landbouw. Deze worden vaak als uitersten gepresenteerd: van schaalvergroting tot verbreding. Er kan echter ook sprake zijn van een synthese en een mozaïek. Voor een duurzame ontwikkeling van de agrarische sector dient een gezonde economische bedrijfsvoering voorop te blijven staan. Sommige ondernemers zullen daartoe vooral het pad van voortgaande schaalvergroting volgen. Andere ondernemers gaan wellicht meer de nadruk leggen op optimalisering van de huidige bedrijfsvoering en verbreding van de activiteiten. Een verbrede landbouw en versterking van het agritoerisme draagt bij aan een integrale duurzame ontwikkeling van de regio, omdat het ook de realisering van andere doelen mogelijk maakt, zoals op het gebied van natuur en toeristisch/recreatieve land schapsbeleving.

Verdergaande schaalvergroting komt concreet neer op meer grond voor minder bedrijven. Er komen in de toekomst dus meer boerderijen en opstallen vrij, nadat zij hun agrarische functie hebben verloren. In het belang van de vitaliteit van de regio, ligt ook hier een kans om met andere functies meerdere doelen te realiseren. De regio streeft er daarom naar vrijkomende agrarische bebouwing te benutten voor woonfuncties, boerderijen zo mogelijk te splitsen in meerdere wooneenheden en combinaties toe te staan van woonfuncties en niet-hinderlijke bedrijfsfuncties. Dit beleid zal niet alleen moeten gelden voor monumentale en karakteristieke panden maar ook voor overige boerderijen.

#### *Regionale woonvisie Alblasserwaard-Vijfheerenlanden*

In 2013 is een nieuwe regionale woonvisie opgesteld. De Woonvisie heeft als doel in 2020 een aantrekkelijk en onderscheidend woongebied voor zowel nieuwe inwoners als huidige inwoners. Centrale vraag hierbij is wat het gewenste woonprofiel van de regio Alblasserwaard-Vijfheerenlanden in 2020 is en wat dit betekent voor de ontwikkeling van de gemeentelijke woonprofielen in de periode 2012-2020. Met de regionale woonvisie wordt daarnaast invulling gegeven aan de eis van de provincie om in bestemmingsplannen de behoefte aan te tonen middels een regionale visie.

De woonvisie gaat over kansen grijpen, over bouwen wat kan en wat binnen de woonvisie past. Hierbij wordt niet gekozen voor een traditionele aanpak waarbij de samenwerking voornamelijk bestaat uit het verdelen van woningen over de verschillende gemeenten. De gemeenten blijven gezamenlijk optrekken. Door plannen gezamenlijk te bespreken en op elkaar af te stemmen, wordt gezorgd dat deze plannen ook daadwerkelijk worden gerealiseerd. Doel is: bouwen waaraan behoefte is, daar waar de beste kansen liggen. De juiste hoeveelheid gewenste woningen en woonmilieus voor de doelgroepen in de regio, op het juiste moment op de juiste plek. Goede plannen stimuleren, zodat er ook echt gebouwd wordt. Afstemmen waar nodig (vasthouden) en loslaten waar dat kan. Belangrijke uitgangspunten daarbij zijn:

- Geen getalsmatige verdeling vooraf per gemeente maar onderbouwen waarom een plan toegevoegde waarde heeft;
- Onderscheid maken tussen plannen met een duidelijk lokale en regionale functie;
- Plannen die mogelijk concurreren met andere plannen in het eigen dorp of in andere dorpen regionaal bespreken en komen tot afstemming in inhoud en fasering;
- Plannen met een lokale functie en plannen die al in aanbouw zijn niet regionaal bespreken. Hierna volgen een uitleg en een stroomschema waarin de te doorlopen stappen staan.

Om te bepalen welke plannen regionaal besproken moeten worden, toetsen de gemeenten hun plannen aan twee agenderende maten:

- De 5/10/50 agenda-toets. Plannen die groter zijn dan deze maat, komen op de agenda. Voor landelijk gebied en woondorpen geldt 5 woningen als bovengrens, in voorzieningendorpen is dat 10 woningen, in stedelijk gebied (Gorinchem, Leerdam en Hardinxveld-Giessendam) is het 50. We kijken naar de bruto nieuwbouw, dus zonder rekening te houden met sloop, omdat het voorraadeffect bij deze toets belangrijk is
- De 0,7%-agendatoets. Dit staat gelijk aan de gemiddelde jaarlijkse groei van het aantal woningen bij een groei van 3.500 woningen tussen 2010 en 2020. De toets werkt op kernniveau, de optelsom van plannen geldt, waarbij gecorrigeerd wordt voor sloop. In kernen met een veel hogere geplande groei, is de kans groot dat huishoudens van buiten de kern nodig zijn om het plan te vullen. In dat geval is regionale concurrentie waarschijnlijk. Deze plannen komen op de regionale agenda.

Het voorliggende bestemmingsplan maakt geen nieuwe ontwikkelingen mogelijk. Derhalve is regionale afstemming niet benodigd.

#### *Beleid Waterschap Rivierenland*

In de brochure "Partners in Water" is het beleid van het waterschap Rivierenland verwoord. De brochure gaat in op de inhoud van de watertoets en behandeld de volgende thema's:

- waterneutraal inrichten;
- schoon inrichten;
- veilig inrichten;
- bijzondere wateren en voorzieningen.

Ten aanzien van het thema Waterneutraal inrichten wordt ingegaan op de benodigde waterberging bij verschillende projecten. Voor kleine projecten in stedelijk gebied is waterberging slechts in beperkte mate noodzakelijk en/of mogelijk. Tot 500 m2 aan extra verharding geldt een vrijstelling. Wanneer de toename van verharding groter is dan 500 m2 , is compensatie nodig. Voor projecten tot 1.500 m2 aan extra verharding mag de compensatie via een waterbergingsbank worden gerealiseerd. Als dat niet mogelijk is of als de verharding

met meer dan 1.500 m2 toeneemt, dan moet de benodigde waterberging in principe binnen het plangebied worden gerealiseerd.

Het waterschap heeft het beleid en beheer van de primaire en van de regionale waterkeringen vastgelegd in het 'Beheerplan Waterkeringen 2008-2012'. Het beleid bevat onder meer beschermingszones voor regionale waterkeringen. Deze zijn in het plan verwerkt.

De overige thema's zijn, gelet op de beperkte mogelijkheid tot het creëren van waterberging, in dit kader minder relevant. In de waterparagraaf (hoofdstuk 5) wordt inhoudelijk op het thema water ingegaan.

#### **3.4. Gemeentelijk beleid**

#### *Structuurvisie Hardinxveld-Giessendam*

De gemeentelijke structuurvisie, die op 19 februari 2015 is vastgesteld, is een ruimtelijke ontwikkelingsvisie met een richtinggevend en programmatisch karakter die integrale keuzes bevat voor de hoofdlijnen van beleid voor de komende periode. De structuurvisie bouwt voort op de Visie Hardinxveld-Giessendam, die op 22 maart 2012 na een zeer interactief traject met de bevolking is vastgesteld. De structuurvisie vertaalt deze visie naar de ruimtelijke ontwikkeling van Hardinxveld-Giessendam. De structuurvisie, die vooruitkijkt tot 2030, is eveneens een integraal document en heeft als doel om de verschillende belangen, bijvoorbeeld tussen landschap, woningbouw, maatschappelijke voorzieningen en werkgelegenheid zorgvuldig af te wegen. De structuurvisie biedt een kader waarin aanspraken op de ruimte kunnen worden afgestemd en gecombineerd. Deze structuurvisie is vooral gericht op behoud en verbetering van de bestaande ruimtelijke en sociale kwaliteiten. Daarnaast is de structuurvisie gericht op het versterken en behouden van de leefbaarheid.

In de structuurvisie wordt gestuurd op ruimtelijke structuren: waar gebeurt wat, op welke manier, op welk moment en waarom? De structuurvisie is bedoeld om voor de langere termijn ruimtelijke samenhang tot stand te brengen en bezit daarom een zekere mate van globaliteit en abstractie. Het vormt de basis voor het toekomstig beleid; ter uitwerking van de structuurvisie kunnen gebiedsvisies, masterplannen en bestemmingsplannen worden opgesteld en concrete (plan)ontwikkelingen in gang worden gezet.

#### Landschap

Het buitengebied van Hardinxveld-Giessendam betreft een veenweidelandschap. Het ontstaan van het slagenlandschap is met name in het noordwestelijke deel van de gemeente en in het zuidoostelijke deel goed te herkennen. Belangrijke waterstromen door de gemeente zijn de Beneden-Merwede, de Giessen en het Kanaal van Steenenhoek. Karakteristiek is daarnaast de Rivierdijk. Langs deze dijk is een belangrijk deel van de gemeente drooggelegd. Langs de Rivierdijk is van oudsher bebouwing te vinden en meer naar het oosten ook watergebonden bedrijvigheid. Op die plekken waar doorzichten vanaf de Rivierdijk richting het water aanwezig zijn, worden deze doorzichten dan ook bij voorkeur behouden, al vraagt dit wel steeds een zorgvuldige afweging, met name ten opzichte van de maritieme bedrijvigheid.

#### Natuur

De gemeente Hardinxveld-Giessendam ligt tussen een aantal gebieden in met belangrijke natuurwaarden. Ten zuiden van de gemeente ligt Nationaal Park De Biesbosch. Dit is een Natura 2000-gebied. Verder is van belang dat de Ecologische Hoofdstructuur de Merwede voor een belangrijk deel volgt. Bovendien ligt Hardinxveld-Giessendam in het Nationaal Landschap Het Groene Hart. Dit cultuurlandschap is van grote betekenis voor met name weidevolgels. De aanwezigheid van natuurgebieden biedt ook kansen voor de ontwikkeling van werkgelegenheid in de recreatieve sector. Dergelijke activiteiten kunnen vanuit het natuurbelang minder of niet wenselijk zijn. Er dient daarom gezocht te worden naar een goede balans tussen (recreatieve) bedrijvigheid enerzijds en natuurontwikkeling en -behoud anderzijds. Soms kunnen belangrijke ontwikkelingen door natuurcompensatie elders toch mogelijk worden gemaakt. Dit vergt een zorgvuldige afweging. Het voorliggende bestemmingsplan voorziet niet in nieuwe ontwikkelingen in of nabij natuurgebieden.

#### Landbouw

Belangrijke natuurwaarden zijn onlosmakelijk verbonden met het agrarisch gebruik van het gebied. De grondgebonden landbouw is de meest duurzame en economisch meest haalbare drager van het veenweidelandschap. Een belangrijke economische drager van het Groene Hart is de grondgebonden landbouw en dan met name de melkveehouderij. Ook de landbouw in de gemeente Hardinxveld-Giessendam bestaat bijna geheel uit deze bedrijfstak. Om de natuurdoelstellingen te realiseren is natuurvriendelijk beheer door agrariërs noodzakelijk. Op grond van de bodemgesteldheid en het watersysteem is extensieve landbouw gewenst; een dergelijke landbouw kan als nevenfunctie landschapsbeheer en natuurbeheer hebben.

De continuering van de grondgebonden landbouwsector als drager - en in de meeste gevallen ook beheerder - van het landschap is van essentieel belang voor het buitengebied van Hardinxveld-Giessendam. Alleen op deze wijze kunnen de gewenste landschappelijke kwaliteiten worden gehandhaafd en versterkt. De toekomst van de grondgebonden landbouw staat onder druk doordat het landbouwareaal en het aantal bedrijven afneemt door ruimteclaims voor verstedelijking en natuurontwikkeling. Daarnaast heeft de landbouw in Nederland te maken met stijging van productiekosten en daling van de opbrengsten. Belangrijke voorwaarde is dat de grondgebonden landbouw een realistisch toekomstperspectief heeft. In het voorliggende bestemmingsplan wordt hier op ingespeeld.

#### Transformatie

De zone tussen die tussen de Betuweroute en de Merwede-Lingelijn is ontstaan - thans onderdeel van het aaneengesloten veenweidegebied van de Alblasserwaard - kan nog steeds worden gebruikt voor agrarische doeleinden. Niettemin is het gebiedsdeel door de aanleg van de Betuweroute afgesneden van het waardevolle open veenweidegebied van de Alblasserwaard. Zodoende verzet het ruimtelijk raamwerk zich niet tegen een transformatie van de zone tussen de Betuweroute en de Merwede-Lingelijn. Dit betekent echter niet dat het gebiedsdeel zondermeer als opvanggebied voor woningbouw en bedrijventerreinen kan worden beschouwd. Als overgangsgebied tussen het stedelijk gebied en het open veenweidegebied dient de zone tussen de twee spoorlijnen een nadrukkelijke groene functie te krijgen. Tevens is een sterke blauwe functie gewenst om het waterprobleem te kunnen oplossen.

*Afbeelding 3.7: structuurvisiekaart* 

Op de structuurvisiekaart is in het gebied tussen de aangeduid als zoekgebied voor een 'woon-werklandschap'. De gedachte is verder om in de toekomst in het resterende gebied een woon-werklandschap te realiseren. Het gebied wordt dan (zeer) extensief bebouwd met specifieke typologieën, dit vooral vanwege de landschappelijke waarde, geluidsoverlast van de spoorlijnen en het natte karakter van het gebied. Een belangrijke inzet van de periode waarvoor deze structuurvisie geldt (tot 2030) is om het gebied landschappelijk te gaan ontwikkelen. Net als de gebieden tussen de kernen wordt een watersysteem ontwikkeld op basis van het karakteristieke slagenlandschap. Het gebied doet dienst als waterberging, met welk water het stedelijk gebied kan worden gereinigd. Een stevig 'groen-blauw'-casco dat extensief wordt ontsloten voor stedelijke (natuur)recreatie. Het overgangsgebied wordt een landschapspark. De historisch-geografische waarden in het gebied mogen in elk geval niet onevenredig worden aangetast.

Het voorliggende bestemmingsplan voorziet vooralsnog niet in de transformatie van de zone tussen de Betuweroute en Merwede-Lingelijn.

#### *Nota Wonen 2012-2022*

In november 2004 heeft de gemeenteraad van Hardinxveld-Giessendam de 'Nota Wonen 2005-2015' vastgesteld. Alhoewel de looptijd van het plan nog niet is verstreken, heeft de gemeente besloten de beleidsnota voortijdig te actualiseren. Er hebben zich sinds de vaststelling immers belangrijke wijzigingen op de woningmarkt voorgedaan. De nieuwe Nota Wonen:

- is bedoeld om een zo actueel mogelijk woonbeleid te formuleren;
- geeft inzicht in ontwikkelingen en trends op de lokale woningmarkt;
- formuleert ambities voor het woonbeleid voor de periode 2012-2022;
- bevat een (flexibel) bouwprogramma;
- bevat een uitvoeringsparagraaf, waarin de doelen SMART worden geformuleerd;
- besteedt integraal aandacht aan wonen, welzijn en zorg;
- is een toetsingskader voor projecten;
- fungeert als basis voor de op te stellen structuurvisie en de nieuwe prestatieafspraken met Omnivera;
- maakt het mogelijk dat de Nota Wonen jaarlijks eenvoudig kan worden geactualiseerd.

De Nota Wonen geeft geen directe uitgangspunten voor dit bestemmingsplan, aangezien het een conserverend karakter heeft en geen nieuwe ontwikkelingen mogelijk maakt.

# *Gemeentelijk Verkeers- en Vervoerplan (GVVP)*

In 2012 is het Gemeentelijk Verkeers- en Vervoerplan (GVVP) vastgesteld. Het doel van dit plan is het vastleggen van het beleid op het gebied van verkeer en vervoer in de gemeente Hardinxveld-Giessendam voor de periode 2012 tot 2022, dat aansluit bij de ambities en speerpunten die de gemeente heeft, maar tevens past binnen de kaders die hogere overheden in hun beleid stellen. Deelaspecten van het beleidsterrein verkeer en vervoer en raakvlakken met andere beleidsterreinen worden in dit plan bij elkaar gebracht, wat resulteert in een integrale visie op verkeer- en vervoerbeleid in de gemeente Hardinxveld-Giessendam. Om uitvoering te geven aan het opgestelde gemeentelijke beleid wordt het plan vergezeld van een uitvoeringsprogramma met daarin maatregelen en projecten.

Voor een veilige en herkenbare weginrichting is het belangrijk dat alle wegen zo veel mogelijk worden ingericht conform de Essentiële HerkenbaarheidsKenmerken (EHK). Volgens de principes van Duurzaam Veilig moet een weggebruiker bijna als vanzelf het gewenste gedrag op een bepaald type weg vertonen. De EHK maken de wegcategorieën voor de weggebruiker beter herkenbaar. Het voorliggende bestemmingsplan biedt hiertoe voldoende mogelijkheden.

#### *Stedelijk Waterplan*

In 2003 hebben gemeente en waterschap een stedelijk waterplan voor Hardinxveld-Giessendam opgesteld. In het waterplan staan maatregelen beschreven die aan de riolering en de watergangen uitgevoerd moeten worden om de waterkwaliteit van de watergangen te verbeteren.

#### Maatregelen

Belangrijke maatregelen in het waterplan zijn:

- De waterberging vergroten om bij hevige buien voldoende ruimte te hebben voor het opvangen van regenwater.
- Stilstaand water opheffen door te zorgen voor doorstroming.
- Natuurvriendelijke oevers aanleggen, aantrekkelijk voor het oog en goed voor de waterkwaliteit door een evenwichtig leefmilieu voor planten en dieren.
- Nieuwe afspraken maken over het peilbeheer.

### Uitgevoerde maatregelen/maatregelen in uitvoering

Inmiddels is het Stedelijk Waterplan afgerond en zijn alle geplande maatregelen voor het plangebied uitgevoerd.

### *Welstandnota Hardinxveld-Giessendam*

Hardinxveld-Giessendam zoekt naar een evenwicht tussen de bouwmogelijkheden voor burgers en bedrijven enerzijds en het aanzien van de gemeente anderzijds. In de dorpscentra en langs enkele beeldbepalende linten is een hoge beeldkwaliteit uitgangspunt en moet welstand bijdragen aan de ruimtelijke kwaliteit. Voor de meeste woongebieden en bedrijventerreinen wil de gemeente zich wat betreft welstand terughoudend opstellen en waar mogelijk ruimte laten voor particulier initiatief. Hierbij zal de voor-achterkant benadering toegepast worden, waarbij bouwplannen aan achterkanten in beginsel niet preventief worden getoetst.

De welstandsnota maakt onderscheid in gebieden en objecten. De gebieden vormen de kern van het welstandsbeleid. De gemeente is verdeeld in gebieden met een eigen identiteit zoals linten, woonwijken en bedrijventerreinen. Van deze gebieden is het ruimtelijk en architectonisch beeld beschreven gevolgd door een waardering en een verwachting over eventuele veranderingen. Deze bepalen de uitgangspunten voor de welstandstoets.

Het buitengebied van Hardinxveld-Giessendam is grotendeels aangewezen als gewoon welstandsgebied. Het beleid is gericht op het behoud van de oorspronkelijke structuurelementen, het karakteristieke profiel van de lintwegen en het inperken van grote oppervlakken verharding. De commissie zal bij de advisering over woongebouwen en bedrijfsgebouwen onder meer aandacht schenken aan de mate van afwisseling en individualiteit in de massa in combinatie met een terughoudende vormgeving en traditioneel gebruik van materialen en kleuren.

Daarnaast is het bebouwingslint Rivierdijk aangewezen als bijzonder welstandsgebied. Het beleid is gericht op het behoud van de ruimtelijke kwaliteit van het lint en het bewaren van de eenvoud in de kleinschalige hoofdmassa's en het kleurgebruik. Ook voor nieuwe gebouwen worden specifieke oplossingen gevraagd, in lijn met de historische context van het dijklint. Teneinde de karakteristiek van de Rivierdijk te waarborgen is in dit bestemmingsplan een gebiedsaanduiding 'overig – bijzonder gebied van welstand' opgenomen (zie ook paragraaf 4.3).

#### **3.5. Ruimtelijke structuur**

#### *Ontstaansgeschiedenis*

De gemeente Hardinxveld-Giessendam maakt deel uit van de Alblasserwaard. De authentieke structuur van het landschap is vaak rechtstreeks te herleiden tot de periode van de Middeleeuwse veenontginningen. Het slagenlandschap van de Alblasserwaard, dat zich manifesteert als een open en weidse polder, werd en wordt nog steeds voornamelijk gebruikt als agrarisch productiegebied in de vorm van veenweiden. Het gebied heeft daarom in cultuurhistorisch opzicht een grote waarde.

Hardinxveld en Giessendam behoren tot de oudste ontginningscentra van de Alblasserwaard. Vanuit de oeverwal aan de benedenloop van het veenriviertje de Giessen zijn in noordwestelijke richting de afwateringssloten gegraven. Aangenomen wordt dat het gebied rond Hardinxveld-Giessendam al in 1270 geheel is ontgonnen.

Archeologische vondsten op de oevers van de Giessen geven aan dat de eerste intensieve bewoning al plaatsvond in de 11e eeuw. Deze bewoning heeft zich ontwikkeld langs de Giessen en heeft geleid tot de karakteristieke lintbebouwing op de oeverwallen: een reeks boerderijen die het ontgonnen land aan de achterzijde gebruikten voor agrarische productie. In de loop de eeuwen is de ruimte tussen de boerderijen en de Giessen ingevuld met bebouwing.

Door inklinking van de polders en verzanding van de rivier ontstond de noodzaak om het ontgonnen land te beschermen tegen overstromingen bij hoogtij. De rivier de Merwede werd bedijkt en in de Giessen werd een dam aangelegd om Giessendam buiten de getijden van de rivier te houden: Giessendam was een feit.

Hardinxveld-Giessendam maakt deel uit van een langs de rivier gelegen 'verstedelijkingsreeks' vanaf Gorinchem tot aan Rotterdam. De ontwikkeling van deze 'bandstad' kan gerelateerd worden aan de aanleg van de infrastructuur aan het eind van de 19e en in de loop van de 20e eeuw. De belangrijke economische aders zijn de spoorlijn, de auto(snel)wegen en de Merwede. De kernen hebben zich vanaf hun ontstaan in de 13e eeuw tot de 20e eeuw nauwelijks ontwikkeld. Er heeft voornamelijk verdichting plaatsgevonden in de lintbebouwing.

#### *Ruimtelijke karakteristiek*

Het plangebied valt uiteen in drie deelgebieden; Buitengebied West, Buitengebied Oost en de Giessenzoom. Buitengebied West is direct ten noorden van de Merwede-Lingelijn gelegen en wordt gevormd door een uitgestrekt veenweidegebied met noord-zuid georiënteerde percelen. Het plangebied wordt van oost naar west doorsneden door respectievelijk de Betuweroute, de Giessendamse Tiendweg en de Broekseweg. Met name de Giessendamse Tiendweg is kenmerkend voor het gebied en de directe omgeving. Een tiendweg is een op een veenkade aangelegde weg, die van oorsprong een functie in de waterbeheersing hebben gehad. De Giessendamse Tiendweg vormt één van de belangrijkste structuurdragers van het gebied en is nog altijd duidelijk herkenbaar in het landschap.

*Afbeelding 3.8: de Giessendamse Tiendweg is nog altijd herkenbaar in het landschap.* 

Buitengebied Oost bestaat uit een tweetal polders, te weten Polder Hardinxveld en Polder de Dordtse Avelingen. Deze laatste polder behoort tot het uiterwaardengebied van de Boven-Merwede. In de Dordtse Avelingen komen hakhout en grienden voor. De griendcultuur

bestaat minstens enige eeuwen. De aanleg van grienden vond plaats op gronden die vaak niet geschikt waren voor andere vormen van landbouw door onder andere overstromingen. Door de sterk afgenomen afzetmogelijkheden van griendhout, in het bijzonder door het wegvallen van de vraag naar rijshout voor waterstaatkundige werken, neemt het areaal aan geëxploiteerde grienden sterk af. De Dordtse Avelingen kent een afwisseling van open en gesloten landschapsdelen. Zo is er open grasland en open water (Avelingerdiep) met zicht op de Boven-Merwede, maar zijn er ook grienden die het zicht beperken.

De Polder Hardinxveld – gelegen tussen de kern Boven-Hardinxveld en het Kanaal van Steenenhoek - kenmerkt zich door een regelmatige noord-zuid gerichte strokenverkaveling, afwisselend in maat en schaal. Ten westen van de Koningin Wilhelminalaan is de strokenverkaveling beduidend fijnmaziger aanwezig. In deze polder komen op kleine schaal eveneens griendculturen voor. Aan de noordzijde van het plangebied bakent de Rijksweg A15 tezamen met de spoorlijn en het Kanaal van Steenenhoek het oostelijk deel van het plangebied af. De Tiendweg loopt als een fraaie landelijke route oost-west vanaf de Rivierdijk naar Boven-Hardinxveld. De Rivierdijk is een duidelijk visueel hoogte- en bebouwingsaccent. De lintbebouwing langs de Rivierdijk biedt afwisselend doorzichten op het daarachter gelegen open polderlandschap. De Rivierdijk biedt vrij zicht op het rivierenlandschap.

*Afbeelding 3.9: links de polder Hardinxveld met het Kanaal van Steenenhoek, rechts de Dordtse Avelingen* 

De Giessenzoom is een gebied dat ligt ingeklemd tussen de Giessen en de Merwede-Lingelijn. Met name als gevolg van de aanleg van de spoorlijn in de 19e eeuw is de Giessenzoom geïsoleerd geraakt. Omdat een groot gedeelte van het gebied erg nat en moeilijk bereikbaar was (het gebied is extensief ontsloten voor autoverkeer), zijn deze gronden later uit gebruik genomen en omgevormd tot volkstuinen. Doordat de landbouw steeds meer behoefte had aan efficiënte gronden en er een stijgende vraag naar particuliere 'vrijetijdsgronden' ontstond, groeide het areaal volkstuinen en hobbymatige veehouderij.

Door de ontwikkeling van volkstuinen nam ook het aantal eigenaren toe. Dit had zijn weerslag op de ruimtelijk functionele structuur van het gebied. Sloten werden gedempt met name in de vooroeverzone; elke eigenaar richtte zijn stukje grond in naar de eigen wens. Er kwam een ontwikkeling op gang van het bouwen van tuinhuisjes die zich langzaam transformeerde tot permanente bebouwing. Deze transformatie is mede als gevolg van een onvoldoende handhaving tot op heden gaande, waardoor delen van het gebied sterk verrommeld zijn

#### **3.6. Archeologische en cultuurhistorische waarden**

#### *Cultuurhistorische Hoofdstructuur Zuid-Holland*

De provincie Zuid-Holland heeft kaarten vervaardigd waarin de Cultuurhistorische Hoofdstructuur (CHS) van Zuid-Holland is vastgelegd. Dit project is opgezet om het beleid en alle verantwoordelijkheden die de provincie heeft op het gebied van cultureel erfgoed archeologie, nederzettingsgeschiedenis en landschapsbehoud - te onderbouwen en te integreren. Zo kan de waardering, de toetsing en de actieve bescherming van historische kwaliteiten worden verbeterd. De kaarten vestigen de aandacht op onder meer de landschapsvorming in het poldersysteem.

Uit de kaart van de CHS Zuid-Holland (zie afbeelding 3.10) blijkt, dat een groot deel van het plangebied belangrijke cultuurhistorische en landschappelijke kwaliteiten bezit. Zo is een groot deel van Buitengebied West – met name het gebied ten noorden van de Betuweroute - aangeduid als historisch landschappelijk vlak van redelijk hoge waarde vanwege het waardevolle veenweidegebied met het kenmerkende slagenlandschap. Een slagenlandschap is een landschap waarbij de verkaveling volgens een bepaald patroon heeft plaatsgevonden. Vanuit een toegankelijk lijnvormig element, een weg of een oeverwal bijvoorbeeld (de *ontginningsas*), werden lange, smalle en evenwijdige percelen loodrecht hierop aangelegd. Deze hadden de afmetingen van een *slag*, gewoonlijk 1600 meter lang en 96 meter breed. Een kwart van de oppervlakte werd gebruikt voor ontwatering, die geschiedde door een stelsel van evenwijdige sloten die aan de lange zijden van de perceelsgrenzen te vinden waren. De aarde die uit de sloot vrijkwam werd gebruikt om het akkerland op te hogen.

*Bestemmingsplan "Buitengebied" Toelichting Vastgesteld d.d. 28 april 2016 Afbeelding 3.10: uitsnede uit de CHS Zuid-Holland – Cultuurhistorie* 

Daarnaast zijn het Kanaal van Steenenhoek, de Rivierdijk, de dijk parallel aan de Giessen, de Tiendweg, Zwijnskade, Oosteinde en Broekseweg aangeduid als historisch landschappelijke lijnen van (redelijk) hoge waarde. De Giessendamse Tiendweg en de Giessen zijn aangeduid als historisch landschappelijke lijn van zeer hoge waarde. De Giessendamse Tiendweg betreft een nog gave Tiendweg. Tiendwegen hebben in het verleden een functie in de waterbeheersing gehad, vooral in gebieden waar de afwatering problematisch werd door inklinking van de veengrond. Men gaat er van uit dat veel van deze wegen zijn aangelegd gedurende de tijd van de ontginningen of betrekkelijk kort daarna. Daarmee is de aanleg van de meeste tiendwegen te plaatsen tussen 1100 en 1500.

Daarnaast is de Tiendwegse molen aan de Giessendamse Tiendweg in de cultuurhistorische waardenkaart voorzien van een molenbiotoop van zeer hoge waarde. Tot slot zijn ook de wielen aan de Rivierdijk aangeduid in de cultuurhistorische atlas van de provincie.

#### *Monumenten*

In het voorliggende plangebied zijn zowel gemeentelijke als Rijksmonumenten aanwezig. Het gaat om de volgende objecten:

| Adres                   | Object                         | Bouwjaar | Soort monument        |
|-------------------------|--------------------------------|----------|-----------------------|
| Giessendamse Tiendweg 1 | Tiendwegse molen - poldermolen | 1906     | Rijksmonument         |
| Kanaaldijk Zuid 1       | Mr. dr. Kolffgemaal - Gemaal   | 1944     | Gemeentelijk monument |
| Kanaaldijk Zuid 5       | Gemaal (nu woning)             | 1944     | Gemeentelijk monument |
| Rivierdijk 519          | Sluiswachterswoning            | 1906     | Gemeentelijk monument |

#### *Archeologie*

Uit de kaart van de CHS Zuid-Holland valt af te leiden dat voor delen van het plangebied een redelijke tot zeer grote kans op het aantreffen van archeologische sporen geldt. Bovendien bevinden zich binnen het plangebied enkele archeologische monumenten van zeer hoge waarde.

*Afbeelding 3.11: uitsnede uit de CHS Zuid-Holland – Archeologie* 

#### *Gemeentelijke Beleidsnotitie Archeologie*

Op de Archeologische verwachtings- en beleidsadvieskaart voor de gemeente Hardinxveld-Giessendam (BAAC 2009) is een verfijning gegeven van de archeologische (verwachtings)waarden. Uitgangspunt is het zoveel mogelijk behouden van archeologische waarden 'in situ' door deze in te passen in de ontwikkeling.

Ongeveer de helft van het plangebied heeft een lage archeologische verwachting. Het overige deel van het plangebied heeft een hogere archeologische verwachtingswaarde, variërend van een middelhoge tot hoge verwachtingswaarde. Daar waar sprake is van een hoge verwachtingswaarde is onderscheid gemaakt in verwachtingsdiepte, uiteenlopend van > 5 meter tot aan of nabij het oppervlak. Met name in het gebied tussen de Giessendamse Tiendweg en de Broekseweg is sprake van een grote trefkans op archeologische sporen aan of nabij het oppervlak. Dat geldt ook voor de zone parallel aan het Kanaal van Steenenhoek, de Giessen en de Rivierdijk. Hetzelfde geld voor het gebied rondom Oosteinde. Voor de buitendijkse gebieden langs de Merwede geldt een middelmatige archeologische verwachting. Tevens zijn er twee gebieden langs de Betuweroute benoemd tot terreinen met een bepaalde archeologische waarde (overige AMK terreinen).

Tot slot zijn er op grond van de archeologische beleidsadvieskaart diverse historische dijken en wegen aangeduid, waaronder de Rivierdijk, (Giessendamse) Tiendweg, Kanaaldijk, Nieuwesteeg, Parallelweg, Broekseweg en Oosteinde.

*Afbeelding 3.12: archeologische verwachtings- en beleidsadvieskaart voor de gemeente Hardinxveld-Giessendam, BAAC 2009*

#### **3.7. Beeldkwaliteit**

Het open veenweidegebied ten noorden van de Merwede-Lingelijn, alsmede het veenweidegebied tussen Boven-Hardinxveld en het Kanaal van Steenenhoek, worden gevormd door een eeuwenoud slagenlandschap met authentieke elementen, zoals de (Giessendamse) Tiendweg met knotwilgen en de talloze watergangen in het gebied. Het gebied is hoofdzakelijk een agrarisch productielandschap en herbergt diverse natuurwaarden. Het gebied heeft een enorm groene uitstraling door de uitgestrekte veenweidegebieden en de karakteristieke landwegen met laanbeplanting. Kenmerkend voor de beeldkwaliteit van het gebied ten noorden van de Merwede-Lingelijn is met name de Giessendamse Tiendweg en de daaraan gelegen molen. Deze molen is vrijwel vanuit de wijde omtrek zichtbaar en drukt een nadrukkelijke stempel op het karakter van het gebied. Niet voor niets behoort het gebied tot het Nationaal Landschap het Groene Hart en is het aangewezen als Belvedèregebied.

De aanleg van de Betuweroute zorgde jaren geleden voor een permanente infrastructurele verstoring, waardoor een deel van het plangebied geïsoleerd is geraakt. De realisatie van de spoorlijn heeft de landschappelijke waarde van het gebied doen afnemen. De geïsoleerde ligging en de verminderde landschappelijke waarden zijn redenen geweest om het gebied tussen de Betuweroute en Merwede-Lingelijn aan te wijzen als transformatiegebied.

*Afbeelding 3.13: de Betuweroute doorsnijdt het buitengebied ten noorden van Hardinxveld-Giessendam* 

*Afbeelding 3.14: het kanaal van Steenenhoek* 

Beeldbepalend voor het oostelijk deel van het buitengebied is het Kanaal van Steenenhoek. Het Kanaal van Steenenhoek is rond 1819 gegraven en diende als afwatering van de Linge, die voor die tijd het water via de binnenstad en de vestinggrachten van Gorinchem op de Boven-Merwede moest lozen en daarbij vaak de stad blank zette. Het kanaal loopt van het noorden van de Gorinchemse binnenstad parallel aan de Betuweroute en de A15 naar het westen, gaat boven Boven-Hardinxveld langs en mondt bij deze plaats uit in de Beneden-Merwede, waar zich het Gemaal mr. dr. G. Kolff bevindt. Het gemaal is aan de Rivierdijk gesitueerd, een historisch dijklint langs de oever van de Merwede. De Rivierdijk is een lange, slingerende weg met weinig openbaar groen. Het gedeelte van de Rivierdijk ten oosten van Boven-Hardinxveld is alleen aan de polderzijde bebouwd, waardoor er sprake is van een onbelemmerd uitzicht over de Merwede naar het Eiland van Dordt en

de bebouwing van Werkendam (zie afbeelding 3.14). Hierdoor heeft de Rivierdijk een hoge kwaliteit en belevingswaarde.

*Afbeelding 3.15: uitzicht vanaf de Rivierdijk over de Merwede richting Werkendam.* 

#### **3.8. Groen- en waterstructuur**

De groenstructuur van het gebied wordt grotendeels gevormd door de uitgestrekte veenweidegebieden, welke bepalend zijn voor het groene karakter en de openheid van het gebied. De veenweidegebieden worden doorsneden door vele sloten (slagenlandschap) en worden hoofdzakelijk begraasd door runderen en schapen. Bovendien is het een geschikt broedgebied voor weidevogels. Dit slagenlandschap is ontstaan door de ontginning die plaatsvond van de 10e tot en met de 13e eeuw. Door het graven van afwateringssloten werd het natte veenland ontwaterd om het geschikt te maken voor akkerbouw (destijds) en veeteelt.

Naast de veenweidegebieden drukt ook de laanbeplanting parallel aan de Broekseweg een nadrukkelijke stempel op het groene karakter van het gebied. Hetzelfde geldt voor de karakteristieke knotwilgen evenwijdig aan de Giessendamse Tiendweg, welke zich als een groene ader door het open landschap snijdt.

*Afbeelding 3.16: het groen-blauwe karakter van Buitengebied West in beeld* 

Vanaf de Rivierdijk zijn ook de Boven-Merwede en de polder Dordtse Avelingen beeldbepalend. De Dordtse Avelingen kent een afwisseling van open en gesloten landschapsdelen. Zo is er open grasland en open water (Avelingerdiep) met zicht op de Boven-Merwede, maar zijn er ook grienden die het aanzicht bepalen. De polder Dordtse Avelingen behoort tot het uiterwaardengebied van de Boven-Merwede. In de Dordtse Avelingen komen hakhout en grienden voor. De aanleg van grienden vond plaats op gronden die vaak niet geschikt waren voor andere vormen van landbouw door onder andere overstromingen.

Kenmerkend voor de groenstructuur is tenslotte de Giessenzoom. Het oorspronkelijke groene karakter van dit gebied, met grienden, elzensingels, boomgaarden en knotwilgen , is de afgelopen decennia behoorlijk veranderd. Deze oorspronkelijke karakteristieken van de Giessenzoom zijn vervangen door volkstuinen of zijn zo vervallen dat ze niet of nauwelijks meer herkenbaar zijn. Het verdwijnen van deze karakteristieken heeft een grote invloed gehad op de kleinschaligheid van het gebied. De ruimten zijn groter geworden en lopen op veel plaatsen in elkaar over. In de zone waar de volkstuinen aan de Giessen liggen is een bonte mengeling van verschillende haagsoorten ontstaan die het zicht vanaf de boezemkade op de Giessen ontneemt. Ook zijn er in deze zone op veel plekken sloten aan de boezemkade gedempt om het oppervlakte volkstuin te vergroten. De boomgaard bij de entree van de Giessenzoom is verwilderd en nauwelijks meer als zodanig herkenbaar. Ditzelfde geldt voor de grienden in het gebied.

#### **3.9. Verkeersstructuur**

### *Buitengebied West*

 De verkeersstructuur wordt enerzijds gevormd door de Zwijnskade, met haaks daarop de Broekseweg. De Broekseweg takt aan op de Molenweg, welke net buiten het plangebied is gelegen. Anderzijds wordt de verkeerstructuur gevormd door de Spoorweg aan de zuidzijde van het plangebied, met haaks daarop de Polderweg, welke in verbinding staat met de Broekseweg

 De Broekseweg, Spoorweg en de Zwijnskade vormen samen de belangrijkste ontsluitingswegen in het plangebied en verbinden het buitengebied met Hardinxveld-Giessendam. De Giessendamse Tiendweg, ten noorden van de Betuweroute, is een wandelpad over een oud karakteristiek dijkje en heeft een belangrijke recreatieve functie in het gebied.

 Tot slot wordt het westelijk deel van het buitengebied van oost naar west doorsneden door de Betuweroute, een goederenspoorlijn tussen Rotterdam en Zevenaar.

#### *Buitengebied Oost*

De verkeersstructuur van het oostelijk deel van het buitengebied wordt primair gevormd door de Rivierdijk, met haaks daarop de Nieuwesteeg. Anderzijds wordt de verkeersstructuur gevormd door de Parallelweg, die – net als de Rivierdijk – de kernen Boven Hardinxveld en Hardinxveld-Giessendam met elkaar verbindt.

Aan de zuidzijde wordt het plangebied begrensd door de Merwede, een belangrijke verbinding voor scheepvaartverkeer. Aan de noordzijde van het plangebied liggen enkele belangrijke infrastructurele aderen; de Rijksweg A15, Merwede-Lingelijn en Betuweroute. De A15 volgt de ligging van het kanaal en buigt in westelijke richting af richting de Merwede. Het beheer van de A15 is in handen van Rijkswaterstaat. Zij zien toe op een veilige en vlotte doorstroming van het verkeer. Het voorliggende bestemmingsplan werpt geen belemmeringen op voor het gebruik en beheer van de Rijksweg. Voor initiatieven op of langs de Rijksweg is een vergunning noodzakelijk op grond van de Wet beheer rijkswaterstaatswerken.

# **3.10. Functionele structuur**

Het westelijk deel van het plangebied heeft een overzichtelijke structuur en heeft hoofdzakelijk een agrarische functie, bestaande uit grondgebonden veehouderij. De gronden

zijn in gebruik als weiland ten behoeve van het beweiden door dieren. De boerderijen op de bouwpercelen betreffen hoofdzakelijk solitaire (ruilverkavelings-)boerderijen. De bouwpercelen bestaan uit de erven met stallen, één of twee bedrijfswoningen en bijbehorende voorzieningen, zoals mest- en voeropslag. De meeste bedrijven zijn volwaardige agrarische bedrijven.

Aan de Spoorweg zijn twee voormalige agrarische bedrijven aanwezig. De agrarische activiteiten zijn beëindigd en de bedrijfswoning is in gebruik als burgerwoning. Vaak worden op deze percelen nog wel hobbymatige agrarische activiteiten uitgevoerd. Aan de Polderweg is een boomkwekerij aanwezig. Het noordelijk deel van het perceel wordt gebruikt voor het kweken van de bomen. Op het zuidelijk deel vindt voornamelijk opslag plaats. Tevens is een bedrijfsgebouw aanwezig.

Het oostelijk deel van het plangebied heeft een meer gemengd karakter, waarbij woningen, agrarische en watergebonden bedrijvigheid elkaar afwisselen. Langs de Parallelweg en Rivierdijk heeft de woonfunctie duidelijk de overhand, waarbij de bebouwing (woningen) langs de Rivierdijk vrijwel uitsluitend aan de polderzijde is gesitueerd. Ook langs de Parallelweg is de bebouwing slechts aan één zijde gesitueerd, in verband met de ligging van de Merwede-Lingelijn direct ten noorden van de Parallelweg.

Verspreid langs zowel de Rivierdijk als de Parallelweg komt bedrijvigheid voor, waarbij met name langs de Rivierdijk enkele watergebonden bedrijven zijn gevestigd. Deze zijn hoofdzakelijk aan de rivierzijde van de dijk gesitueerd.

Tevens zijn er in het oostelijk deel van het plangebied enkele grondgebonden veehouderijen aanwezig, onder meer aan de Rivierdijk, Nieuwesteeg en Koningin Wilhelminalaan. Het gaat om volwaardige agrarische bedrijven, met stallen, een bedrijfswoning en bijbehorende voorzieningen, zoals mest- en voeropslag.

Naast de voorgenoemde functies heeft het plangebied als geheel ook een belangrijke recreatieve functie. De uitgestrekte weilanden en grazende koeien hebben een hoge recreatieve waarde. Ook de (Giessendamse) Tiendweg, het Kanaal van Steenenhoek, de polder Dordtse Avelingen en de Tiendwegse Molen dragen bij aan de recreatieve functie van het gebied. Daarnaast is aan de Nieuwesteeg nog een motorcrossterrein gesitueerd.

Als het om recreatie gaat neemt de Giessenzoom een bijzondere plaats in. In dit gebied zijn diverse - hoofdzakelijk recreatieve - functies gevestigd, waaronder diverse volkstuinen. Door de ontwikkeling van volkstuinen heeft het gebied een belangrijke recreatieve functie gekregen. Gaandeweg is er een ontwikkeling op gang gekomen, waarbij tuinhuisjes zich langzaam transformeerde tot permanente bebouwing en recreatiewoningen. Het oostelijk deel van de Giessenzoom betreft een open agrarisch gebied.

Naast de recreatieve functie, heeft met name het oostelijke deel van het Buitengebied tevens een belangrijke functie als natuurgebied. De Dordtse Avelingen is een natuurgebied behorende bij de uiterwaarden van de Boven-Merwede. In een deel van dit gebied is agrarisch medegebruik toegestaan. In het zuiden van het gebied is extensief dagrecreatief medegebruik (wandelen, fietsen e.d.) toegestaan. Tevens zijn ter plaatse van de paalkampeergelegenheid drie tenten toegestaan.

#### **4. GEWENSTE RUIMTELIJKE EN FUNCTIONELE STRUCTUUR**

In dit hoofdstuk wordt ingegaan op de wijze waarop het behoud en het beheer van de bestaande ruimtelijke en functionele structuur wordt voorgestaan. Voorliggend plan maakt geen nieuwe grootschalige locatiegeboden ontwikkelingen mogelijk ten opzichte van de vigerende bestemmingsplannen en verleende vrijstellingen. Het vigerend juridisch kader vormt het uitgangpunt van dit bestemmingsplan.

# **4.1 Agrarisch gebied**

Het bestemmingsplan zet conform de structuurvisie van de gemeente Hardinxveld-Giessendam in op het beheer en de ontwikkeling van de aanwezige landschappelijke en cultuurhistorische waarden in het gebied. De continuering van de grondgebonden landbouwsector dient daarbij als een belangrijke drager - en in de meeste gevallen ook beheerder - van het landschap. Het beheer en de ontwikkeling van het landschap wordt van essentieel belang geacht voor het buitengebied van Hardinxveld-Giessendam als onderdeel van de grote groene eenheid in het Groene Hart. Alleen op deze wijze kunnen de gewenste landschappelijke kwaliteiten worden gehandhaafd, dan wel versterkt worden. Belangrijke voorwaarde daarbij is dat de grondgebonden graasdierbedrijven een realistisch toekomstperspectief hebben. Hiervoor dragen de sector zelf en de gemeente een gezamenlijke verantwoordelijkheid.

Er zullen daarnaast wijzigingen in de bedrijfstak doorgevoerd moeten worden. Voor de landbouwsector is het noodzakelijk om in te zetten ofwel op schaalvergroting ofwel juist op extensivering en aanvullende inkomensmogelijkheden te creëren uit natuur, recreatie, milieu of cultuurhistorie. Daartoe worden in dit bestemmingsplan voldoende mogelijkheden geboden. Dit bestemmingsplan staat extensief dagrecreatief medegebruik toe, alsmede de daarbij behorende (kleinschalige) voorzieningen. Daarnaast worden tevens diverse nevenfuncties toegestaan, waaronder de verkoop van streekeigen agrarische producten, een bed & breakfast, mini-camping en theeschenkerij.

Naast een toenemend aantal nevenactiviteiten zal natuur- en landschapsbeheer in betekenis toenemen. In het Groene Hart zal naar verwachting het aantal deeltijd- en hobbyboeren dat het grootste deel van hun inkomen ergens anders aan verdient, toenemen. Het uitoefenen van een volwaardig agrarisch bedrijf blijft in het plangebied, ondanks de genoemde ontwikkelingen, mogelijk. De daarvoor beschikbare gronden zullen in de toekomst echter in oppervlakte verminderen. Vooralsnog hebben de gronden in het plangebied een agrarische bestemming, waarbij het behoud van de landschappelijke en cultuurhistorische waarde bestaande uit de openheid, het verkavelingspatroon c.q. slotenpatroon en graslandvegetaties, voorop staat.

# **4.2 Bebouwingslinten**

Voor de gemengde lintbebouwing aan de noordkant van de Rivierdijk en aan de zuidzijde van de Parallelweg geldt als uitgangspunt het behouden en waar mogelijk versterken van de bestaande woon- en leefomgeving. De ruimtelijke en visuele kwaliteiten worden gevormd door de lintbebouwing aan de Rivierdijk en Parallelweg, de door de jaren heen opgebouwde structuur geeft het gebied een eigen karakter. Het borgen van de bestaande kwaliteiten in het plangebied vindt plaats door het gedetailleerd vastleggen van de bestaande ruimtelijke en functionele structuur. Naast woningen bevinden zich enkele bedrij-

ven aan het lint. Het betreft hoofdzakelijk bedrijven met een beperkte milieubelasting op de omgeving. Voor deze bedrijven is, conform de voormalige bestemmingsplanregeling, een conserverende regeling opgenomen waarbij alleen lichte bedrijfsactiviteiten zijn toegestaan.

De ruimtelijk, visuele kwaliteit van het openbaar gebied wordt beschermd en zoveel mogelijk versterkt door de private gronden grenzend aan de openbare straten te bestemmen als tuin. Aan de voorzijde gelden beperkte mogelijkheden. Voor de gronden welke niet grenzen aan het openbaar gebied is geregeld dat voldoende mogelijkheden bestaan (voor zover nog niet benut) om bij de woning behorende bouwwerken, zoals aan- en uitbouwen en bijgebouwen te realiseren, waarmee het woongenot vergroot kan worden. Het beschermen van het karakteristieke lint van de Rivierdijk wordt van belang geacht. Hiervoor is de gebiedsaanduiding "Bijzonder gebied van welstand" opgenomen. Voor het slopen geldt dat bij het verlenen van een vergunning de monumentencommissie om advies zal worden gevraagd. Tevens is bepaald dat ter plaatse de bestaande goot- en bouwhoogten in principe als maximum gelden. Zo wordt voorkomen dat niet alle bebouwing tot een vaste maximale hoogte wordt 'uitgevuld'.

#### **4.3 Giessenzoom**

Voor de Giessenzoom is in 2013 een actueel bestemmingsplan opgesteld (bestemmingsplan 'Giessenzoom – Parallelweg'). Uitgangspunt van dat bestemmingsplan was om zoveel mogelijk aansluiting te zoeken bij het masterplan voor de Giessenzoom uit 2004. Hoewel het één op één vertalen van het masterplan naar een bestemmingsplan niet uitvoerbaar bleek, is waar mogelijk aangesloten bij de ambities uit het masterplan. Daarnaast voorzag het bestemmingsplan in de legalisatie van diverse recreatieverblijven en andere kleine bouwwerken.

Er bestaat vooralsnog geen reden om af te wijken van de koers die in 2013 is ingezet. Het voorliggende bestemmingsplan neemt de bestemmingsplanregeling uit het bestemmingsplan 'Giessenzoom – Parallelweg' dan ook één op één over.

# **4.4 Ontwikkelingen**

Met voorliggend bestemmingsplan worden geen ontwikkelingen mogelijk gemaakt ten opzichte van de vigerende juridische regelingen.

Het gebied tussen de Merwede-Lingelijn en de Betuweroute komt op termijn in aanmerking voor transformatie naar wonen en werken. De structuurvisie voorziet in de westhoek van dit gebied een bedrijventerrein. De gedachte is verder om in de toekomst in het resterende gebied woonbebouwing te realiseren. Het gebied wordt dan (zeer) extensief bebouwd met specifieke typologieën, dit vooral vanwege de landschappelijke waarde, geluidsoverlast van de spoorlijnen en het natte karakter van het gebied. Vooralsnog is een dergelijke transformatie niet aan de orde en wordt het gebied conserverend bestemd.

# **5. WATER**

#### **5.1 Inleiding**

Op grond van de "Handreiking Watertoets 2; samenwerken aan water in ruimtelijke plannen" alsmede artikel 3.1.1. van het Besluit ruimtelijke ordening dient bij het opstellen van bestemmingsplannen in een vroegtijdig stadium overleg plaats te vinden met de betrokken waterbeheerder. Daarnaast worden initiatiefnemers van ruimtelijke ontwikkelingen verplicht "een beschrijving van de wijze waarop rekening is gehouden met de gevolgen van het plan voor de waterhuishouding" (3.1.6. eerste lid, sub b Besluit ruimtelijke ordening) op te nemen in de toelichting van bestemmingsplannen. Dat betekent dat elk plan moet worden voorzien van een zogenoemde "waterparagraaf", die tenminste de volgende elementen bevat:

- een omschrijving van de te verwachten effecten van de ruimtelijke ingreep op de waterkeringszorg en de waterhuishouding. Het inundatierisico en de consequenties voor de waterkwantiteit, de waterkwaliteit en de riolering worden behandeld; een beschrijving van de wijze waarop de initiatiefnemer het wateradvies van de waterbeheerder(s) heeft verwerkt. Indien wordt afgeweken van het wateradvies dient daarvoor een motivering te worden opgenomen;
- een beschrijving van de wijze waarop het wateradvies vertaald wordt naar de regels en de verbeelding geometrische plaatsbepaling.

#### **5.2 Kader**

#### *Rijksbeleid*

Het Nationaal Waterplan is de opvolger van de Vierde Nota Waterhuishouding uit 1998 en is opgesteld voor de planperiode 2009 - 2015. Het Nationaal Waterplan is in december 2009 door de ministerraad vastgesteld. Momenteel is een nieuw waterplan in voorbereiding: Nationaal Waterplan 2015-2021. Het ontwerp zal eind 2015 worden vastgesteld.

Het Nationaal Waterplan 2009 - 2015 beschrijft de hoofdlijnen van het nationale waterbeleid. Het Rijk streeft naar een duurzaam en klimaatbestendig waterbeheer en heeft de ambitie om de komende decennia te investeren in bescherming tegen overstromingen en in de zoetwatervoorziening.

Voor een duurzaam en klimaatbestendig watersysteem is het van belang bij ruimtelijke ontwikkelingen rekening te houden met waterhuishoudkundige eisen op de korte en de lange termijn. Om een duurzaam en klimaatbestendig watersysteem te bereiken moet het water meer bepalend zijn bij de besluitvorming over grote ruimtelijke opgaven dan voorheen. De mate van bepalendheid wordt afhankelijk gesteld van, onder meer, de omvang en de aard van de ingrepen, bestaande functies, nieuwe andere ruimteclaims en de bodemgesteldheid van een gebied.

De Vierde Nota Waterhuishouding gaat uit van integraal waterbeheer en een watersysteembenadering. Hoofddoelstelling van de Nota is het hebben en houden van een veilig en bewoonbaar land. Verdere uitgangspunten zijn dat zoveel mogelijk op een natuurlijke wijze moet worden omgegaan met het water en de watersystemen, dat een watersysteem- en stroomgebiedbenadering zowel nationaal als internationaal de nadruk moet krijgen, en dat een goede samenhang tussen waterbeleid, milieubeleid en ruimtelijke ordening moet worden bewerkstelligd.

In de Waterwet (2009) zijn acht oude waterwetten samengebracht. De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Europese Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

De Beleidslijn Grote Rivieren bevat het kader voor het beoordelen van de toelaatbaarheid vanuit rivierkundig en ruimtelijk oogpunt - van nieuwe activiteiten in het rivierbed van de grote rivieren. De Beneden-Merwede behoort hier ook toe. De Beleidsregels gelden voor het buitendijkse deel van Buitengebied Oost. Deze buitendijkse gebieden vallen namelijk onder het stroomvoerende regime van de beleidsregels, wat betekent dat er beperkt activiteiten mogelijk zijn. Het voorliggend bestemmingsplan voorziet niet in nieuwe ontwikkelingen die relevant zijn voor de Beneden-Merwede. Eventuele toekomstige ontwikkelingen dienen aan de Beleidslijn getoetst te worden. Initiatiefnemers dienen in dat kader advies in te winnen bij de waterbeheerder Rijkswaterstaat danwel een vergunning aan te vragen

De waterschappen krijgen een nieuwe bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude- en warmteopslag en grote industriële onttrekkingen van meer dan 150.000 m3 /jaar. Gemeenten krijgen verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

De hoofddoelstellingen van het Nationaal Bestuursakkoord Water (NBW) zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundig relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening 1985 (Bro 1985) en is overgenomen in het nieuwe Besluit ruimtelijke ordening (Bro) en hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, vooral op het gebied van wateroverlast en watertekort.

In 2000 is de Europese Kaderrichtlijn Water (KRW) van kracht geworden. De KRW geeft een kader voor de bescherming van de ecologische en chemische kwaliteit van oppervlaktewater en grondwater. De KRW eist dat de ecologische toestand van het water een goede kwaliteit weerspiegelt. Dit betekent dat in alle Europese wateren de soorten organismen moeten voorkomen die daar in een onverstoorde situatie thuis horen. Deze natuurlijke soortensamenstelling komt in Nederland vrijwel nergens meer voor. De EU verplicht de lidstaten

om een goede ecologische toestand voor verschillende watertypen te definiëren. Indien nodig moeten de landen maatregelen treffen om een goede ecologische toestand te bereiken.

In 2000 heeft de commissie Waterbeheer 21e eeuw (WB21) advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatshebben; berging moet binnen het stroomgebied plaatshebben. Dit betekent onder andere het aanwijzen en in stand houden van waterbergingsgebieden. Daarnaast wordt verdroging bestreden en worden watertekorten verminderd.

#### *Provinciaal beleid*

Op 1 januari 2010 is het Provinciaal Waterplan 2010 - 2015 in werking getreden. Dit plan vervangt het provinciale Waterhuishoudingplan, dat was opgenomen in het Beleidsplan Groen, Water en Milieu 2006 - 2010 en in het Grondwaterplan 2007 - 2013. In het Provinciaal Waterplan zijn de opgaven van de KRW, het NBW en het Nationaal Waterplan vertaald naar strategische doelstellingen voor Zuid-Holland. Het Provinciaal Waterplan beschrijft op hoofdlijnen wat de Provincie in de periode tot 2015 samen met haar waterpartners wil bereiken. Het Waterplan heeft vier hoofdopgaven:

- a. waarborgen van waterveiligheid;
- b. zorgen voor mooi en schoon water;
- c. ontwikkelen van een duurzame zoetwatervoorziening;
- d. realiseren van een robuust en veerkrachtig watersysteem.

In het plan zijn deze opgaven verder uitgewerkt in 19 thema's én voor drie gebieden, in samenhang met economische, milieu- en maatschappelijke opgaven. Dit heeft geleid tot een integrale visie op de ontwikkeling van de Zuid-Hollandse Delta, het Groene Hart en de Zuidvleugel van de Randstad.

Op 14 oktober 2009 is de Waterverordening Zuid-Holland vastgesteld. Hierin is regelgeving opgenomen voor waterkeringen, normen voor waterkwantiteit. Op grond van de Waterwet stelt de provincie kaders op, in casu het onderhavige Provinciaal waterplan 2010-2015 en de Provinciale Waterverordening. Binnen deze twee kaders voeren waterschappen en gemeenten het provinciaal beleid en de daaraan gekoppelde wateropgaven uit. Op basis van beide kaders kan de provincie de realisatie van de wateropgaven op hoofdlijnen toetsen. Het Actieprogramma Water richt zich, aanvullend op kaderstelling en toezicht, op de gebiedsgerichte programma's en projecten. De provincie werkt hierbij nauw samen met andere partners als ministeries (V&W, LNV, Infrastructuur&Milieu), de aangrenzende provincies, waterschappen en gemeenten.

Het Actieprogramma Klimaat en Ruimte richt zich op vergroting van de klimaatbestendigheid van Zuid-Holland en sluit aan op de ruimtelijke ontwikkelopgaven uit de PSV én de wateropgave uit het Waterplan (zie figuur 1). Daarmee bestaat het AKR uit zes met elkaar samenhangende pakketten, de AKR-pakketten genoemd.

- 1. veiligheid benedenrivierengebied;
- 2. klimaatbestendige zoetwatervoorziening;
- 3. wateroverlast stedelijke agglomeraties;
- 4. integrale ontwikkelopgave in de Zuid-Westelijke Delta
- 5. integrale ontwikkelopgave Groene Hart/ Zuidvleugel
- 6. overige integrale opgaven landelijk gebied.

In de Verordening Ruimte (2010) is regelgeving opgenomen voor de regionale en primaire waterkeringen. Voor bestemmingsplannen zijn randvoorwaarden opgenomen die een onbelemmerde werking, instandhouding en het onderhoud van de primaire en regionale waterkeringen mogelijk maken, Dit geldt voor de beschermingszone en de kernzone die hoort bij de waterkeringen zoals opgenomen in de vastgestelde leggers van de waterschappen.

#### *Beleid waterbeheerder*

De waterbeheerder ter plaatse van het plangebied is het Waterschap Rivierenland. Het Algemeen Bestuur van het Waterschap Rivierenland heeft in oktober 2009 het Waterbeheerplan 2010-2015 vastgesteld. Het plan heeft een integraal en strategisch karakter. De opgaven waar het Waterschap voor staat, zijn groot. Het Waterschap wil het beheergebied in 2015 klimaatbestendig hebben op basis van de huidige klimaatscenario's. De primaire waterkeringen zijn dan op orde, dat wil zeggen dat ze voldoen aan de dan geldende normen. Daarnaast is het doel dat in 2027 de KRW-doelstellingen voor de waterkwaliteit worden gehaald. Hiervoor is het nodig in de periode 2010 tot en met 2015 een groot aantal maatregelen te treffen om vooral de ecologische waterkwaliteit te verbeteren. Ook het stedelijk gebied zal klimaatbestendig moeten worden gemaakt. Samen met de gemeenten wordt in de planperiode verder ingegaan op de ingeslagen weg om het waterbergend vermogen van stedelijk water te vergroten en de waterkwaliteit te verbeteren (zie ook onder gemeentelijk beleid). Voor de gemeente Hardinxveld-Giessendam zijn geen wateropgaven geformuleerd, het watersysteem is op orde. Daarnaast geeft de gemeente met het Waterschap verder vorm aan de verbetering van de samenwerking in de afvalwaterketen. Tenslotte wil het Waterschap de watercondities voor de natte natuur, zoals Natura-2000 gebieden en verdroogde gebieden, verbeteren en de waterkwaliteit in wateren met aquatische natuurwaarden beschermen en waar mogelijk verbeteren. Het Waterschap vindt het daarnaast belangrijk dat de wijze waarop het beheer en onderhoud plaatsheeft beschreven wordt in de waterparagraaf. Bijvoorbeeld over peilbeheer (verantwoordelijkheid van het Waterschap), natuurvriendelijk onderhoud en energiebewust beheer.

#### *Gemeentelijk beleid*

In 2003 heeft de gemeente in samenwerking met het waterschap een stedelijk waterplan voor Hardinxveld-Giessendam opgesteld. Het doel van het plan met bijbehorende maatregelen was de verbetering van de waterkwaliteit in de woonomgeving en het water meer zichtbaar te maken in de omgeving. Na de vaststelling van het stedelijk waterplan zijn diverse projecten gestart. Deze projecten zijn inmiddels allemaal afgerond. Op een aantal punten in de gemeente wordt door het waterschap de waterkwaliteit gemonitord. Hieruit moet blijken of de uitgevoerde maatregelen het gewenste effect hebben gehad. Indien dat niet zo zou zijn, dan zal mogelijk een tweede generatie waterplan opgesteld gaan worden. Het voorliggende bestemmingsplan biedt voldoende ruimte om eventuele aanvullende beheersmaatregelen uit te voeren.

# **5.3. Onderzoek**

Hieronder wordt een korte beschrijving gegeven van het plangebied in de huidige situatie en een beschrijving van de beoogde ontwikkelingen.

#### *Grondwaterpeil*

Conform de Bodemkaart van Nederland bestaat de bodem ter plaatse uit Veengronden (noordelijk deel) en Jonge rivierkleigronden (zuidelijk deel). Er is in een groot deel van het

plangebied sprake van grondwatertrap II. Dat wil zeggen dat de gemiddeld hoogste grondwaterstand van nature minder dan 0,4 m beneden maaiveld ligt. De gemiddeld laagste grondwaterstand varieert tussen de 0,5 m en de 0,8 m beneden maaiveld. Voor enkele delen van het plangebied is sprake van grondwatertrap III. Ter plaatse varieert de gemiddeld laagste grondwaterstand tussen de 0,8 m en de 1,2 m beneden maaiveld. De hoogste grondwaterstand is gelijk aan grondwatertrap II.

Het plangebied is gelegen in een zestal peilgebieden:

- Het peilgebied Molenaarsgraaf en Giessen kent een zomerpeil van -1,85 m NAP en een winterpeil van -1,95 m NAP.
- Het peilgebied Broek en Hei kent een zomerpeil van -1,77 m NAP en een winterpeil van -1,87 m NAP.
- Het peilgebied Klein Giessen kent een zomerpeil van -1,74 m NAP en een winterpeil van -1,84 m NAP.
- Het peilgebied Hardinxveld Noord kent een zomerpeil van -1,25 m NAP en een winterpeil van -1,30 m NAP.
- Het peilgebied Hardinxveld Zuid kent een zomerpeil van -1,28 m NAP en een winterpeil van -1,33 m NAP.
- Het peilgebied Puttenlanden kent een zomerpeil van -1,55 m NAP en een winterpeil van -1,65 m NAP.

#### *Waterstructuur*

Parallel aan de Broekseweg bevindt zich een watergang met A-status (gedeeld onderdhoud). Deze watergang zorgt voor de hoofdafvoer. Het gewoon en buiten gewoon onderhoud van de slootbodem van A-Watergangen (gedeeld onderhoud) is de verantwoordelijkheid van het Waterschap. Het gewoon onderhoud van het talud gerekend vanaf de insteek tot de teen van het onderwatertalud is de verantwoordelijkheid van de aangrenzende perceelseigenaren. Ook de watergangen parallel aan het tracé van de Betuweroute, de watergangen aan de oostzijde van de Polderweg, de watergangen parallel aan het tracé van de A15 (noordzijde), de watergang aan de zuidzijde van het Kanaal van Steenenhoek, de watergangen aan weerszijden van de Tiendweg, de Middelwetering en de watergang aan de oostzijde van de Koningin Wilhelminalaan betreffen allemaal Awatergangen (gedeeld onderhoud). Ook het Kanaal van Steenenhoek is aangemerkt als A-watergang. Het beheer van deze watergang is in handen van het Waterschap.

Voor het onderhoud en bescherming van A-Watergangen, kennen deze watergangen een beschermingszone van vijf meter langs de boveninsteek. Het betreft een strook langs de watergang waarbij de oever niet worden meegerekend. Deze zone moet in principe obstakelvrij blijven. In de regels en op de verbeelding is de genoemde beschermingszone opgenomen door middel van de dubbelbestemming "Waterstaat – Waterstaatkundige functie", waarmee de belangen uit de keur zijn gewaarborgd.

Naast A-watergangen zijn er in het plangebied diverse B- en C-watergangen aanwezig. Deze watergangen behoeven geen beschermingszone.

#### *Waterkwaliteit*

In de watergangen is een goede waterkwaliteit een vereiste. Het gaat daarbij om een goede fysisch-chemische waterkwaliteit en een goede ecologische kwaliteit. De chemische waterkwaliteit komt onder andere tot uitdrukking in de concentratie van opgeloste stoffen in het water. Voor alle watergangen gelden zogenaamde MTR-waarden. De MTR-

waarden zijn maximaal aanvaardbare stoffenconcentraties die niet mogen worden overschreven. In het nationale waterbeleid (Vierde Nota Waterhuishouding) zijn voor allerlei stoffen MTR-waarden aangegeven. De concentraties worden gemeten op bepaalde meetpunten.

*Afbeelding 5.1: uitsnede Legger waterkeringen* 

#### *Veiligheid*

In dit plangebied zijn diverse waterkeringen aanwezig. Het betreft een regionale waterkering parallel aan het Kanaal van Steenenhoek, alsmede een primaire waterkering parallel aan de Merwede. Alle waterkeringen vallen onder de bescherming van de Keur Waterkeringen en Wateren van Waterschap Rivierenland. In de Keur zijn diverse zones onderscheiden die een verschillende mate van bescherming kennen. Voor de primaire waterkering is bijvoorbeeld een bredere beschermingszone opgenomen, dan voor de regionale waterkering. Op de verbeelding zijn de zones voor de waterkering bestemd als 'Waterstaat - waterkering'. Alle andere bestemmingen zijn aan deze functie(s) ondergeschikt en mogen er geen afbreuk aan doen.

#### *Natte natuur*

Momenteel heeft het plangebied voornamelijk een agrarische functie. Verdroging zal niet optreden door de voorgestane ontwikkeling, omdat het grondwaterpeil niet zal worden aangepast.

#### *Beschrijving ontwikkelingen*

Het plan voorziet niet in nieuwe ontwikkelingen, wel is een wijzigingsbevoegdheid opgenomen om agrarische bestemmingen om te zetten naar woonbestemmingen. Ervan uitgaande dat de hoeveelheid verharding niet toeneemt zijn geen effecten op de waterhuishoudkundige situatie te verwachten.

#### *Beheer en onderhoud*

Ten behoeve van het onderhoud van de hoofdwatergangen in het plangebied is bepaald dat een strook van 5 m langs de watergangen in principe onbebouwd dient te blijven. Een en ander is geregeld middels de dubbelbestemming "Waterstaat-Waterstaatkundige functie". Voor het oprichten van bouwwerken en voor het uitvoeren van werken, geen bouwwer-

ken zijnde, ten behoeve van de onderliggende bestemming, geldt dat in principe advies moet worden ingewonnen van de waterbeheerder.

Naast het beheer van watergangen, draagt het Waterschap tevens zorg voor het beheer van de wegen buiten de bebouwde kom.

Voor het beheer van de Merwede is Rijkswaterstaat verantwoordelijk. Als vaarwegbeheerder van de Merwede zien zij toe op een veilige en vlotte doorstroming van scheepvaartverkeer en dragen zorg voor het waarborgen van het functioneren van de vaarweg. Conform het Besluit algemene regels ruimtelijke ordening (Barro) dient in het bestemmingsplan rekening gehouden te worden met de vrijwaringzone (Wro art. 4.3, Barro 2.1.2). De vrijwaringzone bij vaarwegen wordt gemeten vanaf de begrenzingslijn van de Rijksvaarweg zoals opgenomen in de legger (art. 5.1 van de Waterwet). Deze "vrije ruimte" is een zone die in beginsel vrij is van bijvoorbeeld bouwwerken en opgaande begroeiing die het functioneren van de vaarweg of de veiligheid van het scheepvaartverkeer in gevaar brengen. Voor zover binnen de zone toch ontwikkelingen gewenst zijn, dan dient aangetoond te worden dat het functioneren van de vaarweg niet in het geding is. Het gebruik van de gronden binnen de vrijwaringzone langs de vaarweg mag geen belemmeringen vormen voor:

- 1. de zichtlijnen van de bemanning en de op het schip aanwezige navigatieapparatuur voor de scheepvaart;
- 2. het contact van de scheepvaart met bedienings- en begeleidingsobjecten;
- 3. de toegankelijkheid van de Rijksvaarweg voor hulpdiensten en
- 4. het uitvoeren van beheer en onderhoud van de Rijksvaarweg.

De vrijwaringszone draagt bij aan beperking van effecten bij calamiteiten op de rivier en het minimaliseren van de kans op aanvaringen. Gelet op het voorgaande is in het voorliggende bestemmingsplan de gebiedsaanduiding 'vrijwaringszone – vaarweg' opgenomen.

#### *Keur en Legger*

Alle handelingen of werkzaamheden in de nabijheid van watergangen en waterschapswegen vallen onder de regels van de Keur. In deze verordening van het Waterschap zijn gebods- en verbodsbepalingen opgenomen om de waterstaatsbelangen veilig te stellen. In de meeste gevallen zal een vergunning moeten worden verleend door het Waterschap.

De Legger is een register waarin functie, afmetingen en onderhoudsplichtigen van wateren (zoals sloten en vaarten), waterbergingen en natuurvriendelijke oevers vastgelegd zijn. Ook geeft de legger de ligging van wateren, waterbergingen en natuurvriendelijke oevers aan, zodat duidelijk is waarop de Keur van toepassing is.

#### **5.4 Conclusie**

Het aspect water vormt geen belemmering voor dit bestemmingsplan. In het kader van het wettelijk vooroverleg wordt het voorliggende bestemmingsplan aan het Waterschap voorgelegd.

# **6. ARCHEOLOGIE EN CULTUURHISTORIE**

# **6.1 Archeologie**

Voor het beschermen van de verwachtingswaarden is aangesloten op de Beleidsnotitie Archeologie van de gemeente zoals vastgesteld op 17 augustus 2010 door de gemeenteraad en de bijbehorende "Archeologische verwachtings- en beleidsadvieskaart, Gemeente Hardinxveld-Giessendam" (zie ook paragraaf 3.6).

In voorliggend bestemmingsplan is het belang van de archeologische (verwachtings) waarden geregeld door middel van een dubbelbestemming. Voor de verschillende verwachtingswaarden zijn afzonderlijke bestemmingen opgenomen: "Waarde - Archeologische verwachtingswaarden 2, 4, 5, 6, 7, 8 en 9".

In deze bestemmingen is bepaald dat voor bodem verstorende werkzaamheden die een bedreiging kunnen vormen voor de mogelijk aanwezige waarden een vergunning verplicht is. Voor de verschillende verwachtingswaarden gelden andere verschillende criteria voor wanneer een vergunning verplicht is en archeologisch onderzoek verricht moet worden.

| Bestemming        | Verwachtingswaarde                          | Verplichting<br>onder |           |
|-------------------|---------------------------------------------|-----------------------|-----------|
|                   | zoek voor ingrepen                          |                       |           |
|                   |                                             | vanaf                 |           |
| Waarde - Archeolo | Middelmatige<br>verwachting<br>voor<br>late | 30 cm                 | 100 m2    |
| gische verwach    | Middeleeuwen en Nieuwe Tijd                 |                       |           |
| tingswaarden 2    |                                             |                       |           |
| Waarde - Archeolo | Hoge verwachting aan of nabij het op        | 30 cm                 | 250 m2    |
| gische verwach    | pervlak                                     |                       |           |
| tingswaarden 4    |                                             |                       |           |
| Waarde - Archeolo | Hoge verwachting tussen 1,5 en 5 meter      | 150 cm                | 250 m2    |
| gische verwach    | beneden maaiveld                            |                       |           |
| tingswaarden 5    |                                             |                       |           |
| Waarde - Archeolo | Hoge verwachting dieper dan 1,5 meter       | 150 cm                | 250 m2    |
| gische verwach    | beneden maaiveld                            |                       |           |
| tingswaarden 6    |                                             |                       |           |
| Waarde - Archeolo | Hoge verwachting dieper dan 5 meter         | 500 cm                | 250 m2    |
| gische verwach    | beneden maaiveld                            |                       |           |
| tingswaarden 7    |                                             |                       |           |
| Waarde - Archeo   | Middelmatige verwachting                    | 30 cm                 | 500 m2    |
| logische verwach  |                                             |                       |           |
| tingswaarden 8    |                                             |                       |           |
| Waarde - Archeolo | Lage verwachting                            | 30 cm                 | 10.000 m2 |
| gische verwach    |                                             |                       |           |
| tingswaarden 9    |                                             |                       |           |

Achtereenvolgens gelden de onderstaande dubbelbestemmingen voor de verschillende verwachtingswaarden:

#### **6.2 Cultuurhistorie**

Dit bestemmingsplan voorziet niet in grootschalige ontwikkelingen binnen het plangebied. Omdat het hoofdzakelijk een conserverend bestemmingsplan is, worden de aanwezige cultuurhistorische en landschappelijke kwaliteiten gewaarborgd.

Ten behoeve van het behoud van het cultuurhistorisch waardevolle slagenlandschap is de bestemming 'Agrarisch met waarden' opgenomen met de doelstelling behoud van de landschappelijke en cultuurhistorische waarde bestaande uit de openheid, het verkavelingspatroon c.q. slotenpatroon en graslandvegetaties.

De Giessendamse Tiendweg is in de cultuurhistorische hoofdstructuur van de provincie Zuid-Holland aangeduid als een landschappelijke lijn van zeer hoge waarde. Ten behoeve van het behoud van de Tiendweg is daarom een specifieke aanduiding in het bestemmingsplan opgenomen, teneinde het pad te beschermen. Aan de Tiendweg is tevens de Tiendwegse molen gesitueerd. Om de windvang van de molen te beschermen zijn in dit bestemmingsplan de gebiedsaanduidingen 'vrijwaringszone – molenbiotoop 100 m' en 'vrijwaringszone – molenbiotoop 400 m' opgenomen. De regeling die hieraan gekoppeld is voorkomt dat binnen een afstand van 100 meter tot het middelpunt van de molen nieuwe bebouwing wordt opgericht met een hoogte die meer bedraagt dan de onderste punt van de verticaal staande wiek. Binnen een afstand van 400 meter tot het middelpunt van de molen mag geen nieuwe bebouwing worden opgericht met een hoogte die meer bedraagt dan 1/100 van de afstand van het bouwwerk tot het middelpunt van de molen, gerekend vanaf de onderste punt van de verticaal staande wiek.

Naast de molenbiotoop zijn ook de wielen aan de Rivierdijk aangeduid in de cultuurhistorische hoofdstructuur van de provincie. Om de cultuurhistorische en landschappelijke waarden van de wielen te waarborgen is de aanduiding 'specifieke vorm van waarde wiel' opgenomen.

Tot slot is in paragraaf 3.6 beschreven dat het Kanaal van Steenenhoek, de Rivierdijk, Tiendweg, Zwijnskade, Oosteinde en Broekseweg zijn aangeduid als landschappelijke lijnen van hoge waarde. De voorgenoemde wegen worden conserverend bestemd, waarmee de cultuurhistorische waarde van deze wegen gewaarborgd wordt. Hetzelfde geldt ook voor het Kanaal van Steenenhoek.

#### *Monumenten*

In het plangebied zijn zowel gemeentelijke als Rijksmonumenten aanwezig. Gemeentelijke monumenten zijn in dit bestemmingsplan voorzien van de aanduiding 'specifieke bouwaanduiding - gemeentelijk monument'. Ter plaatse mag de bestaande maatvoering van hoofdgebouwen en/of bijbehorende bouwwerken niet worden gewijzigd, tenzij het bevoegd gezag een omgevingsvergunning tot wijziging, afbraak of verwijdering heeft verleend. Eenzelfde regeling geldt voor Rijksmonumenten. Deze zijn voorzien van de aanduiding 'specifieke bouwaanduiding – rijksmonument'.

### **7. MILIEUASPECTEN**

### **7.1 Akoestisch onderzoek**

#### *7.1.1 Kader*

Het voorliggende bestemmingsplan staat toe de bestaande agrarische bedrijfswoningen te wijzigen naar burgerwoningen. Deze wijzigingsmogelijkheid is geregeld als wijzigingsbevoegdheid binnen de bestemming 'Agrarisch met waarden'. Kortom, voor de functiewijziging moet een wijzigingsplan worden opgesteld.

Bij realisatie van nieuwe geluidsgevoelige objecten, zoals woningen, verlangt de Wet geluidhinder een onderzoek naar wegverkeers-, railverkeers- en/of industrielawaai. De bouwvlakken waar de functiewijziging zich kan voordoen, is gelegen in de zone van enkele wegen, de Betuweroute en/of de Merwede-Lingelijn. Daardoor is in dit onderzoek uitsluitend beoordeeld of de functiewijziging haalbaar is vanwege weg- en railverkeerslawaai. Omdat er binnen de geluidszone van het industrieterrein 'Langs de Merwede' geen nieuwe woningen kunnen worden gebouwd speelt industrielawaai geen rol en is derhalve niet onderzocht. Met het van kracht worden van de Crisis- en herstelwet is, voor een wijzigingsbevoegdheid, de mogelijkheid tot vaststellen van een eventuele hogere waarde verschoven naar het wijzigingsplan. Omdat op voorhand niet duidelijk is waar binnen de planperiode de toegestane functiewijziging plaatsvindt, ligt het voor de hand de hogere waardeprocedure te koppelen aan het wijzigingsplan.

In dit onderzoek is onderzocht of de functiewijziging haalbaar is. Een functiewijziging is haalbaar in het geval de maximale ontheffingswaarde voor burgerwoningen in (buitenstedelijk) gebied niet wordt overschreden. Deze waarde bedraagt 53 dB voor wegverkeer in buitenstedelijk gebied en 63 dB in stedelijk gebied. Voor railverkeerslawaai wordt geen onderscheidt gemaakt in stedelijk en buitenstedelijk gebied. De maximale ontheffinsgswaarde bedraagt 68 dB .

In het geval het gaat om 'vervangende nieuwbouw in het buitengebied' kan deze waarde voor het wegverkeer worden opgerekt tot 58 dB. Omdat de functiewijziging naar burgerwoning voor het eerst juridisch-planologisch wordt geregeld, is de burgerwoning als nieuw te beschouwen en is de in Wet geluidhinder opgenomen regeling voor 'vervangende nieuwbouw' van toepassing.

#### *7.1.2 Onderzoek*

In 2013 is reeds onderzoek gedaan naar de mogelijke geluidhinder door weg- en railverkeerslawaai in het westelijke deel van het bestemmingsplan (Buitengebied West). De uitgangspunten en de resultaten van dat onderzoek zijn opgenomen in de bijlage 1 bij de toelichting. In het kader van het voorliggende bestemmingsplan voor het gehele buitengebied is ook onderzoek uitgevoerd voor het oostelijke deel van het buitengebied. De uitgangspunten en resultaten van dat onderzoek zijn opgenomen in bijlage 2 bij de toelichting. In het onderstaande gedeelte zijn de resultaten voor het westelijke en oostelijke gedeelte apart beschreven.

#### Akoestisch onderzoek Buitengebied West

In dit onderzoek zijn de cumulatieve geluidscontouren berekend voor zowel weg- als railverkeerslawaai. Overzichten van de berekende cumulatieve geluidscontouren zijn opgenomen in de eerdergenoemde bijlage 1 van deze toelichting.

#### *Wegverkeerslawaai*

De berekende geluidscontouren laten zien dat ter plaatse van de Spoorweg 40 en 42 tussen de 53 dB- en 58 dB-geluidscontour zijn gelegen. Omdat in dit gevel sprake is van 'vervangende nieuwbouw' met een maximale ontheffingswaarde 58 dB is het onder voorwaarde haalbaar deze functiewijziging uit te voeren. Deze voorwaarden zijn dat de stedenbouwkundige functie en structuur niet ingrijpend mag wijzigen en het aantal gehinderden niet significant mag toenemen.

#### *Railverkeerslawaai*

Uit de berekeningen blijkt dat de 68 geluidscontour door het railverkeer op de Betuweroute en de Merwede-Lingelijn niet over de bouwvlakken zijn gelegen waarbinnen de nieuwe woningen mogelijk zijn. Railverkeerlawaai leidt daarom niet tot onoverkomelijke belemmeringen bij de toepassing van de functiewijziging.

#### Akoestisch onderzoek Buitengebied Oost

Binnen het oostelijke deel van het bestemmingsplan is het – net als in Buitengebied West - mogelijk agrarische bedrijfswoningen om te zetten naar burgerwoningen. Ook in dit geval is dat uitsluitend mogelijk na de voorbereiding van een wijzigingsplan. In dit deel van het plangebied gaat het om slechts drie adressen. Het betreft de adressen Rivierdijk 44, Nieuwe Steeg 84 en Koningin Wilhelminalaan 137. Voor deze adressen is onderzoek uitgevoerd en beoordeeld of sprake kan zijn van een overschrijding van de maximale ontheffingswaarde voor weg- en railverkeerslawaai. In bijlage 2 zijn de resultaten van deze berekening opgenomen.

Het adres Rivierdijk 44 is gelegen binnen de onderzoekszone van de Rivierdijk en de Betuweroute. Door de grote afstand waarop de Betuweroute en de Merwede-Lingelijn van deze locatie zijn gelegen (bijna 900 m) wordt de haalbaarheid van de wijzigingsbevoegdheid niet bepaald door het railverkeer en is geen verdere berekening uitgevoerd. De verkeersintensiteit op de Rivierdijk ter hoogte van dit adres bedraagt 4.500 motorvoertuigen per weekdag, de wettelijk toegestane rijsnelheid is 50 km/h en het wegdek bestaat uit een normale asfaltverharding. Op basis van deze uitgangspunten leidt het verkeer op de Rivierdijk tot een geluidsbelasting van maximaal 55 dB. Dit is ruim lager dan de maximale ontheffingswaarde van 63 dB.

De locatie Nieuwe Steeg 84 is gelegen binnen de onderzoekszone van de Nieuwe Steeg, de Rivierdijk en de Betuweroute. Door de grote afstand waarop de Riverdijk en de Betuweroute van deze locatie zijn gelegen (circa 700 m) wordt de haalbaarheid van de wijzigingsbevoegdheid niet bepaald door deze bronnen en is geen verdere berekening uitgevoerd. De verkeersintensiteit op de Nieuwe Steeg ter hoogte van dit adres bedraagt 500 motorvoertuigen per weekdag, de wettelijk toegestane rijsnelheid is 50 km/h en het wegdek bestaat uit een normale asfaltverharding. Op basis van deze uitgangspunten leidt het verkeer op de Nieuwe Steeg tot een geluidsbelasting die gelijk is aan de voorkeursgrenswaarde van 48 dB. Dit is ruim lager dan de maximale ontheffingswaarde van 63 dB.

De locatie Koningin Wilhelminalaan 137 is gelegen binnen de onderzoekszone van de Rijksweg A15 en de Betuweroute. De koningin Wilhelminalaan is ter hoogte van deze locatie 30 km/h en bepaald om deze reden niet de akoestische haalbaarheid van eventuele woningbouw op deze locatie. Door de grote afstand waarop de Betuweroute van deze locatie is gelegen (circa 600 m) wordt de haalbaarheid van de wijzigingsbevoegdheid niet bepaald door deze geluidsbron en is geen verdere berekening uitgevoerd. Op grond van de gegevens uit het emissieregister voor de Rijksweg A15 bedraagt de geluidsbelasting op deze locatie maximaal 53 dB. Op deze geluidsbelasting is de reductie op grond van artikel 110g Wgh toegepast. Deze geluidsbelasting is gelijk aan de maximale ontheffingswaarde van 53 dB.

# *7.1.3 Conclusie*

In het voorliggende bestemmingsplan wordt het mogelijk gemaakt om de bestaande agrarische bedrijfswoningen te wijzigen naar burgerwoningen. Omdat deze wijziging uitsluitend mogelijk wordt gemaakt op basis van een wijzigingsplan, wordt in het kader van de voorbereiding van dat wijzigingsplan zo nodig een hogere waarde vastgesteld. Sinds het van kracht worden van de Crisis- en herstelwet is deze werkwijze mogelijk. Deze werkwijze heeft de voorkeur omdat op voorhand niet bekend is waar de functiewijzigingen zich gaan voordoen.

In het onderzoek dat als bijlage bij de toelichting is opgenomen zijn de geluidsbelastingen vanwege het weg- en railverkeer berekend. Uit de berekeningen blijkt dat de maximale ontheffingswaarden voor wegverkeer niet wordt overschreden. Het railverkeerslawaai leidt ter plaatse van de beschouwde locaties niet tot zodanig hoge geluidsbelastingen dat de akoestische haalbaarheid in het geding komt.

Geconcludeerd wordt dat het vanuit akoestisch oogpunt haalbaar is om agrarische bedrijfswoningen om te zetten naar burgerwoningen. In het kader van de voorbereiding van het wijzigingsplan waarin deze nieuwbouw wordt mogelijk gemaakt, moet met een nader akoestisch onderzoek worden bepaald of maatregelen mogelijk zijn en zo nodig een hogere waarde procedure moet worden doorlopen.

# **7.2 Luchtkwaliteit**

# *7.2.1 Kader*

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijn stof (PM2,5)de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3 . Daarnaast mag de PM10 24 uurgemiddelde grenswaarde van 50 µg/m3 maximaal 35 keer

per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3 .

Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

Voor zover de ruimtelijke ontwikkeling is opgenomen in het NSL of de ontwikkeling kan worden aangemerkt als NIBM-project is toetsing aan de grenswaarden van de Wet luchtkwaliteit niet nodig.

# *7.2.2 Onderzoek*

Het voorliggende bestemmingsplan maakt geen nieuwe ontwikkelingen mogelijk. Wel is een wijzigingsbevoegdheid opgenomen om een agrarische bedrijfswoning om te zetten naar een burgerwoning. Dit betekent dat er feitelijk gezien geen nieuwe woningen worden toegevoegd. Daardoor is toetsing aan de normen van de Wet luchtkwaliteit niet nodig. Kortom, het aspect luchtkwaliteit levert geen belemmeringen op voor dit bestemmingsplan.

# *Goede ruimtelijke ordening (NSL-monitoringstool)*

In het kader van een goede ruimtelijke ordening zijn de jaargemiddelde concentraties NO2 , PM10 en PM2,5 bepaald ter plaatse van het plangebied. In de NSL-monitoringstool zijn langs de belangrijkste wegen de jaargemiddelde concentraties NO2 , PM10 en PM2,5 bepaald. In de volgende afbeelding zijn de jaargemiddelde concentraties NO2 , PM10 en PM2,5 weergegeven voor het peiljaar 2015.

Uit de NSL-monitoringstool blijkt dat de jaargemiddelde concentraties NO2 , PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

*Afbeelding 7.1: overzicht concentraties NO2 , PM10 en PM2,5, peiljaar 2015 (NSL-monitoringstool)* 

#### *7.2.2 Conclusie*

Het voorliggende bestemmingsplan maakt geen nieuwe ontwikkelingen mogelijk. Het uitvoeren van een luchtkwaliteitsonderzoek is derhalve niet nodig. Het aspect luchtkwaliteit leidt daarom niet tot belemmeringen.

Daarnaast is in het kader van een goede ruimtelijke ordening ter plaatse van het plan de jaargemiddelde achtergrondconcentratie NO2, PM10 en PM2,5 bepaald. Deze waarden zijn en blijven ruim onder de gestelde grenswaarden uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

#### **7.3. Externe veiligheid**

#### *7.3.1 Inleiding*

Externe veiligheid richt zich op het beheersen van activiteiten die een risico voor de omgeving kunnen opleveren. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Voor het bevoegd gezag geldt met betrekking tot het GR wel een verantwoordingsverplichting.

#### *Besluit externe veiligheid inrichtingen*

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPGtankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

#### *Regelgeving transport van gevaarlijke stoffen over wegen, water en spoor*

Per 1 april 2015 is het Besluit externe veiligheid transportroutes (Bevt) in werking getreden. In het Bevt staan regels voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Het Bevt hanteert een vaste grens van 200 meter, vanaf de buitenrand van de transportroute, waarbuiten in principe geen beperkingen hoeven te worden gesteld aan het ruimtegebruik.

Ten aanzien van de verantwoordingsplicht groepsrisico wordt, net als bij het Besluit externe veiligheid buisleidingen (Bevb), onderscheid gemaakt tussen een volledige verantwoording en een beperkte verantwoording van het groepsrisico.

Een volledige verantwoording kan bovendien achterwege blijven indien kan worden aangetoond dat:

- het groepsrisico, niet hoger is dan 0,1 maal de oriëntatiewaarde voor het groepsrisico, of;
- het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- de oriëntatiewaarde, gelet op de dichtheid van personen, niet wordt overschreden.
- Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen. Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

In het Bevt zijn tevens plasbrandaandachtsgebieden (PAG) benoemd voor transportroutes. Een PAG is een zone, waarbinnen een aanvullende verantwoording noodzakelijk is met betrekking tot het al dan niet nemen maatregelen om de effecten van een plasbrand te beperken en de zelfredzaamheid van personen. Daarnaast is gelden binnen een PAG aanvullende bouwvoorschriften op grond van het Bouwbesluit 2012.

#### *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

#### *Beleidsvisie Externe Veiligheid Gemeente Hardinxveld-Giessendam*

Op 24 september 2015 is de Beleidsvisie Externe Veiligheid door de gemeenteraad vastgesteld. Dit document beschrijft de visie van de gemeente op de wijze waarop de beheersing van externe veiligheidsrisico's in de gemeente Hardinxveld - Giessendam moet plaatsvinden.

De gemeente Hardinxveld - Giessendam wil haar burgers een veilige leefomgeving bieden. De gemeente wil op de hoogte zijn van de risico's en de effecten op haar grondgebied en voert op basis hiervan haar beleid. In die zin draagt zij een belangrijke verantwoordelijkheid als het gaat om externe veiligheid (EV). Om die verantwoordelijkheid in te vullen, heeft de gemeente Hardinxveld - Giessendam de Beleidsvisie Externe Veiligheid vastgesteld. Het doel van deze beleidsvisie is om duidelijk te maken welke externe veiligheidsrisico's in de gemeente aanwezig zijn en hoe met toekomstige risico's om wordt gegaan in relatie tot ruimtelijke ontwikkelingen en milieuvergunningverlening. Daarnaast draagt de beleidsvisie bij aan uniformiteit in het gemeentelijke beleid en worden ad hoc besluiten voorkomen. Daarnaast is het belangrijk dat de beleidsvisie voor wat betreft het aspect externe veiligheid een vlotte voortgang van ruimtelijke procedures bevordert: heldere doelen en duidelijke werkprocedures verminderen de kans op onnodige vertraging in ruimtelijke plannen

# *7.3.2 Onderzoek*

In en in de nabijheid van het plangebied bevinden zich enkele risicobronnen. Het gaat om:

- de aardgastransportleidingen A-555-KR en W-528-10;
- transport van gevaarlijke stoffen over de N214, Betuweroute en de A15;
- transport van gevaarlijke stoffen over de Beneden-Merwede;
- risicovolle inrichtingen, propaantanks;
- risicovolle inrichtingen, LPG-tankstations.

#### *Aardgastransportleidingen*

In het plangebied ligt een aantal hogedruk aardgastransportleidingen. De kenmerken van deze leidingen staan in onderstaande tabel:

| Transportroutedeel | Druk<br>(bar) | Diameter<br>(inch) | PR 10-6 contour (m) | Invloedsgebied<br>GR (m) |
|--------------------|---------------|--------------------|---------------------|--------------------------|
| A-555-KR           | 66,2          | 42                 | 0                   | 490                      |
| W-528-01           | 40            | 12                 | 0                   | 140                      |

Voor geen van de leidingen ligt de PR 10-6-risicocontour buiten de leiding. Het PR van de gasleidingen levert dan ook geen belemmering op voor de vaststelling van dit bestemmingsplan. Een deel van het plangebied ligt in het invloedsgebied voor het groepsrisico van deze leidingen. Binnen de verschillende invloedsgebieden is de bebouwingsdichtheid zeer laag. Hierdoor is ook de personendichtheid erg laag. Dit heeft tot gevolg dat het groepsrisico ver onder de oriëntatiewaarde zal liggen. Omdat het bestemmingsplan consoliderend van aard is, zal het groepsrisico niet toenemen. Een nader verantwoording van het groepsrisico kan daarom achterwege blijven.

Voor de gasleiding met een druk van 66,2 bar geldt een belemmeringenstrook van 5 meter ter weerszijde van de leiding. Ter plaatse van de gasleiding met een druk van 40 bar geldt een belemmeringenstrook van 4 meter ter weerszijde van de leiding. Binnen deze stroken is in principe geen bebouwing toegestaan.

# *N214*

Nabij het plangebied vindt er vervoer van gevaarlijke stoffen plaats over de provinciale weg N214. De PR 10-6-risicocontouren van de N214 ligt niet buiten de wegas. Tevens geldt dat het groepsrisico kleiner is dan 0,1 maal de oriëntatiewaarde. Aangezien het bestemmingsplan consoliderend van aard is, zal het GR niet toenemen. Overigens is de N214 niet als basisnetroute aangewezen in de Regeling Basisnet. Een nadere verantwoording van het groepsrisico kan dan ook achterwege blijven.

#### *Betuweroute*

Daarnaast vindt ook vervoer van gevaarlijke stoffen plaats over het spoor (de Betuweroute). Voor deze transportroute geldt op basis van het Regeling Basisnet spoor een plasbrandaandachtsgebied van 30 m. In het plangebied liggen geen kwetsbare of beperkt kwetsbare objecten binnen het plasbrandaandachtsgebied. Aangezien de PR 10-6 risicocontour kleiner is dan het plasbrandaandachtsgebied, zijn er in het plangebied ook geen kwetsbare of beperkt kwetsbare objecten binnen de PR 10-6-risicocontour aanwezig. Uit het basisnet spoor blijkt dat er in de huidige situatie op dit traject van de Betuwelijn geen knelpunten omtrent het groepsrisico optreden. Aangezien het bestemmingsplan consoliderend van aard is, heeft vaststelling van dit bestemmingsplan geen invloed op het groepsrisico. Een nadere verantwoording van het GR kan daarom achterwege blijven.

# *Rijksweg A15*

Binnen het plangebied is de Rijksweg A15 gelegen. Over de A15 wordt op basis van het Basisnet Weg een referentieaantal van 8.706 transporten vervoerd en geldt een vervoersplafond van 13.059 transporten met brandbare gassen (GF3). De A15 heeft een veiligheidszone van 46 meter, gemeten vanaf het midden van de weg. Deze afstand is vastgelegd in de Regeling Basisnet. Binnen de veiligheidszone bevinden zich thans geen beperkt kwetsbare objecten. Voor de volledigheid (signaleringsfunctie) is de veilig-

heidszone van 46 meter op de verbeelding (middels een gebiedsaanduiding) en in de regels opgenomen. Daarmee worden geen nieuwe kwetsbare ontwikkelingen mogelijk gemaakt binnen de veiligheidszone.

Langs de route is tevens een plasbrandaandachtsgebied (PAG) van 30 meter aangewezen. Omdat de veiligheidszone groter dan 30 meter is en het regime van de veiligheidszone strikter, geldt in principe geen doorwerking vanuit het PAG. Dit neemt niet weg dat er binnen het plasbrandaandachtsgebied aanvullende bouwvoorschriften gelden vanuit het Bouwbesluit 2012.

Het invloedsgebied van de A15 wordt bepaald door de stofgroep die de grootste effectafstand heeft in geval van een incident, in casu LT2 (toxische vloeistoffen). De stofgroep LT2 heeft een invloedsgebied van 950 meter. Dit invloedsgebied overlapt het plangebied deels. Het Bevt vereist een verantwoording indien sprake is van een toename van het groepsrisico of sprake is van een overschrijding van de oriëntatiewaarde. Omdat het plan conserverend van aard is, resulteert het plan niet in een toename van het groepsrisico. Omdat echter op voorhand niet kan worden uitgesloten dat sprake is van een overschrijding van de oriëntatiewaarde, is een nadere beschouwing noodzakelijk.

In het kader van meerdere bestemmingsplannen in de gemeente Hardinxveld-Giessendam is een gemeentebrede QRA uitgevoerd voor de A15. Deze QRA is opgenomen als bijlage bij dit bestemmingsplan. De maatgevende kilometer van het groepsrisico is gelegen ter hoogte van de kern Hardinxveld-Giessendam, tussen de Buitengebied Oost en West. Gesteld kan worden dat het groepsrisico ter hoogte van de kern Hardinxveld-Giessendam maximaal 0,95 x de oriëntatiewaarde bedraagt. Daarmee is geen sprake van een overschrijding van de oriëntatiewaarde. Omdat het voorliggende plangebied met zekerheid minder dicht bevolkt is, is ter plaatse van het plangebied evenmin sprake van een overschrijding van de oriëntatiewaarde. Een verantwoording is daarom niet benodigd. In het kader van een goede ruimtelijke ordening worden de aspecten bestrijdbaarheid en zelfredzaamheid kort beschouwd.

*Afbeelding 7.2: Oriëntatiewaarde Maatgevende scenario* 

Het maatgevende scenario is een BLEVE (Boiling Liquid Expanding Vapour Explosion) van een tankauto op de A15. Een BLEVE bestaat uit een vuurbal en een drukgolf. Slachtoffers vallen door de warmtestraling en de drukgolf, alsmede door rondvliegende brokstukken en glasscherven die zware schade kunnen aanbrengen aan personen en gebouwen. Een warme BLEVE treedt op bij een externe brand, een koude BLEVE treedt op wanneer de tank bezwijkt door een mechanische oorzaak. Het optredende effect en het moment van exploderen is afhankelijk van de inhoud van de tank. Het meest geloofwaardige scenario is een plasbrand op de A15 als gevolg van het transport van brandbare vloeistoffen over de A15. Het incident met de grootste reikwijdte is een toxisch scenario (ammoniak).

In het convenant LPG-autogas is afgesproken hoe de sector de bevoorrading en het transport van LPG veiliger maakt. De sector heeft voor 1 januari 2010 maatregelen getroffen die de externe veiligheidsrisico's verminderen. Het aanbrengen van een hittewerende coating op LPG-tankauto's is één van de maatregelen die zijn genomen. Als de coating bij een ongeluk intact blijft, geeft dit de brandweer meer tijd en meer mogelijkheden om een BLEVE te voorkomen.

#### *Bestrijdbaarheid*

Bestrijding van een dreigende BLEVE vereist een goede bereikbaarheid en veel bluswater bedoeld voor het koelen van de LPG-tank. Bij voldoende koeling zal een BLEVE worden voorkomen. Hiervoor wordt (vanwege de snelheid die is geboden) gebruik gemaakt van primaire bluswatervoorzieningen (in het voertuig aanwezige water en brandkranen op het openbaar waterleidingnet).

De veiligheidsregio Zuid-Holland Zuid (VRZHZ) wordt geconsulteerd om te kunnen bepalen of het gebied bij een calamiteit goed bereikbaar is en of voldaan wordt aan de handleiding Bluswatervoorziening en bereikbaarheid van de NVBR.

In de toekomst zal de A15 worden verbreed. De verbreding zal plaats vinden tussen Papendrecht en Sliedrecht. Op 12 oktober 2015 heeft de Minister de startbeslissing voor het project capaciteitsverruiming A15 Papendrecht – Sliedrecht ondertekend. Met deze startbeslissing is de tracéwetprocedure voor het project formeel begonnen. De verbreding is voor Hardinxveld – Giessendam niet relevant.

#### *Zelfredzaamheid*

Bij het scenario van een koude BLEVE zal er geen tijd beschikbaar zijn voor zelfredding. Bij een warme BLEVE is er mogelijk beperkte vluchttijd. Gezien deze korte tijd zijn er geen mogelijkheden tot evacuatie. Daarom zullen de personen op eigen kracht het gebied moeten ontvluchten in geval van een incident. De maatregelen ter bevordering van de zelfredzaamheid zullen daarom in de planologische, organisatorische en bouwkundige sfeer moeten worden gezocht.

De mogelijkheden voor zelfredzaamheid bestaan globaal uit schuilen en ontvluchten. Op een afstand groter dan 150 meter is bij een BLEVE het schuilen in een gebouw vaak de beste manier om de calamiteit te overleven. Met name de ruimten die buiten het bereik van rondvliegend glas liggen zijn als veilige plekken aan te merken.

Na afloop van een 'BLEVE' kan het beste worden gevlucht, om secundaire branden te vermijden. Vluchtroutes moeten personen direct van de calamiteit wegleiden. Op korte

afstand van de A15 bevinden zich binnen het plangebied enkele woningen en bedrijven. Voor beide functies geldt dat deze niet specifiek zijn bedoeld voor niet- of beperkt zelfredzame personen.

Voor het gehele plangebied geldt dat er enkele vluchtwegen in noordelijke en zuidelijke richting aanwezig zijn om het plangebied in geval van calamiteit te ontvluchten. In verband met het toxische scenario is het raadzaam om gebouwen, die een groot aantal personen huisvesten, geschikt te maken om te schuilen (safe-haven principe). Een gebouw is bijvoorbeeld geschikt om te schuilen in het geval sprake is van een afsluitbare gevel en centraal afsluitbaar ventilatiesysteem.

# *Beneden Merwede*

De Beneden Merwede is gelegen aan de zuidzijde van het plangebied en geldt als een transportroute voor gevaarlijke stoffen. De vaarroute is op grond van de Regeling Basisnet aangewezen als een binnenvaartverbinding voor chemische clusters & achterlandverbindingen met toetsafstand (zwarte vaarroute). De PR 10-6 contour ligt daarmee op het water en reikt niet verder dan de oever.

De waterlijn is de lijn waar het water de oever raakt bij de waterstand die het meest regelmatig optreedt. Vanaf deze lijn treedt bij zwarte vaarwegen een plasbrandaandachtsgebied (PAG) op van 25 meter. Binnen deze zone geldt een motiveringsplicht bij bouw van nieuwe objecten. Omdat het plan conserverend van aard is, geldt voor dit bestemmingsplan geen motiveringsplicht ten aanzien van het PAG.

De bevaarbaarheidsklasse van de Beneden Merwede is 6. Dit is de klasse met de grootste ongevalskans, te weten 1,4 x 10-6. Op basis van de Risicoatlas Hoofdvaarwegen Nederland worden de volgende jaarintensiteiten vervoerd over de Beneden Merwede. In de tabel wordt op grond van het "Programma van eisen voor een nieuwe externe veiligheid risicoanalyse op binnenvaarwegen" tevens het invloedsgebied van deze vaarwegen genoemd.

| Stofcategorie |                                  | Aantal schepen<br>(per jaar) | 1% letaliteitsafstand<br>(in meters) |
|---------------|----------------------------------|------------------------------|--------------------------------------|
| LF 1          | Brandbare vloeistof (diesel)     | 9.882                        | 35                                   |
| LF 2          | Brandbare vloeistof (benzine)    | 13.958                       | 35                                   |
| LT 1          | Toxische vloeistof (acrylnitril) | 146                          | 600                                  |
| GF 3          | Brandbare gassen (LPG)           | 2.135                        | 90                                   |

Het groepsrisico wordt in Nederland bij transport over water voornamelijk bepaald door transporten van toxische stoffen (GT en LT). Over de Beneden-Merwede worden geen stoffen uit de categorieën LT3 en LT4 vervoerd. Bovenstaande intensiteiten geven aan dat er 146 transporten van gevaarlijke stoffen met toxische vloeistoffen (LT1) plaatsvinden. Het invloedsgebied van deze toxische stoffen ligt maximaal op 600 meter. Voor de overige stoffen reikt het invloedsgebied niet tot kwetsbare bestemmingen in het plangebied. In de verantwoording wordt daarom ingegaan op bestrijdbaarheid en zelfredzaamheid ten aanzien van het toxische scenario.

Een berekening van het groepsrisico is voor zwarte vaarroutes niet noodzakelijk indien er bij enkelzijdige bebouwing minder dan 2.250 personen per hectare aanwezig zijn. Een dergelijke bevolkingsdichtheid wordt met zekerheid niet gehaald in het plangebied. In het plangebied zijn woningen en bedrijvigheid aanwezig met een gemiddelde personendicht-

heid (circa 40 personen per hectare). Ter vergelijking: stadsbebouwing met hoogbouw heeft een gemiddelde dichtheid van 120 personen per hectare. Daarmee is een berekening van het groepsrisico niet noodzakelijk. Proefberekeningen in het kader van het Basisnet Water hebben aangetoond dat daarmee het groepsrisico lager is dan 0,1 x de orientatiewaarde.

Volledigheidshalve wordt opgemerkt dat de gemeente Sliedrecht voor de Beneden-Merwede een QRA heeft uitgevoerd ten behoeve van het bestemmingsplan "het Plaatje" (QRA Watervervoer plan het plaatje, maart 2010). Dit plan is gelegen ten westen van onderhavig plangebied, waarbij sprake is van intensiever bebouwingsbeeld ten opzichte van het voorliggende plangebied. Uit deze QRA kan worden opgemaakt dat het groepsrisico zeer laag is, te weten 0,0 x de oriëntatiewaarde.

De algehele tendens voor vervoer over water is dat de externe veiligheidsrisico's steeds kleiner worden ingeschat, bovendien is voldoende aangetoond dat er geen belemmeringen zijn vanuit de veiligheidssituatie van de Beneden-Merwede. Volledigheidshalve zijn de aspecten bestrijdbaarheid en zelfredzaamheid beschreven.

### *Bestrijdbaarheid*

Voor een overzicht van de mogelijkheden tot bestrijding van een toxisch incident bij scheepvaart op de Beneden Merwede wordt advies gevraagd aan de regionale brandweer. Hierbij wordt opgemerkt dat de regio beschikt over een veertaxi met blusvoorzieningen. Deze veertaxi kan ingezet worden bij calamiteiten.

#### *Zelfredzaamheid*

Bij een toxische wolk kunnen mensen komen te overlijden als gevolg van blootstelling aan de toxische stof. Of mensen daadwerkelijk komen te overlijden is afhankelijk van de dosis, die bestaat uit de blootstellingsduur en de concentratie waaraan de persoon is blootgesteld. Aangenomen wordt dat personen die zich binnen in een van de buitenlucht afgesloten ruimte bevinden een 10 keer zo lage kans hebben te overlijden als personen die zich buiten bevinden (Publicatiereeks Gevaarlijke stoffen (PGS) 3). Het beste advies bij het vrijkomen van een toxische wolk als gevolg van een incident op de Beneden Merwede is te schuilen, mits ramen, deuren en ventilatie gesloten kunnen worden (safehaven-principe). Indien dit niet mogelijk is kan ervoor gekozen worden te vluchten. Bij een toxische wolk dient gevlucht te worden haaks op de wolk, in de afgekeerde richting van de Beneden-Merwede.

Voor de hulpverleningsdiensten is het van belang dat aanwezigen tijdig gewaarschuwd worden. Dit kan met behulp van het zogenaamde waarschuwings- en alarmeringssysteem (WAS). Het WAS-netwerk is dekkend voor het plangebied. Het gebruik van WAS, eventueel aangevuld met het gebruik van SMS-alert kan eraan bijdragen dat het aantal slachtoffers wordt beperkt.

#### *Propaantanks*

In het plangebied zijn verschillende propaantanks bij agrarische bedrijven aanwezig:

- Voor de propaantank op het perceel aan de Broekseweg 19 geldt een PR 10-6 risicocontour van 10 m
- Voor de propaantank op het perceel aan de Broekseweg 18 geldt een PR 10-6 risicocontour van 9 m

- Voor de propaantank op het perceel aan de Zwijnskade 10 geldt een PR 10-6 risicocontour van 9 m
Deze contour ligt in de regel niet buiten de perceelsgrens. Voor deze tanks geldt geen invloedsgebied voor het GR.

#### *LPG-tankstations*

Aan de A15 zijn twee tankstations gelegen met een LPG-vulpunt. LPG tankstations vallen onder het Bevi. Indien sprake is van nieuwe ruimtelijke ontwikkelingen moet voldaan worden aan de normen in dit besluit voor het plaatsgebonden risico en dient binnen het invloedsgebied verantwoording voor een toename van het groepsrisico te worden afgelegd. Conform artikel 13 uit het Bevi geldt dit laatste ook als het bestemmingsplan geen nieuwe ontwikkelingen toestaat. De verantwoording is dan echter minder zwaar dan bij nieuwe ruimtelijke ontwikkelingen. Om verantwoording te kunnen af leggen dient bekend te zijn wat in de huidige situatie de hoogte van het groepsrisico is. Indien de omgeving van een LPG tankstation homogeen bebouwd is dan mag voor de bepaling van het groepsrisico gebruik gemaakt worden van de tabellen die zijn opgenomen in de regeling bij het Bevi. Indien dat niet het geval is dient het groepsrisico middels een kwantitatieve risicoanalyse (QRA) te worden bepaald.

Bij beide tankstations aan de A15 vindt opslag en verkoop van vloeibare motorbrandstoffen en LPG plaats. De doorzet van LPG bedraagt meer dan 1.000 m3 /jaar. Omdat sprake is van een Bevi-inrichting dienen de risico's in het bestemmingsplan te worden beschouwd en afgewogen. De PR 10-5 contour ligt op 25 meter van het vulpunt. Daarbinnen mogen geen kwetsbare objecten aanwezig zijn; in dat geval is namelijk sprake van een saneringssituatie. In een cirkel op 110 meter rond het vulpunt mogen geen nieuwe kwetsbare objecten worden toegevoegd. Binnen de 25 meter van het vulpunt zijn geen kwetsbare en beperkt kwetsbare objecten aanwezig. Binnen 110 meter van het vulpunt zijn, gezien het conserverende karakter van het bestemmingsplan, geen nieuwe kwetsbare objecten voorzien. Hiermee wordt voldaan aan de grenswaarde die het Bevi stelt aan het plaatsgebonden risico.

De oriënterende waarde voor het groepsrisico wordt niet overschreden indien binnen een afstand van 150 meter vanaf het vulpunt minder dan 300 personen aanwezig zijn. Het aantal personen dat zich binnen een afstand van 150 meter vanaf het vulpunt bevindt is met zekerheid minder dan 300 personen. Binnen deze afstand bevindt zich slechts één woning (aan de Parallelweg). De oriënterende waarde voor het groepsrisico wordt dus niet overschreden. Het groepsrisico neemt als gevolg van de uitvoering van het voorliggende bestemmingsplan niet toe. De verantwoording voor dit bestemmingsplan beperkt zich in dit geval tot het opvolgen van de aanbevelingen die de regionale brandweer hierover dient te verstrekken. De Veiligheidsregio Zuid-Holland-Zuid (VZHZ) wordt in het kader van het overleg ex artikel 3.1.1 Bro verzocht een advies uit te brengen over het bestemmingsplan. Vooruitlopend op dit advies wordt hieronder ingegaan op de aspecten zelfredzaamheid en bestrijdbaarheid.

#### *Zelfredzaamheid*

De meest effectieve maatregel om de mogelijkheden tot zelfredzaamheid te vergroten, is afstand te houden tussen de risicobron en de potentiële slachtoffers. Geadviseerd wordt om bij nieuwe plangebieden en functiewijzigingen het aantal aanwezigen binnen 90 meter van het vulpunt en of het hart van de weg te beperken en kwetsbare objecten met

verminderd zelfredzame personen alleen toe te staan na het treffen van maatregelen. In het kader van een verbetering van de zelfredzaamheid bij het scenario BLEVE verdient het aanbeveling om bij inrichting van nieuwe plangebieden langs of bij de risicobronnen de volgende maatregelen te treffen:

- Het wegenplan zodanig inrichten dat de vluchtwegen van de risicobronnen aflopen;
- Het toepassen van zo min mogelijk glas aan de risicozijde;
- De gebouwen dusdanig ontwerpen zodat niet verblijf ruimten als bergingen, keukens, wc's en trappenhuizen aan de gevaarszijden zijn geplaatst;
- De gebouwen loodrecht projecteren ten opzichte van de risicobron.

Effectieve maatregelen voor het beperken van het aantal mogelijke slachtoffers zijn het instellen van venstertijden voor het vullen van de LPG-tanks in de vergunning en/of met een convenant met de eigenaren en vervoerders.

#### *Bestrijdbaarheid*

Belangrijk voor een ongeval met brandbare gassen is dat de brandweer zo snel mogelijk bij de tankwagen is, zodat deze onmiddellijk gekoeld kan worden om een warme BLEVE (vuurbal en drukgolf) te voorkomen. Essentieel is daarbij dat de brandweer voor een langere periode voldoende bluswatercapaciteit heeft.

Voor de bestrijding van een mogelijke BLEVE bij de LPG-tankstations en langs de transportroutes kan geconcludeerd worden dat er niet overal voldoende bluswater voorhanden is om een eventuele aangestraalde tankwagen te kunnen koelen en dat de bereikbaarheid niet optimaal is. Voor effectieve koeling dient minimaal 1000 liter per minuut direct beschikbaar bluswater aanwezig te zijn. Om de bluswatervoorziening en bereikbaarheid te verbeteren wordt geadviseerd om in contact te treden met de regionale Brandweer.

#### *Wijzigingsbevoegdheid*

In onderhavig bestemmingsplan is een wijzigingsbevoegdheid opgenomen ten behoeve van de omzetting van agrarische bedrijven naar woondoeleinden. In het plangebied geldt dat slechts voor enkele agrarische percelen deze mogelijkheid bestaat. Daar het gaat om de toevoeging van enkele verspreid gelegen woningen is het aannemelijk dat dit geen invloed heeft op het groepsrisico van de bovengenoemde risicobronnen.

Voor de agrarische bedrijven waar een propaantank aanwezig is geldt dat in het kader van de wijzigingsbevoegdheid waarmee de mogelijkheid bestaat om de bedrijfswoning omgezet wordt naar een burgerwoning rekening dient gehouden te worden met de aanwezige propaantanks. Hierbij wordt er van uitgegaan dat bij de plaatsing van de propaantanks rekening is gehouden met de risicocontouren ten opzichte van de bedrijfswoning waardoor een omzetting naar een bedrijfswoning geen belemmering op zal leveren.

#### *7.3.3 Conclusie*

Uit het oogpunt van externe veiligheid zijn er geen belemmeringen voor de vaststelling van het bestemmingsplan. De veiligheidsregio wordt in het kader van het vooroverleg geconsulteerd.

### **7.4. Milieuhinder bedrijven**

#### *7.4.1 Kader*

Binnen het plangebied zijn verschillende bedrijven gevestigd. Voor deze bedrijven kunnen op basis van de VNG-brochure Bedrijven en Milieuzonering (2009) richtafstanden worden bepaald tot gevoelige bestemmingen om te kunnen voldoen aan een goed woonen leefklimaat en om bedrijven niet te beperken in hun bedrijfsvoering. Hierbij worden de aspecten geur, stof, geluid en gevaar onderscheiden. Van de genoemde richtafstanden kan gemotiveerd worden afgeweken.

#### *7.4.2 Onderzoek*

In het plangebied aanwezige bedrijven betreffen voornamelijk agrarische bedrijven. Deze bedrijven richten zich met name op veehouderij. Daarnaast zijn er aan de Rivierdijk en Parallelweg diverse andere (watergebonden) bedrijven aanwezig.

Voorliggend bestemmingsplan betreft een actualisatie van de vigerende regeling waarbij geen directe ontwikkelingen worden mogelijk gemaakt. Ten opzichte van de vigerende regeling worden geen zwaardere bedrijfscategorieën toegestaan. Met het oog hierop voorziet voorliggend bestemmingsplan niet in het terugbrengen van de nu (op basis van het vigerende bestemmingsplan) mogelijke bedrijfscategorieën. Bij het verlenen of actualiseren van milieuvergunningen zal specifiek getoetst worden ten aanzien van milieuhinder. Met betrekking tot het aspect veiligheid geldt dat geen inrichtingen toegestaan zijn die vallen onder het Besluit externe veiligheid inrichtingen. Uitzondering hierop vormen de thans aanwezige LPG-tankstations langs de A15. Deze zijn voorzien van een specifieke aanduiding 'verkooppunt motorbrandstoffen met lpg'.

In het kader van de wijzigingsbevoegdheid wordt het toegestaan bedrijfswoningen om te zetten naar reguliere woningen. Bij toepassing van deze wijzigingsbevoegdheid dient rekening gehouden te worden met de milieuhinder van omliggende bedrijvigheid.

#### *7.4.3 Conclusie*

Het aspect milieuhinder bedrijven vormt geen belemmering ten aanzien van het actualiseren van de vigerende regeling.

#### **7.5. Flora en Fauna**

#### *7.5.1 Kader*

# *Soortenbescherming*

De Flora- en faunawet (hierna: Ffw) beschermt alle in het wild levende zoogdieren, vogels, reptielen en amfibieën. Van deze soortgroepen zijn alleen huismuis, bruine en zwarte rat niet beschermd. Van de vissen, ongewervelde dieren (zoals vlinders, libellen en sprinkhanen) en planten zijn alleen de in de wet genoemde soorten beschermd.

De Ffw gaat uit van het 'nee, tenzij'-principe. Dit betekent dat alleen onder bepaalde (zeer stringente) voorwaarden een inbreuk mag worden gemaakt op de bescherming van soorten en hun leefomgeving. Daarnaast beschermt de wet niet alleen soorten in het algemeen, maar ook individuen van soorten.

*57* 

Voor ruimtelijke ingrepen die resulteren in overtreding van één of meer artikelen van de Ffw moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van een bestemmingsplan dient duidelijk te zijn of en in hoeverre een ontheffing kan worden verkregen.

*58* 

De wettelijk beschermde soorten zijn ingedeeld in de volgende vier categorieën.

- 1. Meer algemene soorten (tabel 1 Ffw): voor deze soorten is een algemene vrijstellingsregeling van kracht in geval van ruimtelijke inrichting of ontwikkeling.
- 2. Andere, niet algemeen voorkomende soorten (tabel 2 Ffw), met uitzondering van beschermde inheemse vogels: ontheffing is alleen mogelijk indien geen afbreuk wordt gedaan aan de gunstige staat van instandhouding van de soort. Er is echter geen ontheffing nodig indien gewerkt wordt volgens een gedragscode. Deze code dient door een sector of ondernemer zelf opgesteld te worden en dient vervolgens goedgekeurd te zijn door het verantwoordelijke ministerie.
- 3. Strikt beschermde soorten (tabel 3 Ffw): voor deze soorten dient in geval van ruimtelijke inrichting of ontwikkeling ontheffing te worden aangevraagd van de Ffw. Ontheffing wordt alleen verleend indien er geen alternatief is en geen afbreuk wordt gedaan aan de gunstige staat van instandhouding van de soort. Voor soorten in tabel 3 die ook op Bijlage IV van de Habitatrichtlijn (HR) voorkomen, wordt ontheffing echter alleen nog maar verleend indien er daarnaast sprake is van één van de volgende belangen:
	- a. de bescherming van flora en fauna;
	- b. de volksgezondheid of openbare veiligheid;
	- c. dwingende redenen van groot openbaar belang, met inbegrip van redenen van sociale of economische aard en voor het milieu wezenlijk gunstige effecten.

 Dit is het gevolg van een uitspraak van de Afdeling bestuursrechtspraak van de Raad van State (ABRS) in januari 20091 .

- 4. Beschermde inheemse vogels: deze vallen onder de Europese Vogelrichtlijn (VR). Ruimtelijke inrichting of ontwikkeling en dwingende redenen van groot openbaar belang zijn volgens rechtspraak van de ABRS geen reden om ontheffing te verlenen2 . Ontheffing is uitsluitend toegestaan op basis van de ontheffingsgronden die in de VR zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.
Indien voortplantings- of vaste rust- of verblijfplaatsen van soorten van tabel 2 Ffw en/of tabel 3 Ffw niet (kunnen) worden ontzien, geldt dat het niet nodig is ontheffing aan te vragen als:

- de functionaliteit van de voortplantings- of vaste rust- en verblijfplaatsen gegarandeerd wordt (het beschadigen en vernielen wordt voorkomen door maatregelen of er zijn voldoende alternatieven), en:
 1 Zie ABRS 21 januari 2009, zaak nr. 200802863/1

<sup>2</sup> Zie ABRS 13 mei 2009, zaak nr. 200802624/1

- de voortplantings- of vaste rust- en verblijfplaatsen binnen of buiten het plangebied niet verstoord worden.
Hetzelfde geldt voor de bestaande voortplantings- of vaste rust- en verblijfplaats van vogels, met als extra toets dat aangetoond moet worden dat verstoring niet van wezenlijke invloed is op de populatie.

Overigens geldt voor alle in het wild levende planten- en diersoorten de zogenaamde zorgplicht (ook bekend als de algemene zorgplicht uit artikel 2 Ffw). Dit houdt in dat 'voldoende zorg' in acht moet worden genomen voor alle planten en dieren en hun leefomgeving. Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

# *Gebiedsbescherming*

De Natuurbeschermingswet 1998 (Nb-wet) ziet op de bescherming van (natuur)gebieden. Daaronder vallen de volgende typen gebieden:

- Natura2000-gebieden (Vogel- en Habitatrichtlijngebieden);
- Beschermde Natuurmonumenten;
- Wetlands.

Voor ruimtelijke ontwikkelingen binnen beschermde natuurgebieden, en tevens voor ontwikkelingen buiten beschermde natuurgebieden die van invloed kunnen zijn op beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht.

#### *Programmatische Aanpak Stikstof (PAS)*

Op 1 juli 2015 is de Programmatische Aanpak Stikstof (hierna PAS) voor het tijdvak 2015 – 2021 in werking getreden. In het programma zijn maatregelen opgenomen die enerzijds zorgen voor een daling van de stikstofdepositie (brongerichte maatregelen) en anderzijds bijdragen aan het herstel van de natuurkwaliteit in Natura 2000-gebieden (gebiedsgerichte maatregelen). Hierdoor ontstaat ruimte voor nieuwe economische ontwikkelingen die leiden tot stikstofemissie. Deze ruimte wordt 'depositieruimte' genoemd. Een deel van de 'depositieruimte' wordt ter beschikking gesteld voor nieuwe ontwikkelingen. Deze ruimte is de 'ontwikkelingsruimte'.

De omvang van de ontwikkelingsruimte per Natura 2000-gebied en habitat is bepaald aan de hand van een analyse die voor elk gebied afzonderlijk is opgesteld. Uit deze gebiedsanalyses blijkt dat, ondanks de toedeling van ontwikkelingsruimte, door de maatregelen die worden genomen is verzekerd dat de natuurlijke kenmerken van het gebied niet worden aangetast en op termijn de instandhoudingsdoelstellingen kunnen worden behaald. Dit met inachtneming van de in het programma voorziene autonome ontwikkelingen.

In formele zin is de PAS niet relevant voor de toets bij bestemmingsplannen. Er is dus ook geen sprake van toedeling van 'ontwikkelingsruimte' in het bestemmingsplan om dat bestemmingsplan te kunnen vaststellen. Deze 'ontwikkelingsruimte' is per definitie alleen gekoppeld aan concrete projecten en andere handelingen waarvoor in de lopende programmaperiode toestemming wordt verleend. Reguliere bestemmingsplannen vallen hier niet onder.

Tegelijk met het van kracht worden van het programma aanpak stikstof is het reken- en registratie-instrument AERIUS beschikbaar gesteld. Daarmee kan worden berekend wat de gevolgen van een voorgenomen project zijn voor de stikstofdepositie op de verschillende gebieden en habitats.

Hoewel de PAS geen betrekking heeft op reguliere bestemmingsplannen, kunnen onderdelen van de PAS wel behulpzaam zijn bij de plantoets. Door het gebruik van het rekenmodel AERIUS kunnen de effecten op de stikstofdepositie in beeld worden gebracht. Aan de hand van de resultaten kan worden beoordeeld of door de planontwikkeling sprake kan zijn van significante gevolgen op de stikstofdepositie en of voor het plan een passende beoordeling moet worden opgesteld.

# *7.5.2 Onderzoek en conclusie*

#### *Soortenbescherming*

Met voorliggend bestemmingsplan worden geen nieuwe ontwikkelingen mogelijk gemaakt ten opzichte van de vigerende bestemmingsplanregeling. Nader onderzoek met betrekking tot het aspect flora- en fauna is dan ook niet noodzakelijk. Wel geldt de boven genoemde zorgplicht voor alle in het wild levende planten- en diersoorten.

#### *Gebiedsbescherming*

Het plangebied maakt geen deel uit van een gebied dat onder de Natuurbeschermingswet 1998 valt. In de omgeving - ten zuiden van de Merwede - ligt wel het Natura2000 gebied 'Biesbosch' (gebied in ontwerp). Gezien de afstand tot dit gebied (minimaal ruim 400 meter) en het conserverende karakter van voorliggend bestemmingsplan zijn negatieve effecten op de instandhoudingsdoelstellingen voor de soorten en habitats, waarvoor het Natura2000-gebied als zodanig is aangewezen, op voorhand uit te sluiten. Er is geen sprake van externe werking.

*Afbeelding 7.3: detailuitsnede Verordening Ruimte; EHS-gebieden.* 

Wel zijn enkele delen van het plangebied aangemerkt als EHS-gebied, waaronder de polder Dordtse Avelingen, de oevers van de Merwede en enkele verspreid liggende percelen (zie afbeelding 7.3). De betreffende gebieden zijn in dit bestemmingsplan voorzien van de bestemming 'Natuur'. Ter plaatse zijn de gronden primair bestemd voor de instandhouding en ontwikkeling van ter plaatse voorkomende dan wel daaraan eigen zijnde landschaps- en natuurwaarden. De bebouwingsmogelijkheden binnen deze bestemming zijn zeer beperkt.

# **7.6. Bodem**

#### *7.6.1 Kader*

#### Wet bodembescherming

Als sprake is van ernstige bodemverontreiniging dan is de Wet bodembescherming (Wbb) van kracht. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Op 1 januari 2006 is de Wbb ingrijpend aangepast omdat het beleid met betrekking tot bodemsaneringen veranderde. De Wbb kent nu een viertal regelingen die alle vier een ander onderdeel van bodembescherming voor hun rekening nemen:

- Een regeling voor de bescherming van de bodem waarin ook staat dat degene die de bodem verontreinigt, zelf verantwoordelijk is voor het verwijderen van de vervuiling. De overheid kan dwingen tot sanering als de verontreiniging na 1987 is ontstaan.
- Een bijzondere regeling voor de aanpak van nieuwe bodemverontreiniging die is ontstaan als gevolg van een ongewoon voorval (calamiteit).
- Een regeling voor de verontreiniging die is ontstaan voor de Wbb in werking trad in 1987 (historische bodemverontreiniging). Ook in die gevallen geldt dat de vervuiler zelf de verontreiniging verwijdert. Als er geen vervuiler (meer) is, omdat het bedrijf niet meer bestaat en er geen rechtsopvolger is, zal de sanering door de overheid worden uitgevoerd.
- Een regeling voor de aanpak van verontreiniging in de waterbodem. Rijkswaterstaat heeft vooral met deze regeling te maken. De regeling geldt voor alle waterbodemverontreiniging, of de vervuiling nu voor of na 1987 is ontstaan.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

#### Besluit bodemkwaliteit

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren.

Het Bouwstoffenbesluit (Bsb) is opgenomen in het Besluit bodemkwaliteit. Het besluit heeft alleen betrekking op steenachtige bouwstoffen. Andere materialen worden in de praktijk ook toegepast als bouwstof maar vallen niet onder dit besluit. Voor grond en baggerspecie in oppervlaktewater en op landbodems gelden aparte regels die ook in het Besluit bodemkwaliteit zijn opgenomen; in tegenstelling tot bouwstoffen kunnen ze weer definitief deel gaan uitmaken van de bodem. Tot slot zijn in het Besluit bodemkwaliteit de kwaliteitsregels voor, ondermeer, bodemonderzoek, bodemsanering en laboratoriumanalyses die worden uitgevoerd door adviesbureaus, laboratoria en aannemers (bo-

demintermediairs) vastgelegd. Deze regels zijn bekend onder de naam Kwalibo (kwaliteitsborging in het bodembeheer). Kwalibo bevat ook maatregelen om de kwaliteit van ambtenaren die bodembeleid maken of uitvoeren en het toezicht en de handhaving te verbeteren.

#### Relatie Wabo, Wbb en Woningwet (Wonw)

De inwerkingtreding van de Wabo (2010) heeft ook effect op de Wbb en de Woningwet (Ww): in de Wabo is aangegeven, dat in de plaats van de aanhoudingsgrond (uit de Ww) een afstemmingsregeling wordt opgesteld waarbij de inwerkingtreding van de omgevingsvergunning wordt afgestemd op de acties ten aanzien van de bodemverontreiniging. Deze afstemmingsregeling is opgenomen in artikel 6.2c van de Wabo. Voorts geldt ten aanzien van de bodem dat artikel 8, tweede lid, onderdeel c, van de Woningwet gemeenten verplicht in hun bouwverordening voorschriften omtrent het tegengaan van bouwen op verontreinigde bodem op te nemen. Die voorschriften dienen op grond van artikel 8, vierde lid, van de Woningwet in elk geval betrekking te hebben op het verrichten van onderzoek naar aard en mate van verontreiniging van de bodem, op de aard en omvang van dat onderzoek en op inrichting van het op te stellen onderzoeksrapport.

#### *7.6.2 Onderzoek en conclusie*

Dit bestemmingsplan maakt geen nieuwe ontwikkelingen mogelijk ten opzichte van de vigerende bestemmingsplanregeling. Nader onderzoek met betrekking tot het aspect bodem is dan ook niet noodzakelijk.

#### **7.7 Duurzaamheid**

Bij nieuwbouw of vervangende nieuwbouw verdient het aanbeveling zoveel mogelijk rekening te houden met duurzaamheidsaspecten zoals duurzaam bouwen, duurzame energievoorzieningen, bevordering van fietsverkeer en openbaar vervoer, duurzaam ruimtegebruik en dergelijke. Wanneer een mogelijkheid voor ondergronds bouwen zich aandient, zal daaraan aandacht worden geschonken.

#### **7.8 Overige belemmeringen**

#### *Laagvliegroute*

Over het plangebied ligt een 'laagvliegroute helikopters en propellervliegtuigen' van het Ministerie van Defensie (zie afbeelding 7.4). Deze zone is 926 meter aan weerszijden van de as van deze route. Zodoende ligt deze zone over een deel van het plangebied. In dit plan is daar geen consequentie aan verbonden omdat de grootste bouwhoogte die is toegestaan nog altijd lager is (20 meter) dan de laagste bouwhoogte die is toegestaan door het Ministerie van Defensie binnen de desbetreffende zone (30 meter).

*Afbeelding 7.4: laagvliegroute* 

#### *Drinkwatertransportleiding*

 In het plangebied ligt langs de Broekseweg een drinkwatertransportleiding. Deze leiding heeft een doorsnede van 600 millimeter. Ter weerszijde van deze leiding geldt een belemmeringenstrook van 3 meter breed. Deze strook is voorzien van de dubbelbestemming 'Leiding – Water'.

#### *Straalpad*

 In het oostelijk deel van het plangebied is over een strook van 200 meter in noord– zuidrichting een straalpad gelegen ten behoeve van telecommunicatie. Ten behoeve van de belangen van het straalpad zijn ter plaatse in principe geen bouwwerken toegestaan die hoger zijn dan 28 meter boven NAP. Hiertoe is op de verbeelding een gebiedsaanduiding 'Vrijwaringszone – straalpad' opgenomen.

#### **8. JURIDISCHE OPZET**

#### **8.1. Inleiding**

In deze paragraaf wordt toegelicht op welke wijze de hiervoor beschreven, gewenste ontwikkelingen juridisch zijn vertaald. Ingegaan wordt op de juridische opzet van het bestemmingsplan (het karakter van het plan, de geometrische plaatsbepaling (verbeelding) en de regels.

#### *Karakter van het plan*

Bij de opzet van het plan is gekozen voor een gedetailleerde wijze van bestemmen waarmee de bestaande situatie wordt vastgelegd en welke geschikt is voor de beheersituatie. In het plan is uitsluitend sprake van zogenaamde eindbestemmingen. Op basis van de bepalingen van een eindbestemming kunnen direct omgevingsvergunningen worden afgegeven. De keuze voor deze planvorm komt voort uit het gemeentelijke beleid dat er op gericht is de bestaande ruimtelijke en functionele situatie en kwaliteit van het gebied te handhaven en waar mogelijk te versterken.

Het onderhavige plan is opgesteld conform het gestelde in de Regeling standaarden ruimtelijke ordening (Rsro) die door het rijk is opgesteld in het kader van het project Digitale Uitwisseling van Ruimtelijke Plannen (DURP), zoals de Standaard Vergelijkbare Bestemmingsplannen (SVBP 2012) die bindende afspraken en aanbevelingen bevat, en het coderingssysteem InformatieModel Ruimtelijke Ordening (IMRO 2012).

### *Geometrische plaatsbepaling*

Door middel van een combinatie van begrenzingen, coderingen, arceringen en/of kleuren, is in de geometrische plaatsbepaling (verbeelding) de verdeling aangegeven van de diverse binnen het plangebied onderscheiden bestemmingen. Hiernaast bevat de geometrische plaatsbepaling aanduidingen die gelezen moeten worden in samenhang met de bebouwingsbepalingen, die voor de onderscheiden bestemmingen zijn gegeven.

#### *Regels*

De regels bevatten bepalingen omtrent het gebruik van de gronden, bepalingen omtrent de toegelaten bebouwing en regelingen betreffende het gebruik van aanwezige en/of nog op te richten bouwwerken. De regels zijn onderverdeeld in vier hoofdstukken, te weten:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

# **8.2. Toelichting op de regels**

#### *8.2.1. Hoofdstuk 1 Inleidende regels*

In dit hoofdstuk is een aantal begrippen verklaard die gebruikt worden in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

#### *Begrippen*

Geeft de definities van een aantal in de regels voorkomende begrippen. Hierdoor wordt de interpretatie daarvan vastgelegd, waardoor de duidelijkheid wordt vergroot.

Met de begripsbepaling 'peil' aangegeven vanaf welk punt de aangegeven hoogte van bouwwerken gemeten dient te worden. Voor bouwwerken waarvan de hoofdtoegang direct grenst aan de weg geldt dat gemeten wordt vanaf de kruin van de weg (ter plaatse van de hoofdtoegang).

#### *Wijze van meten*

Dit artikel geeft aan hoe de in het plan voorkomende maten dienen te worden bepaald.

#### *8.2.2. Hoofdstuk 2 Bestemmingsregels*

In deze paragraaf van de regels zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Tevens zijn, waar wenselijk, flexibiliteitsbepalingen opgenomen.

Bij de opzet van de artikelen over de bestemmingen is een vaste indeling aangehouden teneinde het overzicht en daarmee de duidelijkheid te vergroten. De volgende onderdelen worden onderscheiden:

#### *Bestemmingsomschrijving*

In dit onderdeel worden de functies aangegeven waartoe de gronden zijn bestemd.

#### *Bouwregels*

In dit onderdeel zijn regels opgenomen ten aanzien van de toegelaten bebouwing. Het eerste lid bevat in ieder geval regels omtrent toegestane bouwwerken welke als 'recht' kunnen worden opgericht. Bij de bouwregels wordt een onderscheid gemaakt tussen hoofdgebouwen, bijbehorende bouwwerken en bouwwerken geen gebouwen zijnde.

#### *Afwijken van de bouwregels*

Indien van toepassing is aan burgemeester en wethouders de bevoegdheid gegeven om af te wijken van de bouwregels.

#### *Specifieke gebruiksregels*

In dit lid worden indien van toepassing bestemmingspecifieke gebruiksregels opgenomen. In ieder geval gelden de in Hoofdstuk 3 opgenomen Algemene gebruiksregels. In voorkomende gevallen is de mogelijkheid opgenomen om (onder voorwaarden) af te wijken van de specifieke gebruiksregels.

#### *Afwijken van de gebruiksregels*

Indien van toepassing is aan burgemeester en wethouders de bevoegdheid gegeven om te wijken van de bestemmingsomschrijving of specifieke gebruiksregels.

# *Omgevingsvergunning voor het uitvoeren van een werk, geen bouwwerk zijnde, of van werkzaamheden*

Voor een aantal werkzaamheden op of in deze gronden is een omgevingsvergunning (voor het uitvoeren van een werk, geen bouwwerk zijnde, of van werkzaamheden) vereist in het kader waarvan een afweging kan worden gemaakt tussen de activiteit en de te beschermen waarden.

#### *Wijzigingsbevoegdheid*

Bij enkele bestemmingen is een wijzigingsbevoegdheid gegeven aan burgemeester en wethouders voor het aanpassen van het gebruik van de gronden, hieraan zijn voorwaarden verbonden.

In paragraaf 8.2.5 wordt verder ingegaan op de inhoud van de verschillende bestemmingen.

#### *8.2.3. Hoofdstuk 3 Algemene regels*

#### *Antidubbeltelregel*

In deze regel is vastgelegd dat grond die in aanmerking moest worden genomen bij het verlenen van een bouwvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om bouwvergunning niet opnieuw in beschouwing mag worden genomen.

#### *Algemene bouwregels*

In dit artikel is een aantal aanvullende bouwregels opgenomen die voor alle bestemmingen kunnen gelden. Bijvoorbeeld extra bouwmogelijkheden voor ondergeschikte bouwdelen zoals balkons, galerijen en kelders, maar ook beperking van bouwmogelijkheden als gevolg van milieuwetgeving, de geldende Keur van het Waterschap Rivierenland.

Tevens is een regeling ten aanzien van parkeren opgenomen. Indien op grond van één van de in het voorliggende plan opgenomen bestemmingen wordt gebouwd, dient voorzien te worden in voldoende parkeergelegenheid. Daarbij wordt gebruik gemaakt van het vigerende gemeentelijke parkeerbeleid. Thans is het gemeentelijk parkeerbeleid vastgelegd in het Gemeentelijk Verkeers- en Vervoersplan (GVVP). Indien het GVVP in de toekomst herzien wordt, dient getoetst te worden aan het laatste gemeentelijke parkeerbeleid. Voor de functies die niet zijn benoemd in het vigerende gemeentelijke parkeerbeleid, worden de meest recente parkeerkencijfers van het CROW toegepast.

#### *Algemene gebruiksregels*

In dit artikel is in algemene zin aangegeven wanneer sprake is van strijdig gebruik met de regels uit het bestemmingsplan.

#### *Algemene aanduidingsregels*

Aanvullend op de regels die bij de bestemmingen zijn gegeven gelden bijzondere bepalingen die met een aanduiding op de geometrische plaatsbepaling zijn weergegeven. In dit bestemmingsplan is onder meer een aanduiding 'Veiligheidszone – vervoer gevaarlijke stoffen' opgenomen ten behoeve van het vervoer van gevaarlijke stoffen over de Betuweroute. Voor de A15 is eenzelfde gebiedsaanduiding opgenomen. Daarnaast is er ten behoeve van de molenbiotoop een gebiedsaanduiding 'Vrijwaringszone – Molenbiotoop' opgenomen met een omvang van 400 meter, gerekend vanuit het middelpunt van de molen, teneinde een vrije windvang en het zicht op de molen te garanderen.

Tevens is de gebiedsaanduiding 'geluidzone – industrie' opgenomen voor het geluidgezoneerde bedrijventerrein 'Langs de Merwede'. Ter plaatse van deze aanduiding mogen geen nieuwe geluidsgevoelige objecten worden gebouwd. Daarnaast is de gebiedsaanduiding 'vrijwaringszone – straalpad' opgenomen voor het straalpad, dat het oostelijk deel van het plangebied in noord-zuidgeoriënteerde richting doorkruist. Ter plaatse mogen geen bouwwerken met een grotere hoogte dan 28 meter (boven NAP) worden opgericht. Ook is er een aanduiding 'Veiligheidszone – hoogspanningsverbinding' opgenomen ten aanzien van de gronden aan weerszijden van de hoogspanningsverbinding, teneinde gevoelige functies uit te sluiten. Aan de A15 zijn twee tankstations gelegen met een LPGvulpunt. Rondom het LPG-vulpunt is de 'Veiligheidszone – LPG' opgenomen. Hierbinnen mogen geen kwetsbare of beperkt kwetsbare objecten worden gerealiseerd.

Daarnaast is voor de bebouwing aan de Rivierdijk de gebiedsaanduiding 'overig – bijzonder gebied van welstand' opgenomen. Deze aanduiding is ter bescherming van het karakteristieke / beeldbepalende lint van de Rivierdijk opgenomen. Ter plaatse is een hoogteregeling opgenomen die bepaalt dat in principe de bestaande goot- en bouwhoogten als maximum gelden. Zodoende wordt voorkomen dat niet alle bebouwing tot een vaste maximale hoogte wordt 'uitgevuld'. Burgemeester en wethouders mogen hier van afwijken nadat zij advies hebben ingewonnen bij de gemeentelijke welstandscommissie en/of de monumentencommissie.

In de aanduidingsregels is tevens bepaald dat ter plaatse een vergunning van burgemeester en wethouders is vereist voor het geheel of gedeeltelijk slopen van gebouwen. Een dergelijke vergunning wordt slechts verleend indien het handhaven van de bestaande bebouwing redelijkerwijs niet kan worden gevergd of indien het slopen gericht is op het oprichten van een nieuw (hoofd)gebouw. In het laatste geval dient voor de nieuwbouw een positief advies van de welstands- en/of monumentencommissie te zijn verleend. Alvorens een vergunning wordt verleend voor het slopen wordt altijd een advies van de welstands- en/of monumentencommissie ingewonnen.

Tot slot is de Boven Merwede voorzien van de gebiedsaanduiding 'vrijwaringszone - vaarweg' voorzien. Daarmee is gewaarborgd dat de zone langs de Boven Merwede in beginsel vrij is van bijvoorbeeld bouwwerken en opgaande begroeiing die het functioneren van de vaarweg of de veiligheid van het scheepvaartverkeer in gevaar brengen. Voor zover binnen de zone toch ontwikkelingen gewenst zijn, dan dient aangetoond te worden dat het functioneren van de vaarweg niet in het geding is.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier ondermeer een standaardregeling die beperkte afwijkingen in de maatvoering bij de uitvoering van bouwplannen mogelijk maakt.

# *Algemene wijzigingsregels*

Een wijzigingsbevoegdheid is onder voorwaarden opgenomen voor geringe veranderingen in de plaats, ligging en/of afmeting van bestemmingsgrenzen met niet meer dan 10%. Tevens is een wijzigingsbevoegdheid opgenomen om de Staat van bedrijfsactiviteiten te wijzigen.

# *8.2.4. Hoofdstuk 4 Overgangs- en slotregels*

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

# **8.3 Bestemmingsgewijze toelichting**

#### *8.3.1. Algemeen*

#### *Bouwvlak*

De gebouwen dienen binnen de op de verbeelding aangegeven bouwvlakken te worden gebouwd. De bouwvlakken mogen geheel worden bebouwd, tenzij een maximum bebouwingspercentage is aangegeven.

#### *Bouw- en goothoogte*

In de bouwbepalingen van de verschillende bestemmingen is aangegeven wat de maximale goot- en bouwhoogte is. In een aantal gevallen geldt de bestaande bouw- en goothoogte als

maximum. De bestaande situatie is bepaald op het moment dat het ontwerpbestemmingsplan ter inzage gelegd is.

#### *Bijbehorende bouwwerken*

Binnen het bouwvlak mogen bijgebouwen, uit- of aanbouwen en overkappingen (de zogenaamde bijbehorende bouwwerken) worden opgericht waarbij een maximale maatvoering geldt.

#### *8.3.2. Bestemmingen*

#### *Agrarisch met waarden*

De agrarische gronden zijn bestemd als 'Agrarisch met waarden'. Ter plaatse zijn reële grondgebonden graasdierbedrijven toegestaan. Tevens is agrarisch aanverwant gebruik zoals het beweiden door dieren en hobbymatige agrarische activiteiten toegestaan. Naast de agrarische functie zijn de gronden bestemd voor behoud van de landschappelijke en cultuurhistorische waarden bestaande uit de openheid, het verkavelingspatroon c.q. slotenpatroon en graslandvegetaties. Ondergeschikt hieraan is extensieve dagrecreatie, zoals wandelen en fietsen, toegestaan. In het kader van multifunctionele landbouw worden bij recht diverse nevenfuncties toegestaan. Deze functies bestaan uit recreatieve en ambachtelijke activiteiten. Omdat het nevenfuncties betreffen ondergeschikt aan de hoofdfunctie, is beperking gesteld aan de oppervlakte die voor deze nevenfunctie mag worden gebruikt. Nevenfuncties met een grotere impact op de omgeving worden via een afwijking mogelijk gemaakt. Ook hier zijn randvoorwaarden aan gesteld.

De voormalige agrarische bedrijven zijn met de aanduiding 'specifieke vorm van agrarisch met waarden – voormalig agrarisch bedrijf' aangegeven. De gronden zijn naast het wonen in de bedrijfswoning bestemd voor het uitoefenen van hobbymatige agrarische activiteiten. De gronden ter plaatse van de boomkwekerij en het agrarisch loonbedrijf zijn tevens aangeduid.

Ten behoeve van de situering van de bebouwing zijn bouwvlakken opgenomen van 1,5 hectare groot. Dit bouwvlak mag voor 67% bebouwd worden. Dit komt neer op 1 hectare bebouwing. Omdat op de percelen die aangeduid zijn als voormalig agrarisch bedrijf geen (volwaardige) agrarische bedrijfsactiviteiten meer worden uitgevoerd, worden bebouwingsmogelijkheden tot 1 hectare niet meer nodig geacht. Daarom zijn ter plaatse de bouwvlakken rond de bestaande erven getrokken. De bestaande bebouwing mag met maximaal 10% worden uitgebreid. Binnen de bouwvlakken van 1,5 hectare groot mogen gebouwen worden gebouwd met een maximale goothoogte van 6 meter en maximale bouwhoogte van 12 meter. Binnen de bouwvlakken dienen tevens alle mest- en voeropslagvoorzieningen te worden gesitueerd. Voor solitaire schuren (buiten het bouwvlak) is de aanduiding 'specifieke vorm van agrarisch – solitair gebouw'. Per bouwvlak is – conform de Provinciale Verordening – één bedrijfswoning toegestaan. Indien in de huidige situatie meer bedrijfswoningen aanwezig zijn, mogen deze behouden blijven. Dit wordt met een aanduiding op de verbeelding aangegeven, waarbij onderscheid is gemaakt tussen twee vrijstaande bedrijfswoningen (aanduiding bedrijfswoning) en twee bedrijfswooneenheden in één bedrijfswoning (aantal wooneenheden). Indien geen bedrijfswoning is toegestaan, is de aanduiding 'bedrijfswoning uitgesloten' opgenomen. Ook aan de bedrijfswoningen en de bijbehorende bijgebouwen en bouwwerken is een maximale maatvoering gesteld. De inhoud van een bedrijfswoning mag niet meer bedragen dan 800 m3 .

Buiten het bouwvlak zijn uitsluitend veldschuren en schuilgelegenheden tot een oppervlakte van 50 m2 per agrarisch bedrijf toegestaan en bouwwerken, geen gebouwen zijnde, zoals erf- en perceelafscheidingen.

Ten behoeve van de flexibiliteit van het plan en om te kunnen voldoen aan aanvragen die afwijken van de bouwregels, zijn afwijkingsbevoegdheden opgenomen ten aanzien van het verhogen van het maximum bebouwingspercentage tot 100%, een grotere hoogte voor silo's, het oprichten van een biogas-vergistingsinstallatie en ten behoeve van het bouwen van een woonruimte voor een rustende boer. Aan deze mogelijkheden zijn randvoorwaarden verbonden.

Om het behoud van de landschappelijke en cultuurhistorische waarden van het gebied te waarborgen, zijn bepaalde werkzaamheden zonder omgevingsvergunning niet toegestaan. Het betreft hier onder andere het aanleggen en verharden van wegen en paden (met uitzondering van kavelverbindingspaden), het dempen of vergraven van watergangen en sloten en het benutten van de gronden ten behoeve van ruwvoedergewassen anders dan gras (conform Agenda Landbouw). Werkzaamheden in het kader van het normale beheer en onderhoud zijn wel zonder omgevingsvergunning mogelijk. Bij de aanvraag van een omgevingsvergunning zal getoetst worden of de werkzaamheden de waarden van het gebied niet onevenredig aantasten of verkleinen.

Ten slotte is voor functiewisseling en andere meer ingrijpende veranderingen een wijzigingsbevoegdheid opgenomen. Het betreft een wijzigingsbevoegdheid voor het vergroten van het bouwvlak tot maximaal 2 hectare indien dit noodzakelijk is voor een doelmatige bedrijfsuitoefening, het verwijderen of toevoegen van de aanduiding 'specifieke vorm van agrarisch – voormalig agrarisch bedrijf', het toevoegen van een bouwvlak ten behoeve van een nieuw agrarisch bedrijf en het wijzigen van de agrarische bestemming in een woonbestemming. Per wijzigingsbevoegdheid zijn randvoorwaarden opgenomen. Bij bedrijfsbeëindiging van een agrarisch bedrijf worden diverse opvolgfuncties – anders dan wonen - mogelijk gemaakt. Deze opvolgfuncties zien op agrarisch aanverwante functies, recreatieve functies, zorgfuncties, commerciële dienstverlening en ambtelijke bedrijven. Deze functies mogen uitsluitend in de bestaande vrijkomende bebouwing worden uitgevoerd en mogen geen belemmering vormen voor de bedrijfsvoering voor omliggende bedrijven. Parkeren dient op eigen terrein plaats te vinden en de verkeersaantrekkende werking moet passen bij de huidige wegenstructuur. Daarnaast zijn randvoorwaarden gesteld aan de beeldkwaliteit. Zo is buitenopslag niet toegestaan en dient de functie te passen bij de specifieke kwaliteiten en schaal van de omgeving.

#### *Agrarisch met waarden*

Voor diverse percelen in de Giessenzoom is de bestemming 'Agrarisch met waarden' opgenomen. Deze gronden zijn primair bestemd voor het behoud van de landschappelijke en cultuurhistorische waarde bestaande uit de openheid, het verkavelingspatroon c.q. slotenpatroon, graslandvegetaties en grienden. Tevens is het hobbymatig houden van dieren toegestaan. Per aaneengesloten terrein van ten minste 2500 m2 is ten hoogste één bedrijfsgebouw met een grondoppervlak van ten hoogste 50 m2 toegestaan. Ter plaatse van de aanduiding 'specifieke bouwaanduiding - zonder bebouwing' is geen bebouwing toegestaan.

# *Bedrijf*

*Bestemmingsplan "Buitengebied" Toelichting Vastgesteld d.d. 28 april 2016*  Voor de aanwezige bedrijven in het plangebied is de bestemming 'Bedrijf' opgenomen. Het betreft enkel bedrijven die zijn aangemerkt als "categorie 1 en 2" zoals aangegeven in de Staat van Bedrijfsactiviteiten (Bijlage 2 bij de regels). Voor thans aanwezige bedrijven in een hogere milieucategorie is een specifieke functieaanduiding opgenomen, zodat de huidige bedrijfsactiviteiten voortgezet kunnen worden. Voor de bedrijfscategorieën geldt dat bedrijven die niet zijn genoemd in de Staat van Bedrijfsactiviteiten maar welke naar aard en omvang gelijk te stellen zijn aan bedrijven in de ter plaatse toegestane categorie eveneens zijn toegestaan. Tevens is een afwijkingsmogelijkheid opgenomen voor bedrijven uit één categorie hoger dan is aangegeven. De milieubelasting op de in de omgeving gelegen milieugevoelige objecten (zoals woningen) mag hierdoor niet vergroot worden. Ook mag geen onevenredige aantasting plaatsvinden van de bouw- en gebruiksmogelijkheden van de aangrenzende gronden.

Binnen het plangebied zijn een aantal bedrijfswoningen aanwezig. Deze hebben de aanduiding 'Bedrijfswoning' gekregen, met dien verstande dat per bedrijf ten hoogste één bedrijfswoning is toegestaan. Tot slot zijn ook nutsvoorzieningen voorzien van de bestemming 'Bedrijf' met de nadere aanduiding 'nutsvoorziening'.

Ter plaatse van de aanduiding 'specifieke vorm van wonen – woonark' is tevens een woonark of woonschip toegestaan. Daarnaast zijn paardenbakken toegestaan ter plaatse van de aanduiding 'rijbak'.

Gebouwen mogen uitsluitend binnen het bouwvlak worden gebouwd, met dien verstande dat het bebouwingspercentage van het bouwvlak niet meer mag bedragen dan ter plaatse van de aanduiding 'maximum bebouwingspercentage (%)' is aangegeven. Indien geen percentage is aangegeven mag het volledige bouwvlak worden bebouwd. De toegestane bouwhoogte is op de verbeelding weergegeven.

#### *Groen*

Voor structureel groen is de bestemming 'Groen' opgenomen. Aangeven is dat ter plaatse geen gebouwen mogen worden opgericht, met uitzondering van straatmeubilair. Het groene karakter van deze gronden dient, binnen in het plan gestelde voorwaarden, zoveel mogelijk behouden te blijven. Binnen de bestemming is onder andere de aanleg mogelijk van groenvoorzieningen, voet- en fietspaden, speelvoorzieningen, straatmeubilair, water en voorzieningen ten behoeve van de waterhuishouding.

#### *Maatschappelijk*

De Tiendwegse molen, het gemaal Mr. Dr. G. Kolff en de begraafplaats van Boven-Hardinxveld hebben conform het voorgaande bestemmingsplan een bestemming 'Maatschappelijk' gekregen. Voor de molen is tevens een aanduiding 'wonen' opgenomen. De voorgenoemde functies zijn specifiek bestemd voor respectievelijk een watermolen, gemaalen sluiscomplex en een begraafplaats, met de daarbij behorende bouwwerken en erven. Ter plaatse van de molen mag tevens gewoond worden. Gebouwen mogen uitsluitend binnen het aangegeven bouwvlak worden gerealiseerd, waaraan een maximum bebouwingspercentage is gekoppeld. De watermolen is voorzien van de aanduiding 'specifieke bouwaanduiding – rijksmonument', voor het gemaal is de aanduiding 'specifieke bouwaanduiding – gemeentelijk monument' opgenomen. Ter plaatse mag de bestaande maatvoering van hoofdgebouwen in principe niet worden gewijzigd.

#### *Natuur*

Voor de polder Dordtse Avelingen, de oevers van de Merwede en enkele verspreid liggende percelen in het bestemmingsplan is de bestemming 'Natuur' opgenomen, ten behoeve van

de instandhouding en ontwikkeling van ter plaatse voorkomende dan wel daaraan eigen zijnde landschaps-, natuur en cultuurhistorische waarden. Binnen de bestemming is tevens een functieaanduiding opgenomen voor de aldaar aanwezige eendenkooi, ten behoeve van de versterking en herstel van de landschappelijke, natuurwetenschappelijke en cultuurhistorische waarden van deze eendenkooi. Ter plaatse van de aanduiding 'agrarisch' zijn de gronden tevens bestemd voor extensieve beweiding. Daarnaast is een specifieke aanduiding voor een wildkampeerplek met maximaal drie tenten in de polder Dordtse Avelingen opgenomen. Ook zijn enkele beschermde wandelpaden voorzien van een specifieke functieaanduiding. Binnen de bestemming 'Natuur' zijn de bouwmogelijkheden zeer beperkt. Middels een afwijking is het mogelijk om ter plaatse van de aanduiding 'agrarisch' schuilgelegenheden te realiseren.

#### *Recreatie*

Het motorcross- en hondendressuurterrein aan de Nieuwesteeg is voorzien van de bestemming 'Recreatie'. De bouwmogelijkheden ter plaatse zijn overgenomen uit het vigerende bestemmingsplan.

#### *Recreatie - Dagrecreatie*

De oevers van de Giessen hebben grotendeels de bestemming "Recreatie – Dagrecreatie" gekregen, waarmee recht wordt gedaan aan de huidige functie. Binnen deze bestemming is zowel de ontwikkeling van natuurwaarden als extensief dagrecreatief medegebruik mogelijk. Het bouwen van gebouwen is in principe niet toegestaan, met dien verstande dat voor een aantal bestaande bouwwerken een bouwvlak is opgenomen. Binnen het bouwvlak zijn gebouwen toegestaan met maximale bouwhoogte van 3 meter. Voor het aanleggen van oppervlakteverhardingen geldt dat dit is toegestaan binnen een zone van 3 meter uit het bouwvlak. Buiten deze zone is voor het aanleggen van oppervlakteverhardingen een omgevingsvergunning benodigd.

#### *Recreatie - Verblijfsrecreatie*

De percelen waar momenteel sprake is van verblijfsrecreatie krijgen de bestemming "Recreatie – Verblijfsrecreatie". Daarmee worden de reeds aanwezige verblijfsrecreatieve voorzieningen positief bestemd. De gronden binnen de bestemming 'Recreatie - Verblijfsrecreatie' zijn bestemd voor het behoud, het herstel en/of de ontwikkeling van landschaps- en natuurwaarden, verblijfsrecreatieve voorzieningen, verhardingen en groen- en watervoorzieningen.

In de regels is vastgelegd dat per bouwperceel ten hoogste één verblijfsrecreatieve voorziening is toegestaan, met een maximale oppervlakte van 50 m2 en een maximale gooten bouwhoogte van respectievelijk 2,5 en 3,5 meter. Bovendien mogen per bouwperceel maximaal twee bijgebouwen met een totale oppervlakte van 25 m2 worden gebouwd. Daarnaast mag het totale bebouwde oppervlakte per bouwperceel niet meer bedragen dan 75 m2 .

#### *Recreatie – Verblijfsrecreatie 2*

Voor de recreatiewoningen in 'De Bilderhof' is een afzonderlijke bestemming opgenomen, overeenkomstig het ontwerpbestemmingsplan 'Buitengebied Giessenlanden' van de gemeente Giessenlanden. In de regels en verbeelding is vastgelegd dat maximaal twee verblijfsrecreatieve voorziening zijn toegestaan, met een maximale oppervlakte van 60 m2 en een maximale goot- en bouwhoogte van respectievelijk 3 en 5 meter.

*71* 

#### *Recreatie - Volkstuinen*

De volkstuinen in Giessenzoom krijgen de bestemming "Recreatie – Volkstuinen". Deze gronden zijn naast volkstuinen, tevens bestemd voor het behoud, het herstel en/of de ontwikkeling van landschaps- en natuurwaarden en extensief dagrecreatief medegebruik. Het is toegestaan op iedere volkstuin met een oppervlakte van minimaal 150 m² ten hoogste één schuur te bouwen, waarvan de oppervlakte niet meer dan 10 m², de goothoogte niet meer dan 2,5 m en de bouwhoogte niet meer dan 3,5 m mag bedragen. Het gebruik van bebouwing als verblijfsrecreatieve voorziening is niet toegestaan.

### *Tuin*

De private gronden die grenzen aan het openbaar gebied en welke in principe onbebouwd dienen te blijven zijn bestemd als 'Tuin'. Parkeren ten behoeve van de functies op het eigen perceel is onder voorwaarden mogelijk binnen de bestemming. Bijbehorende bouwwerken, zoals bijgebouwen, aan- en uitbouwen zijn op deze gronden niet mogelijk. Erkers zijn ten behoeve van de aangrenzende bebouwing tot een bepaalde maatvoering toegestaan.

Voor bouwwerken, geen gebouwen zijnde (zoals erfafscheidingen) geldt een maximale hoogte van 1 meter. Vlaggenmasten mogen tot een hoogte van 6 m worden opgericht.

#### *Verkeer*

De in het plangebied voorkomende wegen zijn bestemd als 'Verkeer', waarbij het bestaande profiel gehandhaafd dient te worden. Binnen de bestemming kan wel medewerking worden verleend aan een herinrichting/herprofilering. Binnen deze bestemmingen zijn onder andere parkeer-, groen- en speelvoorzieningen alsmede waterberging en watergangen mogelijk. Burgemeester en wethouders kunnen, met het oog op de verkeersveiligheid, het in het plan beoogde straatbeeld en de bescherming van het openbaar groen nadere eisen stellen aan de situering en de omvang van andere bouwwerken.

Binnen de verkeersbestemming zijn de benzinestations langs de A15 specifiek aangeduid met de aanduiding 'verkooppunt motorbrandstoffen met lpg'. Voor de aanwezige bebouwing zijn bouwvlakken opgenomen, de overkappingen zijn voorzien van de aanduiding 'specifieke bouwaanduiding – overkapping'. Binnen deze aanduiding zijn overkappingen tot 6 meter toegestaan.

Aan de voorzijde van het treinstation 'Boven-Hardinxveld' is een parkeerterrein gelegen. De gronden ter plaatse zijn voorzien van de aanduiding 'parkeerterrein'.

#### *Verkeer - Railverkeer*

De Betuweroute en Merwede-Lingelijn hebben de bestemming "Verkeer - Railverkeer" gekregen. De gronden ter plaatse van deze bestemming zijn bedoeld voor spoorwegen en bijbehorende spoorweg- en geluidwerende voorzieningen. Tevens zijn de gronden bestemd voor wegen en viaducten ten behoeve van kruisend verkeer. Het station 'Boven-Hardinxveld' is voorzien van de aanduiding 'specifieke vorm van verkeer – OVhalte. Ter plaatse zijnde gronden tevens bestemd voor een OV-halte met bijbehorende functies en voorzieningen, gebouwen en bouwwerken, geen gebouwen zijnde. Voor de realisatie van het station is in het verleden een vrijstelling verleend. In het voorliggende bestemmingsplan is de bestaande (en vergunde) situatie overgenomen.

#### *Water*

De bestemming 'Water' is opgenomen voor de hoofdwatergangen en aanwezige wielen in het gebied, alsmede voor het Kanaal van Steenenhoek en de Merwede. Om de functie van de Merwede als vaarweg specifiek te regelen heeft de Merwede de functieaanduiding 'vaarweg' gekregen. De wielen aan de Rivierdijk zijn voorzien van 'specifieke vorm van waarde – wiel', teneinde de cultuurhistorische en landschappelijke waarde van de wielen te waarborgen. Ten behoeve van de bestemming mogen bouwwerken, geen gebouwen zijnde worden opgericht zoals duikers, bruggen en andere voorzieningen ten behoeve van de waterhuishouding. De in het plangebied aanwezige bruggen (o.a. over het Kanaal van Steenenhoek) zijn voorzien van de bestemming 'Water' met de nadere aanduiding 'brug'. Voor de Merwede is een specifieke bouwaanduiding 'bruggen uitgesloten' opgenomen. Ter plaatse is de bouw van bruggen niet toegestaan.

De in het plangebied aanwezige steigers zijn afzonderlijk aangeduid met de aanduiding 'steiger'. Het terras bij het voormalige gemaal is voorzien van de aanduiding 'terras'. Tot slot is voor de aanwezige woonschepen en woonarken de bestemming 'specifieke vorm van wonen – woonark' opgenomen.

#### *Wonen*

Voor de aanwezige burgerwoningen in het plangebied is de bestemming 'Wonen' opgenomen. Daar waar de aanduiding 'specifieke bouwaanduiding – gemeentelijk monument' is opgenomen zijn de gronden tevens bestemd voor het behoud van de cultuurhistorisch waardevolle bebouwing. Voor de bebouwingsmogelijkheden wordt een onderscheid gemaakt in het hoofdgebouw van de woning, bijbehorende bouwwerken en bouwwerken geen gebouwen zijnde.

#### *Hoofdgebouwen*

Binnen de bestemming is door middel van aanduidingen onderscheid gemaakt in het type woning, achtereenvolgens betreft het

- aaneengebouwde woningen [aeg]:
- twee-aaneengebouwde woningen [tae];
- vrijstaande woningen [vrij].

Het hoofdgebouw van de woning mag uitsluitend binnen het op de verbeelding aangegeven bouwvlak gerealiseerd worden. Voor de bouwvlakken is in beginsel per categorie een standaard diepte opgenomen:

- 10 meter voor aaneengebouwde woningen;
- 12 meter voor twee-aaneengebouwde woningen;
- 15 meter voor vrijstaande woningen.

Zodoende is sprake van een geobjectiveerde maat voor de toegestane diepte van woningen. Uitgegaan is van wat normaal gesproken beschouwd kan worden als redelijk voor de desbetreffende categorie; vrijstaande woningen zijn immers in het algemeen groter dan (twee-)aaneengebouwde woningen. De breedte van het bouwvlak wordt bepaald door de bestaande breedte van het hoofdgebouw. Indien de situatie ter plaatse daartoe aanleiding geeft - wanneer bijvoorbeeld het perceel te krap is of wanneer de bestaande omvang van de woning al groter is - is van dit stramien afgeweken.

Voor het hoofdgebouw van de woningen is tevens algemene bouwhoogte van 10 meter en een algemene goothoogte van 6 meter opgenomen. In specifieke gevallen is hier van af-

geweken door op de verbeelding andere hoogtes aan te geven. Voor enkele woningen is tevens een maximum inhoud opgenomen.

#### *Bijbehorende bouwwerken*

Buiten het hoofdgebouw mogen op het perceel zowel binnen als buiten het bouwvlak bijbehorende bouwwerken worden opgericht dit betreft bijgebouwen, uit- of aanbouwen en overkappingen. Deze bouwwerken mogen, met uitzondering van erkers alleen op het achtererfgebied worden gerealiseerd. Dit betreft het "erf achter de lijn die het hoofdgebouw doorkruist op 1 meter achter de voorkant en van daaruit evenwijdig loopt met het aangrenzend openbaar toegankelijke gebied, zonder het hoofdgebouw opnieuw te doorkruisen of in het erf achter het hoofdgebouw te komen". De maximale maatvoering voor bijbehorende bouwwerken is gelimiteerd:

- het oppervlak voor bijgebouwen, aan- en uitbouwen mag per perceel maximaal 50 m2 bedragen;
- de goot- en bouwhoogte mag niet meer bedragen dan respectievelijk 3 en 6 meter.

Het maximum te bebouwen oppervlak voor bijbehorende bouwwerken geldt per perceel. Voor het berekenen hiervan moeten zowel de bijbehorende bouwwerken binnen als buiten het bouwvlak worden meegeteld. Tevens geldt dat het gedeelte van het perceel dat is gelegen buiten het bouwvlak voor maximaal 50% mag worden bebouwd of overdekt.

# *Bouwwerken, geen gebouwen zijnde*

Voor bouwwerken, geen gebouwen zijnde, zoals erfafscheidingen, is een maximale maatvoering opgenomen. Hierbij is bepaald dat erfafscheidingen in het achtererfgebied tot een hoogte van 2 meter mogen worden opgericht. Voor zover het voorerfgebied niet is bestemd als 'Tuin' maar is opgenomen binnen de bestemming 'Wonen' geldt dat erfafscheidingen ter plaatse tot 1 meter hoogte mogen worden opgericht.

# *8.3.3. Dubbelbestemmingen*

Dubbelbestemmingen regelen een bijzonder belang dat eerst afgewogen moet worden alvorens de onderliggende bestemming mag worden toegepast. In het plangebied komen de onderstaande dubbelbestemmingen voor:

# *Leiding – Gas*

Ter bescherming van de gasleidingen die door het plangebied lopen, is een dubbelbestemming 'Leiding – Gas' opgenomen. Ter plaatse van deze gronden mogen uitsluitend bouwwerken ten behoeve van de gasleiding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de gasleiding.

# *Leiding – Hoogspanningsverbinding*

Ter bescherming van de 150 kV hoogspanningsverbinding die door het plangebied loopt, is een dubbelbestemming 'Leiding – Hoogspanningsverbinding' opgenomen. Ter plaatse van deze gronden mogen uitsluitend bouwwerken ten behoeve van de hoogspanningsverbinding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de hoogspanningsverbinding.

#### *Leiding - Riool*

Parallel aan de Tiendweg en Nieuwesteeg is een rioolpersleiding gelegen. Voor deze leiding is de dubbelbestemming 'Leiding – Riool' opgenomen. Deze gronden zijn primair bestemd voor een rioolpersleiding met de daarbij behorende bouwwerken en andere bouwwerken. Burgemeester en wethouders zijn bevoegd af te wijken van de bouwbepalingen voor de bouw van bouwwerken ten dienste van de onderliggende bestemming, op voorwaarde dat advies is ingewonnen bij de leidingbeheerder. Ter plaatse van de dubbelbestemming is een (omgevings)vergunning vereist voor het uitvoeren van werkzaamheden die de belangen van de leidingbeheerder kunnen schaden.

# *Leiding – Water*

Ter bescherming van de drinkwatertransportleiding die door het plangebied loopt, is een dubbelbestemming 'Leiding – Water' opgenomen. Ter plaatse van deze gronden mogen uitsluitend bouwwerken ten behoeve van de drinkwatertransportleiding worden gebouwd. Daarnaast mogen slechts bouwwerken worden opgericht indien de leidingbeheerder zulks gedoogd. Om dit goed te kunnen beoordelen dient, bij de boordeling van bouwaanvragen, advies te worden ingewonnen bij de beheerder van de drinkwatertransportleiding.

#### *Waarde – archeologische verwachting*

De dubbelbestemmingen 'Waarde – archeologische verwachting' is opgenomen ter bescherming van mogelijk in de bodem aanwezige archeologische waarden. Voor de verschillende verwachtingswaarden zijn verschillende bestemmingen opgenomen: 'Waarde - Archeologische verwachtingswaarden 2, 4, 5, 6, 7, 8 en 9' (zie ook hoofdstuk 6).

Voor een aantal werkzaamheden op of in deze gronden is een omgevingsvergunning (voor het uitvoeren van een werk, geen bouwwerk zijnde, of van werkzaamheden) vereist in het kader waarvan een afweging kan worden gemaakt tussen de activiteit en de te beschermen waarden. De voorwaarden voor wanneer een omgevingsvergunning is vereist is afhankelijk van de archeologische verwachtingswaarden en gedifferentieerd in de verschillende dubbelbestemmingen.

#### *Waterstaat - Waterkering*

Voor de gronden met een waterkerende functie is een dubbelbestemming opgenomen, waarbij de waterkerende functie primair is ten opzichte van de overige op de verbeelding aangegeven bestemmingen. Voordat ten behoeve van de secundaire bestemmingen gebouwd mag worden dient in verband met de belangen van de waterkering advies te worden ingewonnen bij de beheerder van de waterkering in casu het Waterschap Rivierenland. Dit geldt eveneens voor het uitvoeren van werken, geen bouwwerken zijnde

#### *Waterstaat – Waterstaatkundige functie*

Ten behoeve van het onderhoud van de hoofdwatergangen in het plangebied is bepaald dat een strook van 5 meter in principe onbebouwd dient te blijven. Een en ander is geregeld middels de dubbelbestemming 'Waterstaat - Waterstaatkundige functie'. Voor het oprichten van bouwwerken en voor het uitvoeren van werken, geen bouwwerken zijnde, ten behoeve van de onderliggende bestemming, geldt dat in principe advies moet worden ingewonnen van de waterbeheerder.

### **9. OVERLEG EN INSPRAAK**

#### **9.1. Overleg ex artikel 3.11 Bro**

Conform ex artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader is het voorontwerpbestemmingsplan voor advies toegezonden aan de volgende instanties:

- Provincie Zuid-Holland
- Waterschap Rivierenland
- Rijkswaterstaat
- Veiligheidsregio Zuid-Holland Zuid
- Gasunie
- Tennet
- Oasen
- ProRail
- Gemeente Sliedrecht
- Gemeente Gorinchem

Gedurende de termijn zijn in totaal drie overlegreacties ontvangen. Deze zijn samengevat en beantwoord in de 'Nota inspraak- en overlegreactie bestemmingsplan Buitengebied', die als bijlage 4 bij de toelichting is opgenomen.

#### **9.2. Inspraak**

Het voorontwerpbestemmingsplan is, conform de gemeentelijke inspraakverordening, voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan.

Gedurende de inzagetermijn zijn in totaal drie inspraakreacties ontvangen. Deze zijn samengevat en beantwoord in de 'Nota inspraak- en overlegreactie bestemmingsplan Buitengebied', die als bijlage 4 bij de toelichting is opgenomen.

#### **9.3 Ontwerpfase**

Na afronding van het vooroverleg en de inspraakprocedure is de formele bestemmingsplanprocedure gestart. De aanpassingen die volgden uit de inspraak- en overlegreacties zijn verwerkt in het ontwerpbestemmingsplan. Ook zijn er enkele ambtshalve aanpassingen doorgevoerd.

Het ontwerpbestemmingsplan heeft gedurende zes weken ter inzage gelegen. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb) en is aangegeven waar de (digitale) stukken te vinden zijn (elektronische kennisgeving).

Gedurende de inzagetermijn zijn in totaal vijf zienswijzen binnengekomen. Deze zijn samengevat en beantwoord in de 'Zienswijzennota bestemmingsplan 'Buitengebied', die als bijlage 5 bij de toelichting is opgenomen. De aanpassingen die volgden uit de zienswijzen zijn verwerkt in het bestemmingsplan. Ook zijn er enkele ambtshalve wijzigingen doorgevoerd.

# **9.4 Vaststellingsfase**

Binnen twaalf weken na de termijn van terinzagelegging heeft de gemeenteraad een besluit genomen omtrent de vaststelling van het bestemmingsplan. Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking.

#### **10. UITVOERBAARHEID**

#### **10.1 Maatschappelijke uitvoerbaarheid**

Naast de periodieke wettelijk voorgeschreven herziening van een bestemmingsplan, is het ook uit een oogpunt van doelmatig beheer van het plangebied gewenst de vigerende regelingen voor het buitengebied van Hardinxveld-Giessendam onder te brengen in één overzichtelijk bestemmingsplan.

Onderhavig plan betreft het actualiseren van de vigerende juridische regeling voor het gehele buitengebied van de gemeente, waarin geen nieuwe (grootschalige) ontwikkelingen zijn voorzien. Wel wordt waar mogelijk ingespeeld op de te verwachte trends in de komende planperiode. Gelet hierop wordt het plan maatschappelijk uitvoerbaar geacht.

#### **10.2. Financiële uitvoerbaarheid**

In het plan zijn geen ontwikkelingen voorzien. Voor de uitvoering van het plan zijn zodoende voor de gemeente geen bijzondere kosten aanwezig. De plankosten worden gedragen door de gemeente Hardinxveld-Giessendam. Mede op grond hiervan wordt het plan financieel uitvoerbaar geacht.

#### **10.3. Handhavingsaspecten**

Het bestemmingsplan is bindend voor zowel de (gemeentelijke) overheid als de burger. De primaire verantwoordelijkheid voor daadwerkelijke controle en handhaving ligt bij de gemeente. De gemeente heeft een handhavingsnota.

De grondslag voor een goed werkend handhavingsbeleid wordt gevormd door een grondige inventarisatie van de feitelijke situatie (grondgebruik, aanwezige flora en bebouwing) van het plangebied tijdens de voorbereiding van het bestemmingsplan en een deugdelijk mutatiesysteem bij de uitvoering van het bestemmingsplan. Onderdeel van dit mutatiesysteem is een goede registratie van verleende vergunningen. Bij de voorbereiding van dit bestemmingsplan heeft een grondige inventarisatie plaats gevonden van de feitelijke situatie.

Handhaving kan plaats vinden via publiekrechtelijke, privaatrechtelijke en strafrechtelijke weg. Dit laatste is afhankelijk van het Openbaar Ministerie. In het ruimtelijk bestuursrecht is de gemeente op grond van de Gemeentewet bevoegd tot het toepassen van bestuursdwang ten aanzien van ontwikkelingen die strijdig zijn met de bepalingen van het bestemmingsplan. Deze vormen van handhaving vallen onder de zogenoemde repressieve handhaving. Hiermee wordt gedoeld op de middelen en/of het instrumentarium waarmee de gemeente naleving kan afdwingen, dan wel tegen normafwijkend gedrag correctief kan optreden.

Daarnaast wordt onderscheiden de preventieve handhaving. Deze komt voornamelijk tot uitdrukking in het toezicht op het gebruik van gronden en gebouwen. Preventieve handhaving geschiedt over het algemeen door informele middelen waaronder bijvoorbeeld informeel contact tussen de met handhaving belaste personen en de grondgebruikers. Hoewel het effect van dergelijke middelen niet goed meetbaar is, wordt aan deze middelen toch zeker betekenis toegekend.

Daarnaast zijn in het plan instrumenten opgenomen waarmee kan worden getoetst. Genoemd wordt de mogelijkheid af te wijken van het bestemmingsplan en toepassing te geven aan de opgenomen wijzigingsbevoegdheden. Zodoende wordt een toetsing mogelijk gemaakt voordat met de beoogde activiteit (bouwen, gebruiken, het verrichten van werken en/of werkzaamheden) een aanvang wordt gemaakt. De te nemen besluiten op basis van de genoemde bevoegdheden dienen te berusten op een deugdelijke motivering.

e-mail: kuiper@kuiper.nl www.kuiper.nl

Van Nelle Ontwerpfabriek Gebouw Thee 0 Van Nelleweg 3042 3044 BC Rotterdam T 010 433 00 99 F 010 404 56 69