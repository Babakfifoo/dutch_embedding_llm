# **Bestemmingsplan** Buitengebied Zevenaar Noord 2018

NL.IMRO.BP00BUITENGNOORD‐VA01 Vastgesteld, 10 juni 2020

## Toelichting

Bestemmingsplan Buitengebied

Zevenaar Noord 2018

Gemeente Zevenaar

Vastgesteld 10 juni 2020

## Inhoud

| 1 | Inleiding    |                                             | 1  |
|---|--------------|---------------------------------------------|----|
|   | 1.1          | Aanleiding                                  | 1  |
|   | 1.2          | Ligging en begrenzing van het plangebied    | 1  |
|   | 1.3          | Doel                                        | 3  |
|   | 1.4          | Planologisch regime                         | 3  |
|   | 1.5          | Planbeschrijving                            | 3  |
|   | 1.6          | Relatie met de milieueffectrapportage (MER) | 3  |
|   | 1.7          | Leeswijzer                                  | 4  |
| 2 |              | Bestaande situatie                          | 5  |
|   | 2.1          | Ruimtelijke hoofdstructuur                  | 5  |
|   | 2.2          | Functionele structuur                       | 6  |
|   | 2.3          | Ontstaansgeschiedenis                       | 6  |
|   | 2.4          | Landschap                                   | 13 |
|   | 2.5          | Water                                       | 14 |
|   | 2.6          | Natuur en ecologie                          | 16 |
|   | 2.7          | Archeologie en cultuurhistorie              | 18 |
|   | 2.8          | Land- en tuinbouw                           | 25 |
|   | 2.9          | Niet-agrarische bedrijven                   | 27 |
|   | 2.10         | Recreatie                                   | 27 |
|   | 2.11         | Wonen                                       | 28 |
|   | 2.12         | Maatschappelijke functies                   | 28 |
|   | 2.13         | Infrastructuur                              | 28 |
|   | 2.14         | Gezondheid en milieu                        | 30 |
|   | 2.15         | Veiligheid                                  | 32 |
| 3 | Beleidskader |                                             | 36 |
|   | 3.1          | Rijksbeleid                                 | 36 |
|   | 3.2          | Provinciaal beleid                          | 43 |
|   | 3.3          | Gemeentelijk beleid                         | 60 |
|   | 3.3.1        | Structuurvisie Zevenaar 2030                | 60 |
|   | 3.3.2        | Vrijkomende agrarische bebouwing            | 61 |
|   | 3.3.3        | Wonen                                       | 61 |
|   | 3.3.4        | Recreatie en toerisme                       | 63 |
|   | 3.3.5        | Externe veiligheid                          | 63 |
|   | 3.3.6        | Geluid                                      | 71 |
|   | 3.3.7        | Cultuurhistorie                             | 71 |
|   | 3.3.8        | Evenementenbeleid                           | 72 |
|   | 3.3.9        | Milieubeleid                                | 73 |
|   |              | 3.3.10 Planologische kruimelgevallen        | 74 |
|   |              | 3.3.11 Ruimtelijke kwaliteit                | 74 |
|   |              | 3.3.12 Plussenbeleid gemeente Zevenaar      | 74 |
| 4 |              | Uitgangspunten en ontwikkelingen            | 75 |

|   | 4.1                                     | Algemeen                                                      | 75  |
|---|-----------------------------------------|---------------------------------------------------------------|-----|
|   | 4.2                                     | Uitgangspunten                                                | 75  |
|   | 4.2.1                                   | Plansystematiek                                               | 75  |
|   | 4.3                                     | Agrarische sector                                             | 76  |
|   | 4.3.1                                   | Toekenning en onderscheid agrarische bouwvlakken              | 76  |
|   | 4.3.2                                   | Ontwikkelingsmogelijkheden agrarische bedrijven               | 77  |
|   | 4.3.3                                   | Ontwikkelingsmogelijkheden agrarische bedrijven: diversen     | 79  |
|   | Teeltondersteunende voorzieningen (TOV) |                                                               |     |
|   | 4.4                                     | Wonen                                                         | 82  |
|   | 4.5                                     | Recreatie                                                     | 85  |
|   | 4.6                                     | Bedrijven, niet agrarisch                                     | 90  |
|   | 4.7                                     | Autonome ontwikkelingen                                       | 91  |
| 5 | Omgevingsaspecten                       |                                                               | 93  |
|   | 5.1                                     | Bedrijven en milieuzonering                                   | 93  |
|   | 5.2                                     | Bodem                                                         | 94  |
|   | 5.3                                     | Externe veiligheid                                            | 94  |
|   | 5.4                                     | Geluid                                                        | 97  |
|   | 5.5                                     | Luchtkwaliteit                                                | 98  |
|   | 5.6                                     | Geur                                                          | 100 |
|   | 5.7                                     | Water                                                         | 101 |
|   | 5.8                                     | Flora en fauna                                                | 102 |
|   | 5.9                                     | Archeologie en cultuurhistorie                                | 103 |
|   | 5.10                                    | Milieueffectrapportage (MER)                                  | 106 |
| 6 | Wijze van bestemmen                     |                                                               | 109 |
|   | 6.1                                     | Algemeen                                                      | 109 |
|   | 6.2                                     | Opbouw van de planregels                                      | 109 |
|   | 6.3                                     | Beschrijving per bestemming                                   | 111 |
| 7 |                                         | Economische uitvoerbaarheid                                   | 128 |
| 8 | Procedure                               |                                                               | 129 |
|   | 8.1                                     | Nota van uitgangspunten en Notitie reikwijdte en detailniveau | 129 |
|   | 8.2                                     | Voorontwerpbestemmingsplan en milieueffectrapportage          | 130 |
|   | 8.3                                     | Ter visie legging                                             | 130 |
|   | 8.4                                     | Van ontwerpbestemmingsplan naar vaststelling                  | 130 |

## Bijlagen

- 1. Nota van uitgangspunten Buitengebied Zevenaar
- 2. Plan-MER Buitengebied Zevenaar
- 3. Zienswijzenota bestemmingsplan buitengebied Zevenaar
- 4. Plussenbeleid gemeente Zevenaar
- 5. Oplegnotitie "Vertaling MER naar bestemmingsplan Buitengebied Zevenaar"
- 6. Oplegnotitie "Reactie op toetsingsadvies Commissie m.e.r. op MER Buitengebied Zevenaar

## <span id="page-4-0"></span>1 Inleiding

## <span id="page-4-1"></span>1.1 Aanleiding

In 2013 heeft de gemeenteraad besloten tot een integrale herziening van het bestemmingsplan voor het noordelijke deel van het buitengebied Zevenaar. Op 17 december 2014 is de Nota van uitgangspunten bestemmingsplan buitengebied door de gemeenteraad vastgesteld. Deze vormt de basis voor het voorliggende bestemmingsplan voor het buitengebied (het noordelijke deel van de gemeente Zevenaar).

Op dit moment geldt voor het noordelijke deel van het buitengebied van Zevenaar de Beheersverordening buitengebied. Deze is in 2013 nadrukkelijk als tijdelijke planvorm vastgesteld om te voldoen aan de wettelijke actualiseringsplicht, met als doel deze te laten volgen door een integrale herziening van het bestemmingsplan buitengebied.

De vigerende planologische regeling dateert in principe uit 2000 tot en met 2004. Sindsdien zijn de wetgeving, beleidsregels en ruimtelijk beleid, zowel lokaal als regionaal, aangepast. Het is wenselijk om deze wijzigingen nu ook (integraal) in een planologische regeling te verwerken.

## <span id="page-4-2"></span>1.2 Ligging en begrenzing van het plangebied

De gemeente Zevenaar (exclusief het Gelders Eiland) ligt tussen de rivieren Rijn en IJssel in het hart van De Liemers. De gemeente ligt aan belangrijke doorvoerroutes (A12, HSL en Betuweroute) tussen de Nederlandse mainports Rotterdam en Schiphol en het Duitse Ruhrgebied.

Het plangebied omvat vrijwel het gehele (binnendijkse) landelijke gebied van de gemeente De kernen en bedrijventerreinen en de uiterwaarden langs de IJssel, waaronder recreatiegebied Rhederlaag, en het Gelders Eilland behoren niet tot het plangebied.

De inpassingsplannen en tracébesluiten 'Spoorverdubbeling Zevenaar – Didam', en 'Windpark Bijvanck' en de aardgasleiding A15, maken geen onderdeel uit van het voorliggend bestemmingsplan. Deze zullen in zelfstandige planologische projecten worden gegoten.

Een groot deel van buurtschap Ooy en buitengebied van Oud Zevenaar behoren juist wel tot het plangebied. Het plangebied is weergegeven in figuur 1.1.

Figuur 1.1: Plangebied bestemmingsplan buitengebied Zevenaar Noord (2018)

## <span id="page-6-0"></span>1.3 Doel

In het Plan van Aanpak heeft de gemeenteraad een aantal belangrijke uitgangspunten benoemd. Deze zijn nader uitgewerkt in de Nota van uitgangspunten. Het nieuwe bestemmingsplan moet ruimte bieden voor ontwikkeling en wenselijke initiatieven moeten makkelijk, snel en tegen geringe kosten afgehandeld kunnen worden. Ten opzichte van de huidige situatie dienen regels te worden vereenvoudigd, verruimd of geschrapt. Daarbij moeten de kwaliteiten van het buitengebied beschermd worden. Het doel van het nieuwe bestemmingsplan is:

'*het integraal herzien van het planologisch kader voor het buitengebied en het vaststellen van een modern en actueel bestemmingsplan buitengebied waarin (nieuwe) wettelijke verplichtingen en hedendaagse opvattingen zijn verwerkt. Een bestemmingsplan dat binnen maatschappelijk aanvaardbare kaders ruimte biedt voor ontwikkeling en resultaat is van de afweging van diverse functies en belangen van ruimtevragers en – gebruikers in het gebied*'

## <span id="page-6-1"></span>1.4 Planologisch regime

Op dit moment gelden de regels uit de Beheersverordening Buitengebied Zevenaar. De beheerverordening is vastgesteld op 25 september 2013 om te kunnen voldoen aan de wettelijke actualiseringsplicht conform de Wet ruimtelijke ordening. De vastgestelde herzieningen, vrijstellingen en verleende ontheffingen voor gronden en bebouwing binnen het buitengebied, in de periode 2000 tot en met 2012, zijn in de beheersverordening geïntegreerd. Ruimtelijk (relevant) beleid, de basis voor het verlenen van ontheffingen en herzieningen, zijn niet in de beheersverordening opgenomen. In de periode vanaf 2012 zijn nog diverse ontheffingen verleend en (partiële) herzieningen vastgesteld, deze zijn opgenomen in het nieuwe bestemmingsplan. Daarnaast is ruimtelijk (relevant) beleid vastgesteld.

### <span id="page-6-2"></span>1.5 Planbeschrijving

Hoewel het plan ruimte biedt voor ontwikkeling, zijn er geen nieuwe ontwikkellocaties (nieuwe bouwpercelen) opgenomen. De bestaande locaties en bestemmingen vormen de basis van het plan. Op bestaande locaties voor wonen en bedrijven wordt ruimte geboden voor ontwikkelingen in de vorm van bouwmogelijkheden en gebruik, in het bijzonder in de vorm van nevenfuncties. Daarbij wordt sterk ingezet op recreatie en toerisme. Hierbij kan gedacht worden aan bed&breakfast, mini-campings, en ook aan tentoonstellingsruimte, (lichte) horeca en fietsverhuur. Verder is ontwikkeling mogelijk door transformatie van (vrijkomende) bestaande agrarische bouwpercelen. Nieuwe ontwikkelingen in de vorm van toevoegen van bouwvlakken voor woningen of (agrarische) bedrijven (nieuwvestiging) wordt met dit plan niet mogelijk gemaakt.

## <span id="page-6-3"></span>1.6 Relatie met de milieueffectrapportage (MER)

Om het milieubelang een volwaardige plaats te geven bij de besluitvorming is tevens een milieueffectrapport (MER) opgesteld. Het MER brengt de milieugevolgen van een besluit in beeld, zodat het bevoegd gezag het milieuaspect bij haar afweging kan betrekken. Consequenties van het MER voor het bestemmingsplan zijn in deze toelichting beschreven en indien noodzakelijk verwerkt in de regels. Het MER vormt daarmee een wezenlijk onderdeel van de onderbouwing van dit bestemmingsplan. In bijlage 5 en 6 van deze toelichting zijn twee oplegnotities opgenomen die het MER verder toelichten.

## <span id="page-7-0"></span>1.7 Leeswijzer

Deze toelichting bestaat uit 9 hoofdstukken. Hoofdstuk 2 t/m 4 zijn beschrijvend/inventariserend van aard. In dit deel van de toelichting wordt op hoofdlijnen het vertrekpunt (hoofdstuk 2 Bestaande situatie), waar we rekening mee houden (hoofdstuk 3 beleidskader) en wat we willen (hoofdstuk 4 Uitgangspunten en ontwikkelingen) beschreven. Het tweede deel, hoofdstuk 5, van de toelichting is meer toetsend van aard. In dit deel wordt het plan op hoofdlijnen getoetst aan de vastgestelde beleidskaders en de effecten van het plan op de omgeving (hoofdstuk 5 Omgevingsaspecten). Hierbij komen aspecten als externe veiligheid, geluid en archeologie aan bod. In het hoofdstuk 6 wordt de wijze van bestemmen toegelicht. In dit hoofdstuk wordt een nadere toelichting en verduidelijking gegeven op de bestemmingen die in de regels behorende tot het bestemmingsplan zijn opgenomen. Tenslotte beschrijven hoofdstuk 7 en 8 respectievelijk de uitvoerbaarheid en de gevolgde procedure.

## <span id="page-8-0"></span>2 Bestaande situatie

Het plangebied is weergegeven in figuur 1.1.

## <span id="page-8-1"></span>2.1 Ruimtelijke hoofdstructuur

In het noordelijke deel van de gemeente Zevenaar zijn van noord naar zuid vier zones te onderscheiden; de IJsselzone, het Broek, Stedelijke zone (urbane zone) en Rijnzone1. Het buitengebied omvat drie zones: IJsselzone, Broek en Rijnzone.

In de IJsselzone zijn natuur, recreatie en agrarisch gebruik de kenmerkende functies. De dijk (tevens plangrens) vormt de scheiding tussen 2 deelgebieden met een eigen karakter. In het buitendijkse gebied zijn vooral de functies natuur en recreatie aanwezig. Het binnendijkse gebied wordt gekenmerkt door voornamelijk een agrarisch karakter met lint van dorpen.

In het Broek is het agrarisch gebruik dominant. Naast het agrarisch gebruik is in dit gebied een aantal grootschalige 'gebiedsvreemde' functies aanwezig, zoals het gascompressiestation en de afvalverwerking.

De stedelijke zone is het meest verstedelijkte gebied. De stedelijke zone is direct aangesloten op het regionale en (inter-)nationale hoofdnet van spoor- en snelwegverbindingen. Hier zijn ook de voorzieningen en bedrijventerreinen in belangrijke mate geconcentreerd.

De Rijnzone is een gebied met een relatief grote menging van functies. Naast diverse dorpen bevat dit gebied een buurtschap met veel gespreide bebouwing. Naast wonen en agrarisch gebruik zijn ook recreatie (zowel verblijfs- als dagrecreatie), maatschappelijke functies en natuur in dit gebied aanwezig.

Het zuidelijkste gedeelte is aangesloten op het hoofdnet van snelwegen en spoorverbindingen. De verschillende functies worden in dit hoofdstuk verder beschreven. De verbinding tussen noord en zuid wordt gevormd door de N336 en is daarmee beperkt te noemen. Tussen het noordelijk en zuidelijk deel van de gemeente is één hoofdverbinding: de N336. Hiermee wordt het noordelijk deel aangesloten op het hoofdnet. Het noordelijk deel van de gemeente wordt via de N338 tevens in oost-westrichting ontsloten richting A12. De N336 / N811 vormt de hoofdontsluiting in zuidoostelijke richting en het Gelders Eiland.

<sup>1</sup> Structuurvisie Zevenaar, 2013, figuur 2.1

Figuur 2.1: Het noordelijke deel van de gemeente Zevenaar in vier zones (Bron: Structuurvisie Zevenaar, 2013)

### <span id="page-9-0"></span>2.2 Functionele structuur

De IJsselzone heeft een belangrijke natuur- en recreatieve functie (Rhederlaag, buitendijks) en een agrarische functie (binnendijks). Het buitendijkse gebied valt buiten het plangebied en de reikwijdte van dit bestemmingsplan. Het Broek heeft vooral een agrarische functie. De Rijnzone is een typisch gemengd gebied. De woonfunctie is sterk vertegenwoordig, met name in het buurtschap Ooy, maar ook in lintbebouwing langs de dijk en Babberichseweg. Daarnaast zijn agrarische bedrijven, niet-agrarische bedrijven, maatschappelijke voorzieningen, detailhandel en recreatieve functie (rond de Breuly) in dit gebied aanwezig. In het oostelijk deel, met name langs de Beekseweg, heeft nog een functie voor verblijfsrecreatie, al is deze niet zo omvangrijk als rond het Rhederlaag. Zowel de IJssel- als de Rijnzone kenmerken zich door een lint van dorpen in oost- westrichting op de oeverwallen. De dorpen behoren overigens niet tot het plangebied van het voorliggend bestemmingsplan Buitengebied.

#### <span id="page-9-1"></span>2.3 Ontstaansgeschiedenis

De verschijningsvorm van het huidige landschap is het resultaat van ingrepen van de mens in de geologische/geomorfologische uitgangssituatie. Het landschap is in de loop der tijd meerdere malen aangepast aan de veranderende behoeften van de maatschappij. Ook in de toekomst zullen natuurontwikkeling, de aanleg van recreatieve voorzieningen en veranderingen in de agrarische bedrijfsvoering transformaties van het landschap teweeg brengen.

#### Geologie en geomorfologie

De landstreek Liemers, waarin Zevenaar is gelegen, behoort tot het gebied van de grote rivieren van Nederland. De oorsprong van het landschap ligt in de geologische tijdperken Pleistoceen en Holoceen. In de voorlaatste ijstijd in het Pleistoceen (het

Saalien) schoven grote gletsjers landijs vanuit het noorden gedeeltelijk over Nederland, tot aan de stuwwallen bij Nijmegen. Hierdoor werd de Rijn westwaarts gericht. Na het terugtrekken van het ijs werd het IJsselbekken gevuld met sediment uit de Rijn. Nadien is de Rijn zich wederom westwaarts gaan bewegen. In de vroege Middeleeuwen is de IJssel ontstaan als zijtak van de Rijn die zich door het IJsseldal is gaan bewegen.

In het Holoceen (geologisch tijdvak vanaf circa 8300 v.C.) werd rivierklei en rivierzand in al zijn variaties afgezet. De afzetting van deze sedimenten vond plaats op de gebruikelijke manier: vlak langs de nog onbedijkte rivieren werd grover materiaal afgezet en het fijnere rivierkleislib kwam verder van het stroombed tot bezinking. Op deze manier ontstond een stelsel van oeverwallen die lage gebieden, de kommen, omsloten. Deze komgebieden overstroomden veelvuldig. De vorming van oeverwallen en komgronden is doorgegaan totdat de mens dijken ging bouwen om zich tegen het water te beschermen.

Het noordelijk deel van het plangebied bestaat geomorfologisch vrijwel uitsluitend uit komgronden met rivierduinen en terrasruggen (zie figuur 2.2). Deze komgronden zijn een onderdeel van ruim 2600 hectare komkleigebied, gelegen tussen de uiterwaarden van de IJssel en de (Oude) Rijn. De oeverafzettingen van de rivieren bevinden zich gedeeltelijk in de noordwestelijke en zuidwestelijke hoek van het plangebied. Het uiterste zuidoosten van het plangebied maakt deel uit van het dekzandcomplex van Didam en Wehl. Deze zone en enkele rivierduincomplexen zijn de enige zandgronden in wat verder rivierkleigebied is.

Figuur 2.2: Geomorfologie van het plangebied (bron: cultuurhistorische waardenkaart Gelderland)

#### Cultuurhistorische ontwikkeling

De situering in het hart van de Liemers, tussen Rijn, IJssel en Duitse grens, heeft in de loop der eeuwen een stempel gedrukt op de ontwikkeling van de streek rond Zevenaar. Als gevolg van de veelvuldige overstromingen van het gebied vinden we de oudste sporen van bewoning op de hoger gelegen oeverwallen langs de Oude Rijn, bij Ooy, Zevenaar, Oud Zevenaar en Babberich. Vanaf de 13e eeuw ontstond de oorspronkelijke lintbebouwing van Zevenaar en Oud Zevenaar langs de oeverwal van de Aa, een oeverwaldoorbraakgeul van de Rijn. Na aanleg van de eerste dijken vanaf de 14e eeuw ontstonden er meer mogelijkheden voor bewoning. Vanaf eind 15e eeuw begon Zevenaar flink te groeien doordat de plaats stadsrechten ontving en met het kasteel een belangrijk steunpunt werd voor de hertogen van Kleef.

Tot in de 18de en 19de eeuw bleven dijkdoorbraken geregeld veel schade aanrichten in het laaggelegen gebied. Van 1809 tot 1852 functioneerde de Liemerse Overlaat om bij hoogwater via de lagergelegen delen van de Liemers water van de Rijn naar de IJssel af te voeren. Vanaf midden 19de eeuw werd de Liemers beter bereikbaar door de verharding van de wegen en de aanleg van spoorverbindingen en de A12. Door verbeterde afwatering werd het komgebied ontgonnen en kwamen er grote boerderijen. Door de groei van de stad Arnhem zijn de nabijgelegen kernen in de zone tussen de snelweg en de spoorlijn gegroeid. Met name Zevenaar maakte na de Tweede Wereldoorlog een groeispurt door de bouw van grootschalige uitbreidingswijken.

#### Recente ontwikkelingen

De stedelijke uitbreidingen is in het agrarisch (buiten)gebied afgenomen. In de zone tussen de A12 en spoorlijn is het agrarisch gebruik verdrongen en sterk verstedelijkt. Stedelijke ontwikkeling legt tevens beslag op de ruimte in het buitengebied door 'stedelijke voorzieningen' zoals een vuilstort, gascompressiestation/-verdeelstation, hoogspanningsleidingen en weg- en spoorweginfrastructuur waaronder. de Betuweroute, maar ook door voorzien in behoefte aan recreatie en wonen. In het buitengebied, met name in Het Broek, hebben de ontwikkelingen in de agrarische sector gezorgd voor schaalvergroting van landschap, door ruilverkaveling, en bebouwing. In 2005 werd de huidige gemeente Zevenaar gevormd door samenvoeging van de gemeenten Angerlo en Zevenaar. In 2018 is gemeente Zevenaar samengevoegd met de gemeente Rijnwaarden, en verder gegaan als gemeente Zevenaar. In dit bestemmingsplan is het buitengebied van het voormalige Rijnwaarden buiten het plangebied gehouden. Hiervoor wordt een separate procedure gevolgd.

Er hebben zich steeds meer (niet traditionele) functies in het buitengebied gevestigd. De omvang van deze functies, met name wonen en recreatie, heeft zich ook fors uitgebreid. Het primaat van de agrarische sector is niet overal in het buitengebied meer vanzelfsprekend. Grote delen van het buitengebied zijn een multifunctioneel gebied geworden waar functies als wonen, recreatie, natuur en agrarische bedrijven een plek hebben. In sommige gebieden is hierdoor het karakter van het buitengebied wezenlijk veranderd, zowel ruimtelijk als in sociaal opzicht. Door onder andere maatschappelijke ontwikkelingen, verstedelijkingsdruk en schaalvergroting en concentratie in de agrarische sector zullen de ontwikkelingen in het buitengebied zich voorzetten.

## <span id="page-12-0"></span>2.4 Landschap

Het noordelijke deel van de gemeente Zevenaar kent van noord naar zuid een viertal kenmerkende landschapstypen: landschap van de IJssel, het Broek, de urbane zone en het landschap van de Rijn (zie figuur 2.3).

Figuur 2.3: Landschapstypen in de gemeente Zevenaar

- Het landschap van de IJssel wordt globaal bepaald door het oorspronkelijke stroomgebied van de IJssel dat tegenwoordig door de aanwezige bandijken sterk is beperkt. Het landschap wordt gekenmerkt door kleinschalige landschapselementen en bebouwingslinten langs met name de historische IJsseldijk, alsmede de en enkele historische landgoederen. Het (binnendijkse) gebied heeft een agrarisch karakter, met voornamelijk graslanden. Het gebied kent van oorsprong overwegend een strokenverkaveling met slechts plaatselijk begroeiing van de perceelsgrenzen. Het gebied wordt gekenmerkt door grote mate van openheid achter de bebouwingslinten. Het landschap gaat uiteindelijk over in open agrarisch gebied van de komgronden. De historische verkavelingsstructuur is, onder andere door ruilverkaveling, in grote delen van het gebied sterk gewijzigd. De (land)wegen hebben een smal profiel en worden over het algemeen begeleid door bomen of 'bosschages'.
- Het Broek is een agrarisch gebied met een grote mate van openheid en gespreide agrarische bebouwing. De historische verkavelingsstructuur is nagenoeg verdwenen. Het gebied kenmerkt zich door relatief grootschalige verkavelingsstructuur gedomineerd door grasland gespreide agrarische bebouwing en een enkel historisch (ijl) bebouwingslint met terpen. De agrarische bebouwing heeft over het algemeen een forse maatvoering. De vuilstort is deels ingepast met populieren, maar blijft door de hoogte een dominant element het gebied. Ook is gascompressiestation en –verdeelstation zijn nadrukkelijk in het landschap aanwezig. Ondanks de relatief forse maat van de verkaveling wordt het gebied kenmerkt door smalle (land)wegen die overwegend begeleid worden door bomen of andere beplanting.
- In het landschap van de Rijn zijn de kernen Ooy, Oud-Zevenaar en Babberich verweven met het landschap. De (Rijn)dijk bepaalt hier grotendeels de zuidgrens. Bebouwing en het buitengebied gaan hier samen, wat zorgt voor een kleinschalig overgangslandschap van stad naar buitengebied. Het gebied is uitloopgebied voor de zuidelijke kernen van de gemeente en kent een afwisseling van landschapselementen, recreatieve voorzieningen, (agrarische) bedrijvigheid en maatschappelijke functies. Het gebied fungeert tevens als buffer tussen de stedelijke zone en het Rijnstrangengebied (ten zuiden van de gemeente). Dit gebied maakt grotendeels deel uit van het plangebied.

## <span id="page-13-0"></span>2.5 Water

De gemeente Zevenaar is gelegen te midden van de grote rivieren. Zowel de Rijn als de IJssel zijn van grote invloed op de (historische) ruimtelijke en functionele structuur van de gemeente. De IJssel en de uiterwaarden liggen niet binnen het plangebied. Het plangebied bevat wel diverse kleinere waterlopen (weteringen).

#### Grondwater

In de gemeente Zevenaar bevinden zich geen waterwingebieden, grondwaterbeschermingsgebieden, intrekgebieden of boringsvrije zones.

#### Oppervlakte water

In het plangebied liggen drie belangrijke waterlopen (zie figuur 2.4): de Wijdewetering-Zevenaarsewetering, de Didamse Wetering en de Oude Rijn. Deze waterlopen zijn van wezenlijk belang voor de waterafvoer uit De Liemers (kwantitatief waterbeheer).

Figuur 2.4: KRW Waterlichamen (blauw)

#### Waterveiligheid

Ter bescherming tegen overstromingen zijn langs de rivieren dijken aangelegd. Dijkkring 47 beschermt De Liemers tegen overstromingen. Er worden primaire en secundaire waterkeringen onderscheiden. Een primaire waterkering beschermt het land direct tegen buitenwater waaronder. de grote rivieren. De secundaire waterkering is een waterkering (dijk) die niet direct tegen buitenwater beschermt . In het plangebied liggen twee waterkeringen; een primaire waterkering in het noordelijk deel van plangebied (Bandijk langs de IJssel) en een secundaire waterkering in het zuidelijk deel van het plangebied (Ooijsedijk/Oud Zevenaarsedijk langs de Rijnstrangen).

#### Waterberging

Als gevolg van klimaatverandering hebben we vaker te maken met hevige regenval. Wanneer bij hevige regenval het water onvoldoende afgevoerd kan worden, ontstaat overlast. Het is dus zaak dat er niet meer water wordt afgevoerd dan het watersysteem aan kan. In plaats van het water zo snel mogelijk af te voeren, is het beleid er op gericht om water zoveel mogelijk vast te houden waar het valt, het water gecontroleerd te bergen en daarna pas af te voeren. Hiermee wordt voorkomen dat inundatie vanuit watergangen leidt tot wateroverlast.

De provincie heeft waterbergingsgebieden aangewezen om voldoende ruimte te bieden voor het bergen van water zodat voldaan kan worden aan de normen voor bescherming tegen wateroverlast. De waterbergingsgebieden of retentiegebieden vormen een onderdeel van het watersysteem van vasthouden, bergen en afvoeren van water.

In het plangebied zijn geen waterbergingsgebieden aangewezen.

#### Water, natuur en ecologie

Enkele (delen van) van de (hoofd)watergangen zijn tevens aangewezen als – onderdeel van de – Ecologische Hoofdstructuur. In paragraaf 2.6 (Natuur en ecologie) wordt hier nader op in gegaan.

#### <span id="page-15-0"></span>2.6 Natuur en ecologie

Het hoofdnatuurnetwerk bestaat uit (aangewezen) Natura 2000-gebieden, beschermde Natuurmonumenten en het Gelders Natuurnetwerk. De Natura 2000-gebieden en beschermde Natuurmonumenten hebben een betekenis van (inter-)nationaal belang. Het Gelders Natuurnetwerk is vooral van (boven-)regionaal belang.

#### Natura 2000-gebied en beschermde Natuurmonumenten

In het plangebied liggen geen Natura 2000-gebieden of beschermde Natuurmonumenten. Er liggen wel Natura 2000-gebieden in de (directe) omgeving van het plangebied. Het plangebied grenst zowel aan de noord- als aan de zuidzijde aan het Natura 2000-gebied Rijntakken (Gelderse Poort en IJsselpoort). Dit Natura 2000-gebied strekt zich verder naar het oosten uit over de grens in Duitsland.

In de wijdere omgeving van het plangebied komen verder de volgende Natura 2000 gebieden voor (zie figuur 2.5):

- Veluwe (tevens Beschermd Natuurmonument): circa 3 kilometer ten noorden van het plangebied;
- Landgoederen Brummen: circa 10 kilometer ten noorden van het plangebied;
- De Bruuk en Sint Jansberg: circa 25 kilometer ten zuiden van het plangebied;
- Stelkampsveld: circa 35 kilometer ten noordwesten van het plangebied.

Figuur 2.5: Nederlandse Natura 2000-gebieden in de omgeving van het plangebied (Bro[n:http://ags.prvgld.nl/GLD.Atlas)](http://ags.prvgld.nl/GLD.Atlas)

## Gelders Natuurnetwerk

In het plangebied en in de directe omgeving van het plangebied liggen diverse gebieden van het Gelders Natuurnetwerk (figuur 2.6). Deels overlappen deze gebieden het Natura 2000 gebied Rijntakken.

Figuur 2.6: Gelders Natuurnetwerk in de omgeving van het plangebied Bron: Provincieloket Gelderland)

De provincie Gelderland maakt onderscheid tussen gebieden met uitsluitend een natuurbestemming (GO) en gebieden met andere bestemmingen dan natuur, maar ruimtelijke verweven zijn met de natuur, daar functioneel mee samenhangen en van belang zijn voor de samenhang tussen de natuurgebieden (GNN). Het Gelders Natuur Netwerk heeft een belangrijk functie voor versterken van de ecologische samenhang door de aanleg van ecologische verbindingszones, waaronder landgrens- overschrijdende klimaatcorridors. Gebieden van het Gelders Natuur Netwerk in het noordelijk deel van het plangebied zijn onderdeel van de (ecologische) verbinding tussen de Veluwe en Montferland.

De in het plangebied als Gelders natuurnetwerk en Groene ontwikkelzone aangemerkte gebieden maken deel uit van de deelgebieden 18 (Landgoederen Hummelo, Keppel en Oude IJssel), 21 (De Liemers West), 38 (De Liemers Oost), 66 (Rijnstrangengebied en Gelders Eiland), 154 (Havikerwaard – Fraterwaard) en 175 (IJsseluiterwaarden IJsselkop – Giesbeek). Per deelgebied zijn de (beoogde) waarden in de verordening beschreven.

#### Lokale natuurwaarden

In het plangebied zijn buiten de aangewezen natuurgebieden (Gelders Natuur Netwerk), geen gebieden met bijzondere natuurwaarden.

#### <span id="page-17-0"></span>2.7 Archeologie en cultuurhistorie

Het landschap van de gemeente Zevenaar weerspiegelt de regionale geologische ontstaansgeschiedenis van het oostelijk rivierengebied en de Liemers. Bepalend voor de uiteindelijke vorm van het landschap zijn de pleistocene geomorfologie, de vanaf het Laat Pleistoceen optredende geulverleggingen van de IJssel, Oude IJssel, (Oude) Waal en Rijn en tenslotte de mens.

#### Archeologie

In het noordelijke gedeelte van de gemeente Zevenaar liggen de oudste bekende bewoningsresten op de rivierduinen van Angerlo. In het stroomgebied van de Oude IJssel, IJssel en Rijn vormen de rivierduinen en rivierterrassen op veel plaatsen de hoogste en oudste landschappen. Ze vormen reeds gedurende vele duizenden jaren hooggelegen locaties die al vanaf het Laat Paleolithicum voor de mens zeer aantrekkelijk waren als vestigingslocatie. Het gebied bood ruimschoots bestaansmogelijkheden voor groepen jagerverzamelaars en later voor de eerste landbouwers. Vooral de hogere gronden boden vanaf het Neolithicum voldoende mogelijkheden voor een eenvoudige vorm van landbouw. In het gemeentegebied ontstonden vanaf de Bronstijd (vanaf ca. 2000 voor Chr.) verschillende agrarische nederzettingen.

Figuur 2.7 Schemantisch profiel voor het oosterlijke rivierengebied met de belangrijkste geomorfologische begrippen en fluviatiele afzettingen in de ondergrond

In het plangebied kan op basis van de geomorfologie en bodemgesteldheid globaal onderscheid gemaakt worden in drie deelgebieden of landschappen met een eigen karakter en ontstaansgeschiedenis:

- 1. het holocene rivierenlandschap;
- 2. het pleistocene rivierenlandschap;
- 3. het dekzandlandschap.

#### Figuur 2.8

In het noord-westen van het plangebied ligt een deel van de oeverwal van de IJssel. In het zuid-oosten ligt een deel van de oeverwal van de Rijn. Deze strekt zich uit tot in de 'stedelijke landschapszone' (zie paragraaf 2.4 Landschap) tot de A12. In het holocene rivierenlandschap zijn de aanwezigheid van reliëf (hoge gronden) en open water in de vorm van restgeulen belangrijke locatiefactoren voor bewoning. Over het algemeen geldt voor de oeverwallen een hoge verwachting om resten van bewoning te vinden. Deze geomorfologie is aanwezig in het uiterste noord-westen en zuiden van het plangebied.

De komgebieden waren tijdens het Holoceen veel minder aantrekkelijke locaties voor bewoning. Bewoning vond in eerst aanleg op terpen plaatst. In het plangebied zijn terpen te vinden in Het Broek. De terpen liggen met name langs de Oude Steeg.

Gespreid door het plangebied komen rivierduinen en terrasresten voor. In het pleistocene rivierenlandschap zijn de hoger gelegen pleistocene fluviatiele terrasresten en rivierduinen zones met een hoge verwachting om resten van bewoning te vinden. Als gevolg van de eroderende werking van de meanderende riviersystemen in het Holoceen zijn deze opduikingen echter alleen buiten de meandergordels intact gebleven.

In het uiterste oosten van het plangebied (ten zuiden van de A12) liggen zandgronden. De droge, hoger gelegen zandgronden werden bijna zonder uitzondering gebruikt om te wonen, werken en begraven. Het gevarieerde Oost-Nederlandse landschap, met snelle afwisselingen tussen droge en natte gebieden, bood de bewoners een breed scala aan vestigings- en bestaansmogelijkheden. De natte delen waren echter onbewoonbaar of werden veel minder intensief bewoond en gebruikt.

De verspreiding van de momenteel bekende archeologische vindplaatsen in de gemeente Zevenaar is voor een belangrijk deel bepaald door waarnemingseffecten.

Figuur 2.9: archeologische waarden op basis van de Archeologische Monumentenkaart

In figuur 2.9 zijn de archeologische waarden op basis van de Archeologische Monumentenkaart en de (door provincie en rijk) beschermde historisch-bouwkundige waarden in het plangebied weergegeven. Ten zuiden van Zevenaar en rond landgoed Bingerden zijn archeologische verwachtingen van provinciaal belang aangegeven.

Figuur 2.10 Beschermde gebouwde monumenten (rijks en gemeentelijk), historische buitenplaatsen en provinciale archeologische belangen en archeologische monumenten (Bron: Provincieloket Gelderland)

#### Cultuurhistorische waarden

In deze paragraaf komen de landschappelijke aspecten van cultuurhistorie aan de orde. Archeologische aspecten zijn in het voorgaande aan de orde geweest. Bouwhistorische aspecten (monumenten) komen in de volgende passage aan de orde. Cultuurhistorische waarden hebben betrekking op ruimtelijke aspecten van menselijke sporen die vroegere menselijke activiteiten in het landschap hebben achtergelaten. Het gaat dan onder andere om patronen zoals (water)wegen, dijken, verkavelingspatronen en nederzettingsstructuren en (historisch) bodemgebruik.

In 2013 zijn de cultuurhistorische waarden in het plangebied integraal in beeld gebracht in een cultuurhistorische waardenkaart. De Cultuurhistorische waardenkaart (BAAC Rapport V-12-0232) vormt een belangrijk uitgangspunt bij het vormgeven van de landschappelijke inpassing. Op basis van de cultuurhistorische ontwikkelingen zijn in het plangebied 7 gebieden te onderscheiden (zie figuur 2.11).

Figuur 2.11 Cultuurhistorische waardenkaart gemeente Rjinwaarden en Zevenaar (Bron: BAAC)

Per gebied is het historisch beeld en de huidige situatie (wat is er nog zichtbaar en welke waarde heeft dit) beschreven. Binnen de onderscheiden gebieden is per deelgebied de cultuurhistorische karakteristiek op hoofdlijnen beschreven. Hiermee in beeld gebracht.

Direct ten zuiden van het plangebied ligt het Rijnstrangengebied. Dit gebied is, onder andere door de aanwezigheid van micro-reliëf, van belang vanwege de aardkundige waarden.

## Monumenten

In het plangebied bevinden zich 60 elementen met een historisch-bouwkundige waarde. 34 elementen hiervan zijn aangewezen als rijksmonument (waarvan 22 op landgoed Bingerden). De overige zijn aangewezen als gemeentelijk monument. Naast enkele landgoederen en havezaten en bijzondere elementen als een steenfabriek en een molen, gaat het hierbij vooral om boerderijen.

Onderstaand wordt een overzicht van de aangewezen monumenten (zowel rijks- als gemeentelijk) in het plangebied gegeven:

| Angerlo              |                       |  |
|----------------------|-----------------------|--|
| Bingerdenseweg 10    | Rijksmonument         |  |
| Bingerdenseweg 15    | Gemeentelijk monument |  |
| Bingerdenseweg 17    | Rijksmonument         |  |
| Bingerdenseweg 19    | Rijksmonument         |  |
| Bingerdenseweg 21    | Rijksmonument         |  |
| Bingerdenseweg 21A   | nt Rijksmonument      |  |
| Bingerdenseweg 23    | Rijksmonument         |  |
| Broekzijdestraat 10  | Gemeentelijk monument |  |
| Didamseweg 17        | Gemeentelijk monument |  |
| Dorpsstraat 38       | Gemeentelijk monument |  |
| Dorpsstraat 48       | Gemeentelijk monument |  |
| Dorpsstraat 72       | Gemeentelijk monument |  |
| Ganzenpoelweg 9      | Gemeentelijk monument |  |
| Klooster 10          | Gemeentelijk monument |  |
| Klooster 12          | Gemeentelijk monument |  |
| Klooster 3           | Gemeentelijk monument |  |
| Klooster 8           | Gemeentelijk monument |  |
| Kruisstraat 2        | Gemeentelijk monument |  |
| Kruisstraat 3        | Gemeentelijk monument |  |
| Mariëndaalseweg 16   | Rijksmonument         |  |
| Mariëndaalseweg 17   | Gemeentelijk monument |  |
| Mariëndaalseweg 21   | Gemeentelijk monument |  |
| Mariëndaalseweg ong. | Rijksmonument         |  |
| Zevenaarseweg 1      | Gemeentelijk monument |  |
|                      |                       |  |
| Babberich            |                       |  |
| Babberichseweg 86    | Rijksmonument         |  |
| Beekseweg 2          | Rijksmonument         |  |
| Beekseweg 4          | Rijksmonument         |  |
| Beekseweg 6          | Rijksmonument         |  |
| Beekseweg 40         | Rijksmonument         |  |

| Emmerichseweg 1-3      | Gemeentelijk monument |
|------------------------|-----------------------|
| Kwartiersedijk 1       | Gemeentelijk monument |
| Sleeg 35               | Gemeentelijk monument |
| Witte Kruis 4          | Gemeentelijk monument |
|                        |                       |
| Zevenaar/ Oud Zevenaar |                       |
| Babberichseweg 33      | Rijksmonument         |
| Babberichseweg 42      | Gemeentelijk monument |
| Babberichseweg 49      | Gemeentelijk monument |
| Kleine Matenweg 4      | Gemeentelijk monument |
| Oude Steeg 8           | Gemeentelijk monument |
| Pannerdenseweg 3A-3B   | Gemeentelijk monument |
| Pannerdenseweg16A-16B  | Gemeentelijk monument |
| Panovenweg 18          | Rijksmonument         |
| Slenterweg 11          | Gemeentelijk monument |
| Slenterweg 15          | Gemeentelijk monument |
| Slenterweg 27          | Gemeentelijk monument |
| Slenterweg 29          | Gemeentelijk monument |
| Zuiderlaan 35          | Gemeentelijk monument |
| Zuiderlaan 37          | Gemeentelijk monument |
| Zuiderlaan 39          | Gemeentelijk monument |
|                        |                       |
| Lathum                 |                       |
| Koestraat 33           | Rijksmonument         |
| Bandijk 71             | Gemeentelijk monument |

#### Landgoederen en buitenplaatsen

Landgoederen en (historische) buitenplaatsen2 zijn van bijzondere ruimtelijke en cultuurhistorische waarde en eveneens van maatschappelijke betekenis. Niet alleen door het samen komen van (cultuur)historische bouwkundige en geografische waarden, maar ook door de ruimtelijke omvang en uitstraling (ruimtelijke kwaliteit). Landgoederen en buitenplaatsen leveren zowel cultuurhistorisch als ruimtelijk een belangrijke bijdrage aan de identiteit van het gebied en de regio. In het plangebied liggen een drietal landgoederen, en historische buitenplaatsen3; Bingerden (Bingerdenseweg), Halsaf (Beekseweg) en Wielbergen (Mariendaalseweg). De landgoederen hebben een ruimtelijke omvang van respectievelijk ongeveer 200 ha., 27 ha. en 17 ha. Bingerden en Halsaf zijn aangewezen als rijksmonument. Wielbergen is vanwege de cultuurhistorische waarde aangewezen als gemeentelijk monument.

<sup>2</sup> Landgoederen en (historische) buitenplaatsen kunnen in eerste aanleg naar aard en functie onderscheiden worden. Een buitenplaats is een van oorsprong tweede huis van rijke stedelingen (burgerij) op het platteland zonder permanente woonfunctie. Een landgoed is ruimtelijke eenheid van aan elkaar grenzend land van meerdere hectaren met landerijen, bossen met daarop een woonverblijf. De landerijen werden over het algemeen verpacht. Een landgoed wordt gekarakteriseerd door samenhangend beheer en een combinatie van functies. "Bij een landgoed domineert het nuttige, bij een buitenplaats het aangename." Omdat het aspect (niet)permanente bewoning is komen te vervallen worden de termen landgoed en buitenplaats tegenwoordig ook vaak door elkaar gebruikt. Een ruimtelijke eenheid kan als landgoed worden aangemerkt als het een aaneengesloten gebied van minstens 5 ha omvat en voor minstens 30% uit bos en/of (nieuwe) natuur bestaat (Natuurschoonwet).

<sup>3</sup> Naast deze landgoederen en buitenplaatsen zijn er nog 2 havezaten (Huis te Lathum en Camphuyzen). Havezaten zijn historisch van betekenis maar ruimtelijk van minder omvang.

#### Bingerden

Landgoed Bingerden ligt in het landelijk gebied aan de IJssel tussen de dorpen Giesbeek en Angerlo. Het landgoed strekt zich hoofdzakelijk uit ten zuiden van de Bingerdenseweg (ten oosten van de Zevenaarseweg). Een deel van de gronden ligt ten noorden van de Bingerdenseweg direct langs de IJssel.

Het landgoed is een van de oudste landgoederen van Nederland, gesticht omstreeks het jaar 950. Het complex omvat 22 aangewezen rijksmonumenten, waar onder het in landschapsstijl aangelegde park. Omstreeks 1790 kwam het classicistische ensemble van het voorplein met koetshuis en oranjerie annex rentmeesterswoning tot stand. In de Tweede Wereldoorlog is het hoofdgebouw verwoest. In 1958 is op de fundamenten van het oude huis het huidige hoofdgebouw gebouwd, waarbij de kelders van het oude huis gedeeltelijk bewaard zijn gebleven.

Figuur 2.12: Landgoed Bingerden

Het landgoed bestaat uit cultuurgronden (agrarische grond), tuinen en parken en bosschages. De landschappelijke elementen van het landgoed zoals bosschages en houtwallen leveren belangrijke bijdrage aan de ruimtelijke (landschappelijke) kwaliteit van dit gebied.

Aan het eind van de 18e eeuw werd een aanleg in landschapsstijl gerealiseerd, waarbij de aanwezige rechthoekige gracht werd vergraven tot een slingervijver. Naast de bestaande oostelijke zichtas, werden ook zichtassen in noordelijke, noordoostelijke, noordwestelijke en zuidwestelijke richting aangelegd. Deze zichtassen bestaan tot op heden aanwezig. De zichtassen hebben een intrinsieke werking voor het landgoed; door opgaande beplanting is bebouwing van het landgoed niet zichtbaar vanuit de openbare ruimte (Zevenaarseweg, Bingerdenseweg).

De huidige eigenaren hebben een strategisch visie op het beheer van het landgoed opgesteld, waarbij het 'cradle to cradle' principe belangrijk uitgangspunt is. De duurzame strategie zet in op de lijnen 'rood' (gebouwen - energie), 'blauw' (water - verdroging) en 'groen' (ecologie en landbouw – bomenkapitaal en volhoudbaar landbouwsysteem). De 'rode lijn' is gericht op het verduurzamen van de energiebalans en omvat naast reductie van energieverbruik ook onderzoek naar de mogelijkheid van het opwekken van energie. De 'groene lijn' omvat onderzoek naar de mogelijkheden van een 'Food forest'.

#### Historische buitenplaats "Babberich" ('Halsaf')

"De historische buitenplaats "Babberich", ook Halsaf genaamd, ligt aan de oostrand van Babberich, tussen de Beekseweg en de Emmerichseweg. Een klein deel van de gronden ligt ten zuiden van de Emmerichseweg.

Het landgoed bestaat uit cultuurgronden (agrarische grond), bosschages (Babberichse bos) en een grote vijverpartij. De landschappelijke aanleg heeft in de eerste helft van de 19e eeuw plaats gevonden. De agrarische gronden liggen langs de Beekseweg en ten zuiden van de Emmerichseweg (over de dijk). De bosschage op het centrale deel van het landgoed heeft een natuur-ecologische waarde, mede in relatie tot de nabije open gronden van de Rijnstrangen.

Huize Babberich stamt waarschijnlijk uit de 14e eeuw. Het kasteel is in de 18e eeuw afgebroken en vervangen door een landhuis. Het landhuis is omgracht en omgeven door weiden en een bosperceel. Op een gedeelte van het oude landgoed is een camping aangelegd (Rivo Torto) op plaatsen waar eerder bos, weiden en akkers lagen. Op het resterende deel van het landgoed is de historische structuur nog steeds in tact.

#### Wielbergen

Landgoed Wielbergen ligt in het landelijk gebied aan de IJssel tussen de dorpen Giesbeek en Angerlo, direct naast landgoed Bingerden. Landgoed Wielbergen is een van oorsprong middeleeuwse landgoed. Het complex bestaat uit een 19e eeuws landhuis – "Huis Wielbergen" –, met park, koetshuis/oranjerie en voormalige paardenstallen (nu theehuis). Het (historische) landhuis stamt uit de 19e eeuw. In dezelfde periode is het groengebied in Engelse landschapsstijl aangelegd. De gebouwen (landhuis, koetshuis/oranjerie en paardenstallen), het park en het landgoed hebben een hoge ensemble waarde voor Angerlo en de gemeente Zevenaar.

#### <span id="page-26-0"></span>2.8 Land- en tuinbouw

In het plangebied zijn 115 agrarische bouwpercelen aanwezig. Ruim 40% van de agrarische bouwpercelen bevindt zich in het Broek, 35% in de Rijnzone en circa 20% in de IJsselzone. Ook in oppervlakte neemt het Broek een belangrijke plek in voor de landbouw; ruim 50% van het bebouwde oppervlak bevindt zich in het Broek. Het belang van het Broek als agrarisch gebied wordt vooral bepaald door relatief beperkte menging van functies; de agrarische sector voert hier de boventoon. Dit in tegenstelling tot bijvoorbeeld de Rijnzone, een gemengd (verwevings-)gebied waar ook veel burgerwoningen aanwezig zijn.

In het plangebied zijn diverse typen agrarische bedrijven aanwezig:

- grondgebonden agrarische bedrijven (akkerbouw, tuinbouw);
- grondgebondenveehouderijen;
- intensieve veehouderijen;
- glastuinbouwbedrijven.

Het aantal rundveehouderijen is het grootst. Het betreft bijna de helft van de agrarische bedrijven. De gemiddelde omvang bedraagt circa 150 stuks vee per bedrijf. Verreweg de meeste bedrijven zijn nog 'grondgebonden'. Daarnaast is de akkerbouw een belangrijke sector. Dit betreft ongeveer een kwart van de bedrijven. Op circa 20% van de agrarische bouwpercelen zijn intensieve veehouderijen gevestigd, met name varkens en kippen. In het plangebied zijn 12 varkenshouderijen met totaal circa 45.000 varkens en 2 bedrijven met totaal circa 18.000 kippen. Het aandeel glastuinbouwbedrijven is beperkt tot slechts 5% van het aantal bouwpercelen.

De verschillende bedrijfstypen komen gespreid in het hele plangebied voor. In de IJsselzone komen echter nauwelijks intensieve veehouderijen voor (slechts 2 bedrijven). Glastuinbouwbedrijven komen alleen in de Rijnzone voor. In de Rijnzone behoort 25% van de bedrijven tot de intensieve veehouderij.

Figuur 2.13 Overzicht agrarische bedrijven naar hoofdtak

Een substantieel aantal agrarische bedrijven, circa 20% van de bouwpercelen, is niet meer actief in bedrijf. De bedrijfsgebouwen staan deels leeg, worden deels gebruikt door andere agrarische bedrijven, of zijn in gebruik als bijvoorbeeld caravanstalling. De bedrijfswoning wordt in de meeste gevallen bewoond door de 'rustende boer'. In enkele gevallen wordt een agrarisch bouwperceel gebruikt als 'burgerwoning'.

## <span id="page-28-0"></span>2.9 Niet-agrarische bedrijven

In het plangebied zijn 45 niet-agrarische bedrijven4 aanwezig. Bijna driekwart van deze bedrijven is gevestigd in de Rijnzone. Ongeveer 10% in het Broek en 15% in de IJsselzone. De bedrijven in de Rijnzone zijn vooral gevestigd in de lintbebouwing langs de Babberichseweg en de Beekseweg. Het type bedrijven is vrij divers en varieert van landbouwmechanisatiebedrijf, bouwbedrijven, werkplaatsen, transportbedrijf, tot enkele horecabedrijven, winkels (detailhandel) en een gascompressiestation. De ruimtelijke effecten/uitstraling van de bedrijven verschillen dan ook sterk. De omvang varieert van 150 m² tot ruim 1.700 m² bedrijfsvloeroppervlak. De ruimtelijke uitstraling van werkplaatsen is over het algemeen beperkt. Het gascompressiestation en de afvalverwerking in het Broek hebben een bijzondere industriële uitstraling.

Het betreft over het algemeen bedrijven in de lage milieucategorie waarbij geluidproductie de bepalende factor is. Bij de afvalberging is ook sprake van stof- en geuremissie. Het Gascompressiestation (Zweekhorstweg), gasverdeelstation (Doesburgseweg) en gasexportstation (Eltenseweg) zijn risicovolle inrichtingen (zie paragraaf 2.15 Veiligheid).

## <span id="page-28-1"></span>2.10 Recreatie

De recreatieve sector is voornamelijk van belang in de zones langs de rivieren (IJsselzone aan de noordzijde van het plangebied en de Rijnzone aan de zuidzijde). Beide zones verschillen van elkaar in samenstelling en landschappelijke context. Het gebied met de meeste recreatieve functies maakt geen onderdeel uit van het plangebied: het Rhederlaag. Dit is gelegen aan de noordzijde van het plangebied.

## Verblijfsrecreatie

In het plangebied liggen vier recreatieve bedrijven; drie campings in de Rijnzone (Beekseweg en Panovenweg) en een manege met groepsaccommodatie in de IJsselzone (Tutenburgsestraat). Recreatief medegebruik is van belang in het gebied. Verder is in het plangebied vooral kleinschalige recreatie aanwezig zoals een minicamping (Ganzepoelweg) en bed &breakfast aan huis.

## Dagrecreatieterreinen

In het plangebied liggen twee gebieden voor dagrecreatie; het volkstuinencomplex aan de Ooyse Landweg en recreatiegebied Breuly/panovenpark tussen Panovenweg en Ooysedijk.

Recreatiegebied Breuly/Panovenpark omvat het voormalig natuurzwembad De Breuly en het Panovenpark (voormalige Kleiputten Panoven) en biedt ruimte aan extensieve dagrecreatie zoals wandelen, vissen, spelen, zwemmen, maar ook aan enkele jaarlijkse evenementen zoals Breulyfeest, Doedorp en LCsportdag. Direct naast het Panovenpark ligt het recreatiebedrijf Buitengoed Panoven (voormalige steenfabriek Panoven). Deze maakt

<sup>4</sup> Inclusief detailhandel, horeca, gascompressiestation,gasverdeelstation, gasexportstation en afvalverwerking Zweekhorst

feitelijk onderdeel uit het van het recreatiegebied. Het gebied wordt gekenmerkt door een fraaie landschappelijke setting en cultuur- historische waarden (Panoven, kleiputten, wiel). Het gebied ligt op korte afstand van de Oud-Zevenaar en Zevenaar en van station Zevenaar. Aan de zuidzijde grenst het aan Natura 2000-gebied en het stiltegebied van de Rosandepolder. De huidige evenementen leveren geen onaanvaardbare ruimtelijke problemen op. Het aantal en duur van de evenementen is ook beperkt.

Het volkstuinencomplex aan de Ooyse Landweg is een besloten dagrecreatieterrein. Het gebruik is alleen toegestaan voor leden en bezoekers. Permanente bewoning in de vorm van bijvoorbeeld tuinhuisjes is niet toegestaan. Op een volkstuinencomplex zijn kleine bouwwerken als tuinhuisjes en kassen toegestaan (zoals in de regels opgenomen). Het verblijf voor dagrecreatie is toegestaan. Overnachten op het complex is niet toegestaan. Aan de Beekseweg is een kleinschalige speeltuin gevestigd (voorheen inclusief dierenweide). De speeltuin biedt mogelijkheden voor recreatieve activiteiten en kinder- en familiefeestjes.

## <span id="page-29-0"></span>2.11 Wonen

Het plangebied bevat ruim 400 burgerwoningen (niet zijnde bedrijfswoningen). Met name in de Rijnzone is deze functie sterk aanwezig in diverse historische bebouwingslinten, zowel langs de doorgaande wegen (Babberichseweg, Beekseweg), als de landelijke wegen. De bebouwing ten zuiden van Zevenaar vormt het buurtschap Ooy. In het komgebied (Het Broek) is het aantal burgerwoningen relatief beperkter en voert het agrarisch karakter (met bedrijfswoningen) meer de boventoon. In de IJsselzone komen burgerwoningen vooral voor in enkele bebouwingslinten nabij Lathum en gespreide bebouwing in de omgeving van Angerlo.

## <span id="page-29-1"></span>2.12 Maatschappelijke functies

In het plangebied zijn een tiental maatschappelijke functies aanwezig. Aard en omvang zijn divers. Het betreft verenigingsgebouwen (waaronder schutterijen, muziekvereniging), een zorginstelling, een complex voor beschermd wonen, een museum, begraafplaats, katten- /hondenopvang en inloophuis. In enkele gevallen is sprake van ondergeschikte detailhandel. Bij het complex voor beschermd wonen worden (agrarische) producten van de bijbehorende tuinen en producten van de dagbesteding verkocht. In het museum betreft het verkoop van souvenirs. Bij de zorginstelling is zowel ondergeschikte detailhandel als ondergeschikte horeca, in de vorm van een theeschenkerij, aanwezig. Dit maakt onderdeel uit van de dagbesteding van bewoners. Indien de hoofdactiviteit (zorginstelling) niet (meer) aanwezig is c.q. wordt uitgeoefend, kan ook geen ondergeschikte detailhandel (meer) worden geoefend.

## <span id="page-29-2"></span>2.13 Infrastructuur

In het plangebied wordt doorsneden door verschillende soorten (inter-)nationale en regionale hoofdinfrastructuur (zie figuur 2.14):

- Wegen: de A12, N336 (Doesburgseweg, Babberichseweg), de N338 (Rivierweg, Bingerdenseweg)), N811 (Aerdtseweg), N812 (Beekseweg), N813 (Nieuwe Steeg));
- Spoorwegen: lijnen Arnhem-Doetinchem, Arnhem-Duitsland en de Betuweroute;
- Hoogspanningsleidingen: 380 kV (het Broek), 150 kV (Rijnzone)
- Gasleidingen: van en naar het gasverdeelstation Angerlo en Exportstation Babberich .

De A12 loopt ten noorden van Zevenaar van west naar oost door het plangebied. De A12 is een drukke internationale verbinding en heeft een belangrijke functie voor de verbinding tussen de (noordelijke) Randstad, de regio Arnhem en Duitsland. Verder is de A12 een belangrijke verbinding voor de Achterhoek naar Arnhem en voor het verkeer naar en van de Liemers. Het hele traject van de A12 ligt in het plangebied.

De N-wegen zijn van belangrijke regionale verbindingen en lopen door het hele plangebied. De N338, N336 lopen door het noorden van het plangebied (IJsselzone en Broek). De N811, N812 en N338 lopen door het zuidelijk deel van het plangebied (Rijnzone). De wegen ontsluiten de regio vanaf het (inter)nationale hoofdwegennet (A12). De N811 is de verbinding met het Gelders Eiland.

Figuur 2.14: Infrastructuur gemeente Zevenaar

De spoorlijn Randstad-Arnhem-Duitsland en Betuweroute lopen van west naar oost door het plangebied. De Betuweroute is in het plangebied grotendeels gebundeld. Ten westen van Zevenaar komen deze lijnen bij elkaar en zijn de lijnen (nog) niet volledig gebundeld. Met uitzondering van het gedeelte in de kom Zevenaar is het hele traject van de Betuweroute in het plangebied gelegen.

Er lopen twee belangrijke hoogspanningsleidingen door het plangebied. Het betreft een 380 Kv-lijn en een 150 KV-lijn. De 380 kV-lijn loopt van west naar oost door Het Broek. De 150 kV-lijn loopt ten zuiden van Zevenaar van zuidwest naar noordoost door de Rijnzone.

In het zuidelijke en centrale deel van het plangebied lopen een aantal belangrijke gasleidingen. In Het Broek lopen meerdere leidingen van en naar het gasverdeelstation en gascompressiestation. Ten westen van Babberich loopt een gasleiding richting Gelders Eiland. Ten noorden en oosten van Babberich lopen twee leidingen richting het exportstation aan de Eltenseweg (zie figuur 2.15).

Figuur 2.15: Gasleidingen gelegen in het zuidelijke deel van plangebied

## <span id="page-31-0"></span>2.14 Gezondheid en milieu

Verschillende activiteiten en bestemmingen kunnen positieve en negatieve gezondheidseffecten hebben. Het verdwijnen van (potentieel) positieve gezondheidseffecten kan eveneens als een negatief effect gezien worden. Ook kunnen negatieve effecten de positieve effecten te niet doen.

Groen (natuur), rust en ruimte kunnen een positief effect op de gezondheid van de mens hebben; denk aan ontspanning en beweging. De gezondheidsraad5 noemt verder mogelijke effecten als herstel van stress , stimuleren tot bewegen, vergemakkelijken van sociaal contact, bevorderen van de ontwikkeling van kinderen en bevorderen van persoonlijke ontwikkeling bij volwassenen6. In tegenstelling tot negatieve effecten, treden deze effecten alleen op als men actief van de aanwezige mogelijkheden gebruik maakt.

<sup>5</sup> Natuur en gezondheid, invloed van natuur op sociaal, psychisch en lichamelijk welbevinden, Gezondheidsraad, juni 2004

<sup>6</sup> In welke mate groen in de woonomgeving dan wel groen in de leefomgeving hier aan bij kan dragen is niet duidelijk.

Geur, fijnstof, geluid, zoönosen, (elektro-magnetische) straling en/of licht (slaapverstoring) kunnen juist een negatief effect hebben op de gezondheid van mens en dier. Mogelijke gezondheidseffecten zijn in de Milieueffectrapportage beschreven. Verder kunnen verschillende activiteiten een risico vormen voor bodem- en waterkwaliteit, met indirecte gezondheids- en milieurisico's tot gevolg.

Activiteiten en bestemmingen die in meer of meerdere mate deze effecten veroorzaken hebben dus een potentieel gezondheidseffecten. In het plangebied kunnen vooral bestemmingen openheid, bos, natuur, recreatie maar ook wegen positieve gezondheidseffecten hebben. De bestemming verkeer heeft vooral positieve effecten omdat dit onder andere bewegen (fietsen) mogelijk maakt. Een gebied dat niet toegankelijk is zal andere gezondheidseffecten hebben (aangetoond is dat zelfs 'uitzicht'/beleving positieve effecten kan hebben).

In het plangebied kunnen met name verkeerswegen en (agrarische) bedrijven negatieve gezondheidseffecten veroorzaken. Bij de agrarische sector gaat het dan vooral om de (intensieve) veehouderij.

Op verschillende terreinen is echter nog geen eenduidig beeld over de mogelijke gezondheidseffecten en dosis-effect-relaties, zoals bijvoorbeeld ten aanzien van straling (hoogspanningsleidingen) en fijnstof/zoönose (intensieve veehouderij). Daarmee is ook geen duidelijkheid over de afstand van mogelijk (substantiële) effecten. Uit onderzoek zijn aanwijzingen dat bij met name een cluster (ruimtelijke concentratie) van intensieve veehouderijen gezondheidsrisico's een rol kunnen spelen. Maar ook over positieve gezondheidseffecten is geen eenduidig beeld. Er zijn aanwijzingen voor een positief verband tussen natuur en gezondheid, maar deze moeten wetenschappelijk gezien nog met de nodige voorzichtigheid geïnterpreteerd worden. Niet is vast te stellen wat de aanwezigheid van natuur, bos of recreatieve routes (recreatief medegebruik) kan bijdragen aan de gezondheidseffecten.

De bestaande situatie gezondheid en milieu zijn in de referentiesituatie van de Milieueffectrapportage beschreven.

In het plangebied liggen 2 terreinen voor dagrecreatie. In het noorden grenst het recreatiegebied Rhederlaag direct aan het plangebied. Voor het overige gaat het vooral om recreatief medegebruik van het (agrarisch) buitengebied. Natuur- en landschapswaarden zijn gespreid door het hele plangebied aanwezig. De kwaliteiten (belevingswaarden) variëren van de openheid van Het Broek tot het kleinschalige coulissen landschap van de Rijnzone. Zowel in het noorden als het zuiden grenst de Natura 2000 Rijntakken direct aan het plangebied.

In het plangebied is geen specifiek recreatief routenetwerk aanwezig. Het recreatief verkeer maakt gebruik van bestaande wegen. Diverse wegen in het plangebied maken deel uit van het fietsknoopuntennetwerk.

Op het gebied van verkeersinfrastructuur is de A12 de belangrijkste lokale bron van geluid en fijnstof. De regionale stroomwegen (Rivierweg, Doesburgseweg, Babberichseweg, Aerdtseweg en Beekseweg) hebben nog een iets hoger geluidsniveau. De bijdrage van regionale wegen aan fijnstof is verwaarloosbaar. Met name in de Rijnzone worden enkele stroomwegen geflankeerd door lintbebouwing (Babberichseweg, Beekseweg).

De niet-agrarische bedrijven in het plangebied zijn vooral van een lage milieucategorie. Dit zijn geen grote veroorzakers van geur, geluid, fijnstof. De verkeersaantrekkende werking van deze bedrijven heeft , mede door de beperkte omvang en spreiding, geen substantieel effect op de luchtkwaliteit.

Gespreid in het plangebied zijn 33 bouwvlakken voor intensieve veehouderijen aanwezig. In het noordelijke deel van het buitengebied van Zevenaar is geen sprake van clustering van intensieve bedrijven, ook omdat het aantal intensieve bedrijven relatief beperkt is. In de Rijnzone is wel een menging van agrarische bedrijven met lintbebouwing en gespreide woonbebouwing.

#### <span id="page-33-0"></span>2.15 Veiligheid

De risicokaart(zie figuur 2.17) geeft een indicatie van de belangrijkste risicobronnen in en rond het plangebied. De belangrijkste zijn:

- Transportroutes gevaarlijke stoffen wegen, spoorwegen, vaarwegen
- Gasleidingen
- Gasverdeelstation en drie gasdrukregel- en meetstations
- LPG-stations
- Propaantanks

Figuur 2.17 Uitsnede risicokaart (www.risicokaart.nl)

De veiligheidssituatie is uitputtend beschreven in de milieueffectrapportage.

#### Wegen

Over de A12 en de A18 vindt vervoer van gevaarlijke stoffen plaats. Verdere zijn geen wegen voor transport van gevaarlijke stoffen vastgesteld. Binnen 300 meter van de A12 zijn gespreide (bedrijfs)woningen aanwezig. De A12 voldoet aan de veiligheidsnormen. In de nabijheid van de kruising A12/Beekseweg zijn twee brandstofverkooppunten met LPG gevestigd (noord- en zuidzijde van de A12).

#### Spoorwegen

Vervoer van gevaarlijke stoffen plaats over de Betuweroute en de spoorlijn 'Arnhem- Duitse grens. De veiligheid is geborgd door afstand tussen kwetsbare bestemmingen en de infrastructuur. De Betuweroute is conform de veiligheidsnormen ingepast. Bij de Beekseweg liggen twee campings binnen de invloedssfeer (externe veiligheid) van de Betuweroute.

#### Vaarwegen

Over de IJssel vindt vervoer van gevaarlijke stoffen plaats. In het plangebied zijn kwetsbare bestemmingen binnen de risicocontour.

#### Gasleidingen en - stations

Door het plangebied lopen diverse gasleidingen. Buiten het plangebied, maar direct hier aan grenzend, loopt nog een gasleiding van Veldhuizen naar het gasverdeelstation. De gasleiding ligt direct ten noorden van de A12 en loop parallel aan de gemeentegrens (tevens plangrens) van de Zweekhorst naar het gasverdeelstation.

In Het Broek zijn een gascompressiestation (station Zweekhorst) en het gasverdeelstation (station Angerlo) gelegen. Aan de Eltenseweg ligt nog het gasexportstation. Bij het verdeelstation komt een aantal buisleidingen bijeen.

Figuur 2.18 Gasleidingen en veiligheidscontour gascompressiestation Zweekhorst

## <span id="page-37-0"></span>3 Beleidskader

## <span id="page-37-1"></span>3.1 Rijksbeleid

#### 3.1.1 Besluit ruimtelijke ordening

#### Ladder van duurzame verstedelijking

Het rijksbeleid richt zich op het bevorderen van zorgvuldig gebruik van de schaarse ruimte. Om zorgvuldig ruimtegebruik te bevorderen en overprogrammering te voorkomen is de Ladder van duurzame verstedelijking geïntroduceerd. De Ladder gaat uit van het principe dat eerst gekeken wordt of er vraag is naar een bepaalde nieuwe ontwikkeling, vervolgens te kijken of het bestaande stedelijk gebied of bestaande bebouwing kan worden hergebruikt en mocht nieuwbouw nodig zijn altijd zorgen voor een optimale (multimodale) bereikbaarheid. Medio 2012 is de Ladder van duurzame verstedelijking als procesvereiste opgenomen in het Besluit ruimtelijke ordening (Bro).

De Ladder voor duurzame verstedelijking ziet op planologische onderbouwing van stedelijke ontwikkelingen. Als stedelijke ontwikkeling wordt in dit geval bedoeld een ruimtelijke ontwikkeling van een bedrijventerrein, kantoren, detailhandel, woningbouw of andere stedelijke voorzieningen.

*In dit bestemmingsplan worden stedelijke functies als bedrijven, kantoor en detailhandel planologisch mogelijk gemaakt. Het betreft – het positief bestemmen van*

*– bestaande situaties en de bestemming wordt niet gewijzigd ten opzichte van het vigerend planologisch beleid. Nieuwvestiging (nieuwe locaties) wordt niet mogelijk gemaakt. Het beleid voor bestaande situaties is conserverend van aard; niet- agrarische bedrijven, detailhandel en kantoor wordt geen uitbreidingsruimte bvo toegestaan. Bedrijven worden tevens specifiek bestemd. Om bij bedrijfsbeëindiging doelmatig gebruik van bestaande bebouwing mogelijk te maken, bieden we de mogelijkheid voor het vestigen van een gelijkwaardig bedrijf op de betreffende locatie. Het areaal bedrijventerrein wordt niet uitgebreid. Voorwaarde is dat het bedrijf naar aard, omvang en effect op de omgeving vergelijkbaar is en ruimtelijk geen slechtere situatie oplevert. Bedrijven die naar een aard en omvang meer thuis horen op een bedrijventerrein zoals Bevi-inrichtingen (bedrijven met een extern veiligheidsrisico), transport- en distributiebedrijven, industriële bedrijven en groothandel, zijn uitgesloten.*

#### Conclusie

Het voorliggende bestemmingsplan is in overeenstemming met de Ladder van duurzame verstedelijking (principes van zorgvuldig ruimtegebruik).

#### 3.1.2 Besluit algemene regels ruimtelijke ordening

Het Besluit algemene regels ruimtelijke ordening (Barro), ook wel de AMvB Ruimte genoemd, is op 22 augustus 2011 vastgesteld en heeft als doel om vanuit een concreet nationaal belang een goede ruimtelijke ordening te bevorderen. De AMvB is het inhoudelijke beleidskader van het rijk waaraan ruimtelijke besluiten op provinciaal en gemeentelijk niveau moeten voldoen. Dat betekent dat de AMvB regels geeft over bestemmingen en het gebruik van gronden.

Het Besluit algemene regels ruimtelijke ordening (ook bekend als de AMvB Ruimte) is dus gericht op de juridische doorwerking van nationale belangen in gemeentelijke bestemmingsplannen. In het Barro zijn de nationale belangen die juridische borging vereisen opgenomen. In de realisatieparagraaf van de SVIR zijn 13 nationale ruimtelijke belangen genoemd. Voor het buitengebied van de gemeente Zevenaar is het Barro van belang in het kader van de gebiedsreservering.

Voor het plangebied zijn de volgende nationale belangen van belang:

- Hoofdwegen en landelijke spoorwegen
- Grote rivieren
- Elektriciteitsvoorziening (hoogspanningsverbindingen)
- Buisleidingen
- Natuurnetwerk Nederland

#### Hoofdwegen en landelijke spoorwegen

Op basis van de Barro is een ruimtelijke reservering opgenomen voor de aanleg A15 en verbreding A12. Het gedeelte van de A12 waar een reserveringsstrook is opgenomen is gelegen in het plangebied. In het reserveringsgebied mogen geen belemmerende activiteiten plaats vinden c.q. toegevoegd worden.

Figuur 3.1 Ruimtelijke reservering voor aanleg en verbreding hoofdwegen (Ministeriële regeling, bijlage J)

*In het bestemmingsplan wordt rekening gehouden met de algemene regels van het Barro. In de strook naast de A12 wordt geen nieuwe bebouwing toegestaan. Bestaand gebruik en bebouwing wordt positief bestemd. Het bestemmingsplan laat geen nieuwe belemmeringen (activiteiten, bebouwing) toe in de reserveringsstrook van de A12.*

#### Grote rivieren

In het Barro zijn zowel regels als reserveringen voor– het stroomgebied van – de rijksvaarwegen opgenomen. De IJssel is aangewezen als een rijksvaarweg Onderdeel Rijntakken). In het noordwesten en noordoosten ligt de IJssel en uiterwaarden in het plangebied7.

<sup>7</sup> De IJssel en uiterwaarden liggen in het plangebied Ruimte voor de Rivier

Figuur 3.2. Kaart Grote rivieren, detailkaart noord (Barro, bijlage 3)

Daarmee is tevens de 'Beleidsregels Grote Rivieren' van toepassing. Deze beleidslijn bevat een kader voor het beoordelen van de toelaatbaarheid – vanuit rivierkundig én ruimtelijk oogpunt - van nieuwe activiteiten in het rivierbed van de grote rivieren.

Figuur 3.3 Kaart Beleidsregels Grote rivieren, kaartblad 085 IJssel 1, stroomvoerend regiem

Figuur 3.4 Kaart Beleidsregels Grote rivieren, kaartblad 086 IJssel 2, stroomvoerend regiem

*De uiterwaarden van de IJssel hebben een agrarische bestemming. In deze bestemming wordt, behoudens binnen de aangewezen bouwvlakken, geen bebouwing toegestaan.*

#### Elektriciteitsvoorziening

In het Barro zijn hoogspanningsleidingen aangewezen als nationaal belang. Het tracé (Zwolle)-Hengelo-Doetinchem-Dodewaard-(Zwolle) loopt door het plangebied. Het tracé van de hoogspanningsverbinding moet in het bestemmingsplan opgenomen worden.

Figuur 3.5 Kaart elektriciteitsvoorziening (Barro, bijlage 5)

*Ter plaatse van de hoogspanningsleiding zijn leidingstroken en bijbehorende veiligheidszones opgenomen. Ter plaatse van de veiligheidszone is geen bebouwing toegestaan. Daarmee is het tracé van de leidingen in het plangebied planologisch geborgd en beschermd.*

#### Buisleidingen

In het Barro zijn buisleidingen (vervoer gevaarlijke stoffen) als nationaal belang opgenomen. In de Structuurvisie Buisleidingen (zie 3.1.3) is dit nader uitgewerkt waarbij onder andere de ruimtelijke hoofdstructuur aangegeven.

*Ter plaatse van de gasleidingen zijn leidingstroken en bijbehorende veiligheidszones opgenomen. Ter plaatse van de veiligheidszone is geen bebouwing toegestaan. Daarmee is het tracé van de leidingen in het plangebied planologisch geborgd en beschermd.*

#### NatuurnetwerkNederland

Gebieden die (gezamenlijk) het natuurnetwerk Nederland vormen, worden bij provinciale verordening aangewezen. Daarbij worden regels gesteld die bewerkstelligen dat een bestemmingsplan dat betrekking heeft op een gebied behorende tot het natuurnetwerk Nederland geen activiteiten mogelijk maakt ten opzichte van het geldende bestemmingsplan, die per saldo leiden tot een significante aantasting van de wezenlijke kenmerken en waarden, of tot een significante vermindering van de oppervlakte van die gebieden, of (vermindering) van de samenhang tussen die gebieden, tenzij:

- a. er sprake is van een groot openbaar belang;
- b. er geen reële alternatieven zijn, en
- c. de negatieve effecten op de wezenlijke kenmerken en waarden, oppervlakte en samenhang worden beperkt en de overblijvende effecten gelijkwaardig worden gecompenseerd.

*Het door de provincie aangewezen natuurnetwerk (GNN/GO) is in het bestemmingsplan planologisch geborgd en beschermd (zie paragraaf 3.2.1 en 3.2.2).*

Het voorliggende bestemmingsplan is in overeenstemming met de regels van het Barro.

#### 3.1.3 Structuurvisie Infrastructuur en Ruimte (SVIR)

Op 13 maart 2012 is de Structuurvisie Infrastructuur en Ruimte (SVIR) in werking getreden. Deze structuurvisie geeft een totaalbeeld van het ruimtelijk- en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties. De SVIR heeft de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving vervangen. Tevens zijn de ruimtelijke doelen en uitspraken in de volgende documenten vervangen: PKB Tweede structuurschema Militaire terreinen, de Agenda Landschap, de Agenda Vitaal Platteland en Pieken in de Delta.

Het Rijk geeft de verantwoordelijkheid voor de afstemming tussen verstedelijking en groene ruimte op regionale schaal over aan provincies (zie 3.2 Provinciaal beleid). Daarmee wordt bijvoorbeeld het aantal regimes in het landschaps- en natuurdomein fors ingeperkt. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders. Het Rijk formuleert drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028):

- het vergroten van de concurrentiekracht van Nederland door het versterken van de ruimtelijk-economische structuur van Nederland;
- het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat;
- het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

De Nationale ruimtelijke hoofdstructuur geeft de nationale belangen, waarvoor het Rijk verantwoordelijk is, geografisch weer. Op die kaart is op hoofdlijnen aangegeven welke gebieden en structuren van nationaal belang zijn bij de geformuleerde rijksdoelen rond concurrentiekracht, bereikbaarheid, leefbaarheid en veiligheid, zodat een samenhangende ruimtelijke hoofdstructuur zichtbaar wordt. Ook is in deze structuurvisie het (toekomstige) ruimtebeslag ten behoeve van nieuwe leidingtracés meegenomen. Dit geldt specifiek voor buisleiding- en hoogspanningstracés.

Aangewezen nationale hoofdstructuren zijn in het plangebied gelegen. Gasleidingen, de hoogspanningsverbinding, de spoorwegen en de A12 in het plangebied zijn aangeduid als onderdeel van de Nationale ruimtelijke hoofdstructuur. Daarnaast maakt een deel van het plangebied deel uit van de herijkte Ecologische Hoofdstructuur (EHS).

De nationale belangen waaronder de aangewezen hoofdstructuren zijn geborgd in het Barro. Het voorliggende bestemmingsplan is in overeenstemming met het Barro (zie paragraaf 3.1.2) en met de SVIR.

Het bestemmingsplan geeft geen (extra) regelingen die de concurrentiekracht van de regio of Nederland onevenredig aantasten. Voor zover ruimtelijke beperkingen zijn opgenomen, zijn deze afgewogen ten opzichte van andere waarden en belangen.

In het plangebied gelegen (inter)nationale en regionale infrastructuur is planologisch geborgd met een verkeersbestemming, waarmee de (inter)nationale bereikbaarheid is zeker gesteld.

Het voorliggende bestemmingsplan beoogd een leefbare en veilige leefomgeving te borgen en natuurlijke en cultuurhistorische waarden te beschermen. Het plan voldoet aan de relevante wet- en regelgeving ter bescherming van de leefomgeving en cultuur- historische waarden (zie hoofdstuk 5). Tussen bestemmingen met een veiligheidsrisico en kwetsbare bestemmingen zijn afstanden in acht genomen. Archeologische-, cultuur- historische- (waaronder rijksmonumenten) en natuurlijke waarden worden voor zover nodig beschermd. Het cultureel erfgoed wordt beschermd via de Erfgoedwet.

#### Conclusie

Het voorliggende plan is in overeenstemming met de Structuurvisie Infrastructuur en Ruimte.

#### 3.1.4 Structuurvisiebuisleidingen

De Structuurvisies Buisleidingen is een nadere uitwerking van het nationale belang zoals is opgenomen in de Structuurvisie Infrastructuur en Ruimte. Het nationaal ruimtelijk beleid is gericht op verbetering van de basiskwaliteit van de gehele hoofdinfrastructuur. Daarbij is het van belang, dat het bestaande buisleidingennet goed wordt onderhouden en dat voldoende ruimte open blijft voor uitbreiding van het buisleidingentransport in de toekomst. In de Structuurvisie buisleidingen van het Ministerie van Infrastructuur en Milieu (I&M) is een hoofdstructuur vastgelegd van ruimtelijke reserveringen (buisleidingstroken) voor het vervoer van gevaarlijke stoffen door buisleidingen in Nederland voor de komende 25 à 30 jaar. Uitgangspunt daarbij is een zo beperkt mogelijke aanspraak op de ruimte. In veel leidingstroken liggen nu al één of meerdere buisleidingen. Hierin is bovendien ruimte beschikbaar voor het leggen van nieuwe buisleidingen voor aardgas, olieproducten of chemicaliën.

Voor deze leidingen, reeds bestaand of nieuw, geldt dat het Besluit externe veiligheid buisleidingen (Bevb) gemeenten verplicht deze leidingen op te nemen in het bestemmingsplan met een belemmeringenstrook van 4 of 5 meter ter weerszijden van de leiding. Verder dient op grond van het Bevb voor alle leidingen rekening te worden gehouden met de risiconormering die geldt voor buisleidingen voor gevaarlijke stoffen.

Een aantal buisleidingen dat aansluit op het gasverdeelstation bij de Zweekhorst, inclusief de leiding die naar de Duitse grens loopt, hoort bij de nationale hoofdstructuur en is opgenomen in de visiekaart (zie figuur 3.6). Het tracé ten westen van de Zweekhorst ligt nog niet vast. Het tracé van de buisleidingenstrook loopt parallel aan het mogelijke tracé van de te verlengen A15. Beide tracés zullen onderling worden afgestemd. Het definitieve tracé voor de leidingenstrook wordt dus later vastgesteld.

Figuur 3.6: Visiekaart structuurvisie buisleidingen. Het plangebied ligt binnen de rode cirkel.

*De nationale belangen, waaronder de aangewezen buisleidingen, zijn geborgd in het Barro. Het voorliggende bestemmingsplan is in overeenstemming met het Barro.*

#### Conclusie

Het voorliggende bestemmingsplan is in overeenstemming met de Structuurvisie buisleidingen.

## <span id="page-44-0"></span>3.2 Provinciaal beleid

#### 3.2.1 Omgevingsvisie Gelderland

Op 9 juli 2014 hebben Provinciale Staten de Omgevingsvisie Gelderland vastgesteld. De bijbehorende Omgevingsverordening is vervolgens op 24 september 2014 vastgesteld. Op 18 oktober 2014 zijn de Omgevingsvisie en de -verordening Gelderland in werking getreden.

Doordat wetten veranderen of door de komst van nieuwe initiatieven worden regelmatig aanpassingen doorgevoerd. Op 1 maart 2017 is het Actualisatieplan Omgevingsverordening vastgesteld met daarin het Gelders Plussenbeleid. Momenteel wordt er gewerkt aan de actualisatieplannen van de Omgevingsvisie en -verordening (december 2017). De Omgevingsverordening, inzake geitenhouderij is op 13 december 2017 vastgesteld.

In de Omgevingsvisie 'Gelderland anders' zijn twee hoofddoelen benoemd: een duurzame economische structuur en het borgen van de kwaliteit en veiligheid van de leefomgeving. Naast de Omgevingsvisie is een Omgevingsverordening opgesteld, waarin de beleidsuitgangspunten uit de Omgevingsvisie zijn vertaald in concrete regels die van toepassing zijn op gemeentelijke bestemmingsplannen. De provinciale hoofddoelen zijn vertaald in provinciale ambities, met als hoofdthema's:

- Divers Gelderland regionale verschillen en regionale identiteit;
- Dynamisch Gelderland ambities op ruimtelijk-economisch vlak, waaronder wonen, werken en mobiliteit;
- Mooi Gelderland bescherming en ontwikkeling van Gelderse kwaliteiten als cultuurhistorie, natuur, water en ondergrond.

De Omgevingsvisie beschrijft hoe de provincie Gelderland in de komende jaren wil omgaan met ontwikkelingen en initiatieven. In de Omgevingsvisie wordt het accent gelegd op de stedelijke netwerken als economische kerngebieden van Gelderland. In samenhang met de sterke steden zijn de landschappelijke ligging en de vitaliteit van de dorpen in de regio van groot belang. Bij ruimtelijke initiatieven is de uitdaging de match te maken tussen de kwaliteiten van het betreffende initiatief en de kwaliteiten van de plek of het gebied waar het initiatief speelt (hierover wordt verderop specifiek ingegaan). Als leidend principe en afwegingskader hanteert de provincie de Gelderse ladder voor duurzaam ruimtegebruik, in samenhang met de rijksladder voor duurzame verstedelijking. Dit houdt in dat in bestemmingsplannen die voorzien in een stedelijke ontwikkeling moet worden aangegeven hoe met de ladder is omgegaan (aantonen van de behoefte, afwegen van de mogelijkheden in bestaand stedelijk gebied, motiveren bereikbaarheid).

De regionale afspraken over wonen en werken blijven het uitgangspunt voor nieuwe ontwikkelingen. De provincie streeft ernaar om vraag en aanbod op de woningmarkt met elkaar in balans te brengen, onder andere door een verandering van aanbod- gestuurd bouwen naar vraag-gestuurd bouwen. Voor woningbouw geldt dat de woningen dienen te passen in het door Gedeputeerde Staten vastgestelde Kwalitatief Woonprogramma voor de regio respectievelijk het door Gedeputeerde Staten vastgestelde Regionaal Programma Wonen.

### Toevoegen van kwaliteit aan de leefomgeving

De provincie vindt het van belang dat een goede match ontstaat tussen de kwaliteiten van het ruimtelijk initiatief en de kwaliteiten van de (uiteindelijk gekozen) locatie en het omliggende gebied. De uitdaging waar de partners gezamenlijk voor staan is om kwaliteit indien mogelijk en gewenst extra kwaliteit - toe te voegen, leefbaar te maken en houden. Algemene stelregel is: streef naar een goed evenwicht tussen ontwikkelingsruimte en de kwaliteitsprestatie c.q. investering in kwaliteit van de leefomgeving. Bij dit evenwicht spelen de 'onderliggende' gebiedscategorieën, met name in het landelijke gebied, een grote rol.

In de uitvoering van de Omgevingsvisie zal de koppeling tussen toepassing van de ladder voor duurzaam ruimtegebruik en de kwaliteitsborging verder worden geoptimaliseerd. Dit zal worden ondersteund door het gezamenlijk samenstellen en in gebruik nemen van de Gebiedenatlas. Een kwaliteitsinstrument dat helpt bij het benoemen van kwaliteitsambities en -prestaties, bijvoorbeeld op het gebied van stedenbouwkundige en landschappelijke inpassing, cultuurhistorische waarden, architectuur en vormgeving, bereikbaarheid, ondernemerschap, voorzieningenniveau, milieukundige condities, sociale cohesie, maatschappelijke vitaliteit.

*Het voorliggende bestemmingsplan bevat regels voor het beschermen en bevorderen van de (ruimtelijke) kwaliteit van de leefomgeving. Bij ruimtelijke ontwikkelingen is landschappelijke inpassing in het bestemmingsplan verankerd. In geval van substantiële ruimtelijke ontwikkelingen worden voorwaarden gesteld aan behoud, herstel of versterking van de kernkwaliteiten van het landschap. Het plan aan de relevante weten regelgeving ter bescherming van de leefomgeving (zie hoofdstuk 5).*

*Het voorliggende plan betreft een actualisatie en legt geen nieuwe ontwikkelingen vast. De omgevingsvisie is daarom ook niet direct van invloed op het bestemmingsplan. Wel zijn het onderwerpen die het plan in het algemeen raken. Maar deze zijn, onder andere op basis van gemeentelijk beleid, ook waar mogelijk vertaald naar (algemene) regels in het bestemmingsplan. Het bestemmingsplan bevat regels voor het beschermen en bevorderen van de (ruimtelijke) kwaliteit van de leefomgeving. Bij ruimtelijke ontwikkelingen is landschappelijke inpassing in het bestemmingsplan verankerd. In geval van substantiële ruimtelijke ontwikkelingen worden voorwaarden gesteld aan behoud, herstel of versterking van de kernkwaliteiten van het landschap. Het plan voldoet aan de relevante wet- en regelgeving ter bescherming van de leefomgeving. Het plan sluit derhalve aan op de provinciale visie.*

#### Gelderse ladder voor duurzaam ruimtegebruik

Voor een goede afweging van keuzes voor locaties van nieuwe bebouwing staat de Gelderse ladder voor duurzaam ruimtegebruik centraal. De ladder vervangt het beleid van de woningbouwcontour en zoekzones zoals opgenomen in het Streekplan 2005. Met de Gelderse ladder voor duurzaam ruimtegebruik worden een transparante besluitvorming en een zorgvuldige ruimtelijke afweging nagestreefd.

De Gelderse ladder voor duurzaam Ruimtegebruik kan worden gezien als een uitbreiding op de Rijksladder voor duurzame verstedelijking zoals in de Bro is vastgelegd. Deze kent drie treden:

- trede 1: is er een regionale behoefte (bijvoorbeeld vastgelegd in het Regionaal Programma Bedrijventerreinen of het Kwalitatief Woonprogramma);
- trede 2: is (een deel van) de regionale behoefte op te vangen binnen het bestaand stedelijk gebied;
- trede 3: zoek een locatie die passend ontsloten is of kan worden voor de resterende regionale behoefte.

Bij de Gelderse ladder voor duurzaam ruimtegebruik worden hier twee vragen aan toegevoegd:

- Past de ontwikkeling bij de doelen in Gelderland? Zo ja,
- Hoe voegt de ontwikkeling (extra) kwaliteit toe aan het gebied.

Ontwikkelingen die kleinschalig van aard zijn hoeven niet expliciet aan de Gelderse ladder voor duurzaam ruimtegebruik getoetst te worden. Bij plannen moet gekeken worden of de nieuwe situatie qua aard en schaal passend is. Dat wil zeggen dat de nieuwe situatie zich geruisloos in het karakter van het betreffende buitengebied laat passen. Als de nieuwe situatie qua omvang (aantal woningen of oppervlaktes) of qua effecten (verkeersaantrekkende werking) dusdanig is dat de aard van het betreffende buitengebied qua karakter verandert, is er sprake van een grootschalige ontwikkeling. In die gevallen is een afweging op grond van de Gelderse ladder voor duurzaam ruimtegebruik aan de orde.

*In dit bestemmingsplan worden stedelijke functies als bedrijven, kantoor en detailhandel planologisch mogelijk gemaakt. Het beleid voor bestaande situaties is conserverend van aard; niet-agrarische bedrijven, detailhandel en kantoor wordt geen uitbreidingsruimte bvo toegestaan.*

*Het voorliggende bestemmingsplan plan bevat regels waarmee de landschappelijke waarden in het bestemmingsplan worden beschermd en de landschappelijke inpassing bij ruimtelijke ontwikkeling is verankerd. Ruimtelijke ontwikkelingen zijn mogelijk onder de voorwaarde dat geen onevenredige aantasting van het landschap plaatsvindt, dan wel adequaat landschappelijk wordt ingepast. Bij grotere ruimtelijke impact gaan we uit van versterking van de kernkwaliteiten van het landschap.*

## Functie verandering van vrijkomende agrarische bebouwing

Nieuwe (stedelijke) functies in het buitengebied worden afgewogen in het licht van de Ladder voor duurzaam ruimtegebruik. Voorkomen moet worden dat er zoveel woningen en bedrijven via functieverandering worden gerealiseerd dat dit op gespannen voet komt te staan met de vitaliteit van de kernen en bedrijventerreinen. Specifiek voor functieverandering naar 'werken' geldt dat hergebruik van vrijkomende gebouwen het uitgangspunt moet zijn. Bij vervangende nieuwbouw zal altijd de vraag beantwoord moeten worden waarom het nieuwe bedrijfspand niet op een lokaal bedrijventerrein kan worden opgericht.

De provincie hanteert de volgende uitgangspunten voor functieverandering in het buitengebied (vrijkomende agrarische bebouwing):

- al dan niet vervangende nieuwbouw;
- ruimtelijke kwaliteitswinst ontstaat door sloop van gebouwen; landschappelijke inpassing en eventueel aanvullende investeringen in ruimtelijke kwaliteit;
- vervangende nieuwbouw staat in verhouding tot het te slopen oppervlak;
- nieuwe functies passen qua aard en schaal in het buitengebied.

*Nieuwe ruimtelijke ontwikkelingen die naar aard en schaal niet passen in het buitengebied worden in dit bestemmingsplan niet mogelijk gemaakt. In het bestemmingsplan is een regeling voor vrijkomende agrarische bebouwing opgenomen. Het bestaande bebouwingsoppervlak moet met minimaal 50% wordt gereduceerd en de ruimtelijke ontwikkeling moet voorzien in een goede landschappelijke inpassing. De omvang van een ontwikkeling is, afhankelijk van de locatie, beperkt tot maximaal 4 woningen. Uitgangspunt is dat transformatie moet leiden tot verbetering van de ruimtelijke kwaliteit.*

#### Wonen en werken in het buitengebied

De provincie en haar partners streven samen naar een vitaal buitengebied:

- met behoud van levendigheid;
- met een verbetering van de kwaliteit van wonen, werken en vrijetijdsbesteding;
- rekening houdend met grote verschuivingen door schaalvergroting in de landbouw, energietransitie en urbanisatie de komende jaren.

In veel regio's willen gemeenten het wonen, de detailhandel en het werken zo veel mogelijk concentreren in de kernen. Bij deze opgave zouden partijen samen moeten inspelen op nieuwe kansen voor de plattelandseconomie en samen moeten anticiperen op demografische ontwikkelingen. De provincie stelt bij initiatieven voor functieverandering dat deze de aanwezige en te ontwikkelen economie en gebiedskwaliteiten moeten versterken. Dit kunnen initiatieven zijn voor wonen en werken. Bijvoorbeeld in het geval van functieverandering of bij het realiseren van nieuwe landgoederen. Dat betekent:

- initiatieven koesteren als kans;
- niet vooraf ontwikkelingen uitsluiten;
- mogelijkheden zoeken.

Daarvoor dragen in eerste instantie de initiatiefnemers de verantwoordelijkheid. De provincie voert een beperkte regie op wonen en werken in het buitengebied, door kwalitatieve proceskaders aan te geven en ondersteuning te bieden. Daarbij geldt voor een initiatief in het buitengebied dat het 'nieuwe rood' in het buitengebied een kwaliteitsverbetering moet zijn in het gebied. Een kwaliteitsverbetering wil zeggen dat er sprake is van sloop en of hergebruik van vrijkomende bebouwing (functieverandering) of van ontwikkeling van nieuwe natuur. De rood-rood en rood- groenverhoudingen van de nieuwe situatie ten opzichte van de oude situatie bepalen de aanvaardbaarheid. Voor nieuwe stedelijke functies in het buitengebied geldt dat deze afgewogen worden in het licht van de Gelderse ladder voor duurzaam ruimtegebruik, ook in het geval van nieuwe landgoederen en functieverandering (bijvoorbeeld door de behoefte aan 'landelijk wonen', die tot gevolg heeft dat woningen niet in de bestaande steden en dorpen kunnen worden gebouwd).

*In het voorliggende bestemmingsplan wordt ruimte geboden voor transformatie van bestaande bedrijfsbebouwing en herinvulling van niet-agrarische bedrijven. Herinvulling met niet-agrarische bedrijven is mogelijk onder voorwaarde dat de aard, omvang en effect op de omgeving vergelijkbaar is. Bedrijven die naar een aard en omvang meer thuis horen op een bedrijventerrein, zijn uitgesloten (zie paragraaf 3.1.1. Ladder van duurzame verstedelijking).*

### Land- en tuinbouw

De provincie streeft ernaar de grote sociaal-economisch betekenis van de land- en tuinbouwsector voor het Gelders platteland ook in de toekomst te behouden. De sector heeft groeipotentie en sterke relaties met andere maatschappelijke opgaven. De provincie wil de ontwikkeling in de sector koppelen aan de opgaven voor energietransitie, biobased economy, arbeidsmarkt, een vitaal platteland en natuur- en waterbeheer. De sector heeft wel de opgave om te produceren met een lagere milieubelasting. De sector wil daarbij bredere maatschappelijke acceptatie krijgen.

De provincie ziet daarbij onder andere als opgave:

- het verder ontwikkelen van een economisch gezonde en duurzame land- en tuinbouw;
- voorop blijven lopen in de innovatie en ketenintegratie in de agrofoodsector en de koppeling met biobased economy;
- ondersteunen sector bij het verwerven' license to produce' (dierenwelzijn, milieu, landschappelijke inpassing);
- agrariërs in positie brengen om de kwaliteit van natuur en landschap in het agrarisch cultuurlandschap te borgen.

De provincie faciliteert de land- en tuinbouw en biedt individuele ondernemers ontwikkelingsruimte om economisch concurrerend en duurzaam te produceren, bijvoorbeeld op het gebied van:

- vergroting van agrarische bouwpercelen;
- structuurversterking van grondgebonden landbouw;
- clustering en herstructurering van tuinbouw;
- stimulering van innovaties.

Deze ontwikkelingen moeten duurzaam vorm krijgen. Bedrijven die voldoen aan maatschappelijke eisen op het vlak van dier- en volksgezondheid, milieu, dierwelzijn en ruimtelijke kwaliteit kunnen rekenen op maatschappelijk draagvlak en verdienen ruimte. De mogelijkheden voor ontwikkelingen van individuele bedrijven worden vooral bepaald door de ligging van het bedrijf en de aanwezige kwaliteiten en opgaven in dat gebied.

## Grondgebonden landbouw

Bij de grondgebonden landbouw gaat het onder meer om bedrijven voor akkerbouw, fruitteelt, boomteelt en melkveehouderij. Om grondgebonden bedrijven als functionele dragers van het Gelders platteland te behouden en versterken biedt de provincie ruimte voor groene groei en verbreding. De provincie richt zich op:

- 1. een goede verkavelingsstructuur;
- 2. het bevorderen van goede watercondities;
- 3. het stellen van de randvoorwaarde aan groei van (melkvee)bedrijven dat deze grondgebonden blijven en rekening houden met de ruimtelijke kwaliteit bij groei;
- 4. het bevorderen van de weidegang

Een voorwaarde voor de groei van grondgebonden veehouderijbedrijven is dat de productie grondgebonden blijft. Dat wil zeggen dat het bedrijf beschikt over cultuurgrond om de dieren op het bedrijf voor meer dan 50% in de ruwvoerbehoefte te kunnen voorzien. Om de grondgebondenheid van een ondernemer te beoordelen, vereisen gemeenten van ondernemers dat zij bij hun aanvraag een grondgebruiksplan toevoegen. In dit plan geeft de ondernemer aan over welke gronden het bedrijf kan beschikken - zowel pacht als eigendom - en voor welke teelten de percelen worden gebruikt. Gemeenten wordt gevraagd in hun bestemmingsplannen een definitie van een grondgebonden veehouderijbedrijf op te nemen.

De uitbreiding moet ruimtelijk aanvaardbaar zijn. Zowel op de schaal van het gebouw, het erf en de inpassing van het erf in het landschap dient aandacht te zijn voor de ruimtelijke kwaliteit. Het is wenselijk dat de gemeenten ondernemers verzoeken om bij een grootschalige uitbreiding een beeldkwaliteitsplan op te stellen. De provincie stelt geen grens aan de bedrijfsomvang van een grondgebonden veehouderijbedrijf. Bedrijven die willen groeien moeten die ontwikkelruimte 'verdienen'.

*Door verruiming van de omvang van de agrarische bouwpercelen van grondgebonden agrarische bedrijven ten opzichte van de voorgaande situatie krijgt de sector ruimte om te groeien en te ontwikkelen. De omvang van een agrarisch bouwperceel kan, afhankelijk van de specifieke situatie, maximaal 2 hectare bedragen. Aan uitbreiding van het agrarisch bouwperceel is voorwaarde van landschappelijke inpassing verbonden. Omschakeling van een grondgebonden agrarisch bedrijf naar een nietgrondgebonden agrarisch bedrijf wordt niet mogelijk gemaakt. Tevens wordt verbreding mogelijk gemaakt in de vorm van nevenactiviteiten.*

#### Niet-grondgebonden veehouderij

Maatschappelijk verantwoord ondernemen staat centraal. De provincie zet in op het creëren van mogelijkheden en geeft randvoorwaarden voor duurzame niet-grondgebonden landbouw. De ontwikkelingsmogelijkheden van een bedrijf hangen in de eerste plaats af van de locatie. In Gelderland behoort het grootste deel van de veehouderijen tot nietgrondgebonden landbouw. Het voer voor de dieren komt van buiten het bedrijf en veelal zelfs van buiten Nederland. De provincie stimuleert bestaande bedrijven in deze sector die duurzamer willen produceren. Dit betekent dat:

- er geen ruimte is voor nieuwvestiging van niet-grondgebonden veehouderijbedrijven;
- er ruimte is voor bestaande bedrijven om zich duurzaam te ontwikkelen.

Aan deze groei zijn duurzaamheidseisen verbonden die zijn uitgewerkt in het Plussenbeleid (zie paragraaf 3.2.2 onder het kopje Gelders Plussenbeleid). De provincie heeft een instructieregel in de Omgevingsverordening opgenomen voor doorwerking van het Plussenbeleid naar het ruimtelijke beleid van de gemeente(zie paragraaf 3.3.12). Welke uitbreidingen van veehouderijen mogelijk zijn, wordt verder bepaald door:

- wettelijke kaders van het Rijk;
- provinciale Omgevingsvisie en Omgevingsverordening;
- gemeentelijke bestemmingsplannen en ruimtelijk beleid.

De groeipotentie van een bedrijf is afhankelijk van de locatie waar het bedrijf ligt. Wanneer kwetsbare en gevoelige functies in de omgeving van het bedrijf liggen, zijn de uitbreidingsmogelijkheden beperkt en aan specifieke voorwaarden gekoppeld. Zo moeten bedrijven in de omgeving van stikstofgevoelige Natura 2000 gebieden extra technische maatregelen treffen om groeiruimte te creëren. Naast het ruimtelijk spoor stimuleert de provincie de verduurzaming van de veehouderij actief door kennis te helpen ontwikkelen en door innovaties via proefopstellingen en praktijkpilots te ondersteunen.

*In het voorliggende bestemmingsplan zijn specifieke bouwpercelen aangewezen voor nietgrondgebonden agrarische bedrijven. Het betreft uitsluitend bouwpercelen waar al een niet-grondgebonden agrarisch bedrijf is gevestigd. Er worden geen nieuwe bouwpercelen toegevoegd. Omschakeling van een grondgebonden agrarisch bedrijf naar een nietgrondgebonden agrarisch bedrijf (op een niet aangewezen bouwperceel) is niet toegestaan. De omvang van een agrarisch bouwperceel mag maximaal 1 ha. bedragen. Aan uitbreiding van het agrarisch bouwperceel is voorwaarde van landschappelijke inpassing verbonden. Het toestaan van grotere agrarische bouwpercelen voor nietgrondgebonden bedrijven, zoals binnen de kaders van het plussenbeleid mogelijk is, is op dit moment niet opportuun. Bij verdere verruiming van de mogelijkheden kan een toename van de stikstofdepositie op stikstofgevoelige habitats met mogelijk negatieve effecten niet uitgesloten worden (zie Milieueffectrapportage). Omschakeling van een nietgrondgebonden agrarisch bedrijf naar een grondgebonden agrarisch bedrijf kan alleen via toepassing van een wijzigingsbevoegdheid. De eigenaar dient middels een grondgebruiksplan de noodzaak omschakeling aan te tonen indien sprake is van veeteelt. Indien sprake is van een akkerbouwbedrijf dient dit te blijken uit het intrekken van milieuvergunningen op het betreffende adres en uit een aanvraag bouwvergunning voor de bedrijfsbebouwing.*

#### Glastuinbouw

Voor de glastuinbouw richt de provincie zich op de concentratie en ketenversterking in een beperkt aantal gebieden, in combinatie met een actieve rol in de herstructurering van de economisch verouderde glastuinbouwgebieden van Huissen, Angeren en de Bommelerwaard. Ontwikkelruimte wordt behouden, verduurzaming en valorisatie van kennis, producten en reststromen zijn belangrijk. Sturing blijft bestaan op concentratie van de glastuinbouw in twee glastuinbouwontwikkelingsgebieden Bergerden-Huissen en de Bommelerwaard. In extensiveringsgebieden wordt gestuurd op afbouw van de glastuinbouwontwikkeling en verbetering van de ruimtelijke kwaliteit.

*In het plangebied zijn enkele solitaire glastuinbouwbedrijven gevestigd. Glastuinbouwlocaties zijn conserverend bestemd met een beperkte uitbreidingsruimte van maximaal 10%. Het bouwperceel ten hoeve van glastuinbouw mag maximaal 1 hectare bedragen. Nieuwvestiging van glastuinbouwbedrijven is niet toegestaan. Bij agrarische bouwpercelen is omschakeling naar glastuinbouw eveneens niet toegestaan.*

#### Natuur en landschap

De bescherming van bos en natuur buiten het Gelders Natuurnetwerk (GNN) en de Groene Ontwikkelzone (GO) is een verantwoordelijkheid van gemeenten. Het GNN bevat alle terreinen met een natuurbestemming binnen de voormalige ecologische hoofdstructuur (EHS) en een zoekgebied van 7.300 hectare voor 5.300 hectare nog te realiseren natuur (doel: 2025). De GO bestaat uit gebieden met andere bestemmingen dan natuur binnen de begrenzing van de EHS uit 2009, alsmede weidevogelgebieden en rustgebieden voor winterganzen. De GO is ruimtelijk verweven met het GNN en hangt daar functioneel mee samen. In de GO wordt ingezet op versterking van de samenhang tussen inliggende en aangrenzende natuurgebieden. In de GO is ruimte voor verdere economische ontwikkeling (van passende functies) in combinatie met een (substantiële) versterking van de samenhang tussen aangrenzende en inliggende natuurgebieden. In nog perspectiefvolle weidevogelgebieden wil de provincie een landbouwpraktijk stimuleren en instandhouden die rekening houdt met weidevogels. Ook ganzenfoerageergebieden worden aangewezen en hier wordt de noodzakelijke rust gewaarborgd.

Ter plaatse van de GNN is een natuurbestemming opgenomen. De bestemming is gericht op het beschermen van natuur- en landschapswaarden. Daarmee zijn de natuurwaarden in het plangebied planologisch beschermd. Het GO-netwerk is bestemd met de bestemming Waarde Natuur en landschap. Naast ter plaatse voorkomende bestemmingen, is de bestemming mede gericht op het behoud, de ontwikkeling en herstel van landschappelijke-, ecologische en/of natuurwaarden. Voor werkzaamheden die deze waarden aan kunnen tasten, is een vergunningplicht in de regels opgenomen. Beoordeeld wordt of deze vanuit het effect op de te beschermen waarden toelaatbaar zijn. Bij gewenste ontwikkelingen dienen de kernkwaliteiten te worden beschermd. De kernkwaliteiten van de GO bestaan uit de aanwezige ecologische waarden, de ecologische samenhang met inliggende en aangrenzende natuur van het GNN, de geomorfologische processen, de waterhuishouding, de kwaliteit van bodem, water en lucht, rust, de mate van stilte, donkerte en openheid en de landschappelijke waarden.

#### Water

De provincie stuurt op een veerkrachtig en duurzaam water- en bodemsysteem, bestaande uit bodem en ondergrond, grondwater en oppervlaktewater. De beleidskeuzes die vanuit het landelijke Deltaprogramma zullen worden gemaakt, zullen in een later stadium worden doorgevoerd als nieuw beleid via een partiële herziening van de Omgevingsvisie. Bij het maken van ruimtelijke keuzes worden (on)mogelijkheden van het water- en bodemsysteem vroegtijdig betrokken bij de planvorming. Bij de keuze tussen ruimtelijke en technische oplossingen, wordt door de provincie eerst voor een ruimtelijke oplossing gekozen en pas in tweede instantie voor een technische oplossing. Het water- en bodemsysteem wordt zoveel mogelijk afgestemd op andere functies, zodat door middel van een gebiedsgerichte benadering problemen uit verschillende sectoren ineens kunnen worden opgelost.

De hoofdwatergangen die van belang zijn voor de waterhuishouding, zijn specifiek bestemd ten behoeve van de waterhuishouding. Verder vormt het bestemmingsplan geen belemmering voor het aanpassen of toevoegen van voorzieningen voor de waterhuishouding in agrarisch gebied. Tevens kunnen, al dan niet op verzoek van het waterschap, bij het realiseren van gebouwen of (substantiële) verhardingen, nadere eisen worden gesteld met het oog op borging van de (toekomstige) waterhuishouding.

#### Cultuurhistorie

De provincie investeert in cultuur en erfgoed in combinatie met investeringen voor grote provinciale opgaven. Dit doet ze om de betekenis van cultuurhistorie voor ruimtelijke kwaliteit, leefbaarheid, identiteit en de vrijetijdseconomie in stand te houden en zo een aantrekkelijk woon-, werk- en vestigingsklimaat te creëren. Tegen de achtergrond van krimp wil de provincie zich samen met gemeenten inzetten voor goed gespreide basisvoorzieningen voor cultuur en erfgoed in de regio. De provincie heeft een aantal speerpunten benoemd voor inzet voor cultuur en erfgoed in de regio. Het Rijnstangengebied is één van deze speerpunten.

In het voorliggende bestemmingsplan worden belangrijke cultuurhistorische waarden geborgd. Naast specifieke dubbelbestemmingen ter bescherming van de cultuurhistorie, zoals 'archeologie' en 'landgoed' en (waarde) 'cultuurhistorie', zijn ontwikkelingen mogelijk onder de voorwaarde van landschappelijke inpassing. Landschappelijke inpassing is mede gericht op behoud of herstel van de (historische) landschappelijke structuren. De Cultuurhistorische waardenkaart vormt een belangrijk uitgangspunt bij het vormgeven van de landschappelijke inpassing. Aangewezen rijks- en gemeentelijke monumenten zijn middels de Erfgoedwet afdoende beschermd. Met het oog op behoud van monumentale bebouwing, biedt het bestemmingsplan monumenten meer mogelijkheden in de vorm van nevenfuncties of functieverandering. Bij de inpassing van deze (neven)functies blijft de cultuurhistorische waarde van de bebouwing wel het uitgangspunt.

### Vrijetijdseconomie(recreatiewoningen)

De provincie ziet de volgende opgaven voor een gezonde vrijetijdseconomie:

- 1. voorzien in een kwalitatieve en kwantitatieve behoefte voor vrijetijdsbesteding en een verhoging van de kwaliteit van het toeristisch product;
- 2. vergroten van de bijdrage van vrijetijdseconomie aan de werkgelegenheid en het inkomen van de mensen in Gelderland;
- 3. de vrijetijdseconomie ondersteunen bij het aanpassen aan de eisen van deze tijd (duurzaam, maatschappelijk verantwoord ondernemen, ruimtelijke kwaliteit);
- 4. ondersteunen van de vrijetijdseconomie als nieuwe economische drager op het platteland;
- 5. cultuurhistorie vermarkten voor vrijetijdseconomie;
- 6. meer Gelderse burgers laten sporten en bewegen ter bevordering van de gezondheid en sociale cohesie;
- 7. het initiatief nemen voor een Gelders wandelnetwerk.

In de recreatiesector is aan de ene kant grote behoefte aan kwaliteitsverbeteringen en innovatie en de daaruit vaak voortvloeiende behoefte aan meer fysieke ruimte. Aan de andere kant is er sprake van overaanbod. Daaruit vloeit de opgave voor om aan de ene kant ruimte te bieden voor de noodzakelijke kwaliteitsverbetering van de sector, maar aan de andere kant het probleem van de overcapaciteit aan te pakken.

Om de kwaliteit van het toeristisch product te behouden en vergroten is bedrijfsmatige exploitatie een voorwaarde, zodanig dat daadwerkelijk recreatieve (nacht) verblijfsmogelijkheden worden geboden. Permanente bewoning van recreatiewoningen en (sta)caravans is ongewenst en moet in het bestemmingsplan worden verboden.

De provincie werkt niet mee aan de bouw van solitaire recreatiewoningen. De bedrijfsmatige exploitatie van een solitaire recreatiewoning is niet reëel. De kans op gebruik van deze recreatiewoning als permanente woning is erg groot. Solitaire recreatiewoningen kunnen worden toegestaan op plekken waar ook reguliere woningen kunnen worden gebouwd. Doel hiervan is dat, wanneer de recreatiewoning toch permanent wordt bewoond, dit gebeurt in een woonomgeving en niet op een plek die geschikt is voor een recreatiewoning.

Het voorliggende bestemmingsplan biedt geen fysieke uitbreidingsruimte voor recreatieterreinen voor verblijfsrecreatie. Er worden wel (ontwikkel) mogelijkheden geboden op bestaande terreinen. De ondernemer kan deze ruimte gebruiken voor concept- en productontwikkeling (innovatie). De maximale capaciteit van het terrein is, gezien de ruimtelijke effecten, vastgelegd. Permanente bewoning op recreatieterreinen wordt expliciet in de regels verboden. In voorliggende bestemmingsplan zijn geen solitaire recreatiewoningen opgenomen, respectievelijk mogelijk gemaakt.

Bij boerderijen en woningen zijn wel kleinschalige overnachtingsmogelijkheden in de vorm van een mini-camping of bed&breakfast toegestaan. Bij kleinschalig kamperen in de vorm van een mini-camping gaat het hierbij uitsluitend om een nevenactiviteit, uitgeoefend door (één van) de bewoner(s) van de (bedrijfs)woning, zodat het ontstaan van zelfstandige en volwaardige campings wordt voorkomen.

#### Conclusie

Het voorliggende bestemmingsplan is als het gaat om het onderwerp verblijfsrecreatie in overeenstemming met de Omgevingsvisie Gelderland.

#### 3.2.2 OmgevingsverordeningGelderland

De Omgevingsverordening Gelderland, die is vastgesteld op 24 september 2014, is een juridisch instrument dat tot doel heeft om het beleid uit de Omgevingsvisie door te laten werken in gemeentelijke bestemmingsplannen. De omgevingsverordening heeft de status van ruimtelijke verordening, verkeersverordening, milieuverordening en waterverordening. In hoofdstuk 2 van de verordening zijn regels opgenomen om de provinciale belangen met betrekking tot het aspect ruimte te beschermen. Dit hoofdstuk bevat onder andere regels voor de ontwikkeling van woningen, bedrijvigheid (waaronder kantoren, bedrijventerreinen en detailhandel), glastuinbouw en veehouderijen. Daarnaast zijn regels opgenomen ter bescherming van het Gelders Natuurnetwerk (GNN), de Groene Ontwikkelingszone (GO) en verschillende landschappelijk en cultuurhistorisch waardevolle gebieden.

#### Veehouderij

In de omgevingsverordening maakt de provincie onderscheid tussen grondgebonden en niet-grondgebonden veehouderijen. Uitbreiding van de grondgebonden veehouderijtak is toegestaan indien de uitbreiding ruimtelijk aanvaardbaar is en voorziet in een goede landschappelijke inpassing. Zelf geteelde of geproduceerde agrarisch producten mogen verkocht worden bij het agrarische bedrijf onder de noemer van nevenactiviteiten. In de omgevingsverordening zijn specifieke randvoorwaarden vastgelegd voor nietgrondgebonden landbouw. De provincie streeft namelijk naar een duurzame nietgrondgebonden veehouderij in Gelderland.

Grondgebonden veehouderijbedrijven zijn die bedrijven waarvan de productie in zijn geheel of in overwegende mate – meer dan 50% – afhankelijk is van het voortbrengend vermogen van de onbebouwde grond in de omgeving van het bedrijf. De grond moet liggen in omgeving van de bedrijfsgebouwen. Om te bepalen of een bedrijf grondgebonden of niet-grondgebonden is, wordt geen onderscheid gemaakt in het soort vee. Een melkveebedrijf is dus niet per definitie grondgebonden: alleen een melkveebedrijf dat in de omgeving van de bedrijfsgebouwen voldoende cultuurgrond in gebruik heeft om voor meer dan 50 procent te kunnen voorzien in de ruwvoerbehoefte, wordt als grondgebonden aangemerkt.

Nieuwvestiging van veehouderijen (het toevoegen van een planologisch nieuw agrarisch bouwperceel) is niet toegestaan. Een uitzondering is mogelijk als een bestaand (grondgebonden) bedrijf moet verplaatsen om een goede landbouwstructuur te creëren (verkavelingssituatie) of voor bedrijven die op initiatief van de overheid moeten verplaatsen vanuit een algemeen maatschappelijk belang.

Nieuwvestiging van niet-grondgebonden veehouderijbedrijven is niet toegestaan. Uitbreiding van veehouderijbedrijven is wel toegestaan. Aan de ruimtelijke omvang van grondgebonden veehouderijen worden geen voorwaarden gesteld. Sinds de vaststelling van het 'Plussenbeleid' worden ook geen voorwaarden aan de maximale ruimtelijke omvang van niet-grondgebonden veehouderijen gesteld. Uitbreiding kan slechts mogelijk gemaakt worden indien wordt voldaan aan de beleidsregels die conform het Plussenbeleid zijn opgesteld.

Uitbreiding van een niet-grondgebonden veehouderij bedrijf is uitsluitend toegestaan op een bij deze verordening behorende kaart aangegeven "gebied Plussenbeleid" indien het bedrijf extra maatregelen neemt ter verbetering van de ruimtelijke kwaliteit van de leefomgeving op het gebied van:

- dierwelzijn;
- landschappelijke inpassing en,
- milieu.

De provincie heeft voor de niet-grondgebonden veehouderij als doel om de randvoorwaarden te creëren voor duurzame niet-grondgebonden veehouderij. Daarbij gaat het om maatschappelijk verantwoord ondernemen. Daarbij is niet alleen van belang dat een agrarische ondernemer bij een voornemen tot uitbreiding tijdig de dialoog met de omgeving aangaat. Ook is van belang bij een uitbreiding de ecologische voetafdruk waar mogelijk te verkleinen. Gemeenten kunnen van de ondernemer extra maatregelen ter verbetering van de leefomgeving verlangen, die de ondernemer zelf ter uitvoering dient te brengen.

In verwevingsgebieden komen meerdere functies verweven voor. De mate waarin bedrijven daadwerkelijk de niet-grondgebonden veehouderijtak kunnen uitbreiden hangt in belangrijke mate af van de aanwezigheid van gevoelige niet-agrarische bestemmingen in de directe omgeving. De uitbreiding van de niet-grondgebonden veestapel op een bedrijf dient, mede met het oog op de andere functies in de omgeving van het bedrijf, op zorgvuldige en transparante wijze te gebeuren. Ruimtelijke kwaliteit verdient aandacht zowel op schaal van het (nieuwe) gebouw, het erf als de landschappelijke inpassing. Voor bedrijven die hun niet-grondgebonden productie willen uitbreiden en daarvoor een groter bouwperceel nodig hebben dan waarover ze thans op basis van het vigerend bestemmingsplan kunnen beschikken, zullen in de toekomst aanvullende eisen gaan gelden.

*Agrarische bedrijven moeten planologisch inpasbaar en ruimtelijk aanvaardbaar zijn. Daarom worden er grenzen gesteld aan de ruimtelijke omvang van agrarische bedrijven. Door diverse ontwikkelingen op bijvoorbeeld het gebied van dierenwelzijn, milieu, bedrijfsvoering en landbouwmechanisatie is er een toenemende ruimtebehoefte bij grondgebonden agrarische bedrijven. Daarom wordt deze bedrijven, onder voorwaarden, planologische ruimte geboden om een agrarisch bouwvlak te vergroten tot maximaal 2 hectare. In het concrete geval wordt een afweging gemaakt of de beoogde omvang van het agrarisch bouwvlak op die plek aanvaardbaar is.*

*Bij verdere verruiming van de mogelijkheden voor niet-grondgebonden bedrijven kan een toename van de stikstofdepositie op stikstofgevoelige habitats met mogelijk negatieve effecten niet uitgesloten worden (zie Milieueffectrapportage). Het beleid dat een agrarisch bouwvlak voor niet-grondgebonden veehouderij vergroot kan worden tot maximaal 1 hectare wordt gecontinueerd.*

#### Gelders Plussenbeleid

Op 1 maart 2017 heeft Provinciale Staten het 'Plussenbeleid' vastgesteld. Met het nieuwe beleid vervalt de sturing op bouwblokmaten. In plaats van kwantitatieve (vaste) bouwblokmaten, zijn in het voorgestelde beleid extra maatregelen ter verbetering van de ruimtelijke kwaliteit op het terrein van landschappelijke inpassing, milieu- en dierenwelzijn bepalend.

Het Plussenbeleid is alleen van toepassing op niet-grondgebonden bedrijven. Om te bepalen of een veehouderij grondgebonden of niet-grondgebonden is, moet een grondgebruiksplan worden opgesteld. Een grondgebruiksplan bevat in ieder geval een overzicht van nabijgelegen gronden waarover een ondernemer langdurig kan beschikken. Dit kan worden aangetoond via pacht-, huur en buurtcontracten. Voor het aantonen van de grondgebondenheid moet met een eenheid kilogram droge stof worden gerekend. Hiermee kan de voeropbrengst van eigen grond worden vergeleken met voer dat van elders moet worden aangevoerd (zoals brokken of andere supplementen).

Het moment waarop voor een uitbreiding het Plussenbeleid van toepassing is, wordt bepaald door het geldende planologisch regime. Iedere uitbreiding voor de nietgrondgebonden veehouderij ten opzichte van het geldende bestemmingsplan moet worden getoetst aan het Plussenbeleid. Dat kan een overschrijding zijn van het huidige bouwvlak, een bebouwingspercentage, een bouwhoogte, een stikstofdepositieplafond of dieraantallen. Allemaal vormen van uitbreiding van planologische mogelijkheden waarop het Plussenbeleid van toepassing is.

De verwachting voor de ontwikkeling van niet-grondgebonden veehouderij is dat er schaalvergroting plaatsvindt. Een voordeel van schaalvergroting is dat grotere bedrijven beter in staat zijn om extra maatregelen te nemen die negatieve effecten voor de leefomgeving verminderen. Denk aan geurhinder, fijnstof, endotoxinen en het risico op zoönose. Het Plussenbeleid mag niet onnodig belemmerend werken. Daarom gelden de spelregels van het Plussenbeleid alleen voor uitbreidingen van bedrijven waarvan de planologische mogelijkheden met meer dan 500 m² groeien. Aanvragers hebben maximaal een keer per vijf jaar de mogelijkheid om maximaal 500 m² uit te breiden zonder Plussenbeleid.

Voor bedrijven die qua oppervlakte agrarisch bouwperceel meer dan 500 m² groeien, zijn dan een of meer 'maatschappelijke plussen' vereist. Het gaat om aanvullende maatregelen van ruimtelijke kwaliteit op het gebied van milieu, landschappelijke inpassing en/of fysieke maatregelen op het gebied van dierwelzijn. Het gaat bij aanvullende maatregelen en niet over gangbare maatregelen die al vanuit bestaande vigerende beleidskaders nodig zijn. Deze maatregelen moeten plaatsvinden naast de generieke wettelijke eisen en andere voorwaarden – zoals een goede landschappelijke inpassing op basis van vigerend Gelders provinciaal en gemeentelijk beleid.

Gemeenten nemen de voorwaarden van het Plussenbeleid mee in hun ruimtelijk beleid. Gemeenten werken vooraf in beleid uit of zij vanuit een goede ruimtelijke ordening in bepaalde gebieden lokale of regionale aandachtspunten zien voor de inhoudelijke focus van deze aanvullende maatregelen.

De provincie verwacht van gemeenten dat zij op de volgende zaken sturing geven in de uitwerking van het lokaal maatwerk om vanuit een goede ruimtelijke ordening aanvullende maatregelen te vragen:

- aanvullende maatregelen voor fijn stof;
- aanvullende maatregelen voor geur;
- extra maatregelen voor verbeteren van landschappelijke kwaliteit en bevorderen van sloop;

afhankelijk van de specifieke lokale en regionale situatie.

Door de gemeente Zevenaar is het provinciale Plussenbeleid overgenomen', en verwerkt in het 'Plussenbeleid gemeente Zevenaar'. Zie hiervoor paragraaf 3.3.12.

#### Ontwerp-actualisatieplannen Omgevingsvisie en –verordening, inzake geitenhouderij

In 2017 bleek uit onderzoek dat mensen die nabij geitenhouderijen wonen een grotere kans hebben op een longontsteking. Wat deze grotere kans veroorzaakt, is nog onduidelijk. In juli 2017 heeft de provincie Brabant de groei van de sector stopgezet. In Gelderland vertoont de geitenhouderij een sterke groei. Uit voorzorg wordt daarom de ontwikkeling van de geitenhouderij ook in Gelderland stilgezet.

#### Zonnepanelen

Bij agrarische bedrijven zijn kleine windmolen en mestvergisting toegestaan. Zonnepanelen op het dak (voor eigen gebruik) zijn zondermeer toegestaan en vereisen geen bestemmingsplanregeling. Grondgebonden zonnepaneelvelden in agrarisch gebied worden in dit bestemmingsplan niet toegelaten. Het plaatsen van grondgebonden zonnepanelen voor eigen gebruik (als onderdeel van het agrarisch bedrijf) binnen het agrarisch bouwvlak, is onder voorwaarden wel toegestaan. In de tuin van een woonhuis is middels een afwijking een beperkte opstelling van grondgebonden zonnepanelen eveneens mogelijk. Hierbij dient door de indiener te worden aangetoond dat het plaatsen op daken van woning en/of bijgebouwen geen reële optie is. In het geval van leveren van stroom aan derden, is sprake van een nutsvoorziening (niet-agrarisch bedrijf bedrijfsactiviteit).

#### Voor het plangebied zijn vooral de volgende aspecten van belang:

- veehouderij: het volledige buitengebied is gelegen in het gebied dat is aangewezen als "Plussenbeleid"
- glastuinbouw: het volledige buitengebied is aangeduid als 'glastuinbouw in overige gebieden';
- natuur en landschap: delen van het buitengebied in het noorden en zuiden van het plangebied maken deel uit van het GNN. De gronden daaromheen zijn deels aangewezen als GO.. Een deel van de IJsselzone en het Broek is aangewezen als 'waardevol open gebied'. Bij Oud Zevenaar is een Molenbiotoop aangewezen. In het uiterste zuiden van het plangebied is voor de Rijnstrangen de aanduiding 'Romeinse Limes' opgenomen;
- Recreatiewoningen: het plangebied bevat meerdere terreinen voor verblijfsrecreatie.

#### Glastuinbouw

De glastuinbouw is een sector met een hoge dynamiek en een relatief grote economische betekenis per oppervlakte-eenheid. Voor een duurzame ontwikkeling van de glastuinbouw is concentratie noodzakelijk. Voor zaken als energievoorziening, ontsluiting, logistiek, waterhuishouding en landschappelijke inpassing levert concentratie van glastuinbouwbedrijven voordelen op. Kassen hebben daarnaast ook een grote landschappelijke en ruimtelijke impact. Om deze redenen zijn geïsoleerd gelegen bedrijven niet gewenst. Wel kunnen buiten de concentratiegebieden kleinere clusters van bedrijven voorkomen. Om voldoende ruimte voor de glastuinbouw te bieden kiest de provincie Gelderland ervoor om in eerste instantie de bestaande bestemmingsruimte voor glastuinbouw te benutten.

Het noordelijk deel van het buitengebied van de gemeente Zevenaar is aangeduid als 'glastuinbouw in overige gebieden'. Nieuwvestiging van glastuinbouwbedrijven is in deze gebieden niet toegestaan. Op grond van de omgevingsverordening kan aan bestaande

glastuinbouwbedrijven éénmalig een vergroting met 20% van de oppervlakte van de glasopstanden zoals aanwezig op 29 juni 2005 worden toegestaan. In uitzonderlijke gevallen is verdere vergroting uitsluitend mogelijk als verplaatsing naar een glastuinbouwontwikkelingsgebied of regionaal cluster glastuinbouw onmogelijk is. Op glasopstanden kleiner dan 2.500 m² is de omgevingsverordening niet van toepassing. Dit gelet op de kleinere impact die deze glasopstanden hebben op de omgeving. De aanvaardbaarheid daarvan in een gebied is mede afhankelijk van de aard en verschijningsvorm in relatie tot de kwaliteiten van een gebied.

*Glastuinbouw heeft bijzondere ruimtelijke effecten op de omgeving. In het bestemmingsplan is daarom een aparte regeling voor glastuinbouw opgenomen. Uitsluitend locaties waar glastuinbouw aanwezig is, een bestemming voor glastuinbouw opgenomen. De bouw van kassen op een agrarisch bouwperceel wordt niet toegestaan. Omschakelen van een grondgebonden danwel niet-grondgebonden agrarisch bedrijf naar een glastuinbouwbedrijf is ook niet mogelijk. De (bestaande) glasopstand mag overeenkomstig de Omgevingsverordening met maximaal 10% uitgebreid worden, tot een oppervlakte van maximaal 1,0 hectare. Gezien het feit dat kassen hebben een grote impact op de omgeving respectievelijk de landschappelijke (ruimtelijke) kwaliteit, worden bij uitbreiding buiten het bestaande bouwvlak voorwaarden gesteld aan landschappelijke inpassing.*

#### Natuur

Gelderland streeft naar het veiligstellen van de verscheidenheid (biodiversiteit) en kwaliteit van de Gelderse natuur, wat bijdraagt aan een prettige leef- en werkomgeving. Hiertoe wordt ingezet op de realisatie van een compact en hoogwaardig stelsel van onderling verbonden natuurgebieden. De bestaande natuur in het Gelders Natuurnetwerk (GNN) wordt beschermd en de samenhang wordt versterkt door het uitbreiden van natuurgebieden in het GNN en het aanleggen van verbindingszones in de Groene Ontwikkelingszone (GO). In het noordelijk en zuidelijk deel van het plangebied zijn zowel GNN als GO aangewezen gebieden aanwezig.

*Het beschermen van ecologische waarden is van groot maatschappelijk belang. De schaal en de samenhang tussen verschillende gebieden is daarbij essentieel voor de ecologische kwaliteit. Rijk en provincie zetten daarom in op een samenhangende ecologische hoofdstructuur. In voorliggend bestemmingsplan worden onderdelen van dit netwerk planologisch beschermd.*

#### Gelders Natuurnetwerk (GNN)

Het GNN bestaat enerzijds uit alle bestaande bos- en natuurbestemmingen binnen de voormalige ecologische hoofdstructuur (EHS) en anderzijds uit het zoekgebied van

7.300 hectare voor 5.300 hectare nieuwe natuur en de reeds gerealiseerde delen van verbindingszones. Bestemmingswijzigingen ten behoeve van nieuwe functies in bestaande natuur zijn niet toegestaan, tenzij sprake is van een groot openbaar belang en er geen reële alternatieven zijn buiten het GNN. Deze formulering is zo gekozen omdat nieuwvestiging altijd gepaard gaat met oppervlakteverlies, hetgeen altijd een significant negatief effect op de kernkwaliteiten met zich mee brengt. Daarom wordt alleen een uitzondering gemaakt voor ingrepen die van groot openbaar belang zijn. Is dat het geval dan kan een ingreep slechts doorgaan indien schade zoveel mogelijk wordt voorkomen en de resterende nadelige effecten volledig worden gecompenseerd.

Uitbreiding van bestaande functies in de GNN is slechts mogelijk als de kernkwaliteiten van het gebied per saldo worden versterkt (door ontwikkeling van een compensatielocatie) en die versterking planologisch is verankerd. Deze saldobenadering is gericht op het compenseren van verloren gegane natuur plus een compensatietoeslag en de versterking van de ecologische samenhang tussen natuurgebieden.

*Aan onderdelen van de GNN is de bestemming 'Natuur" toegekend. Deze bestemming ziet op de bescherming en instandhouding van de ecologische, natuurlijke en landschappelijke waarden. Om de natuur te beschermen is het van belang dat mensen de natuur kunnen ervaren. Daarnaast kan de aanwezigheid van natuur ook bijdragen aan de gezondheid van mensen door enerzijds beleving van rust en anderzijds het stimuleren van sportieve activiteiten als wandelen en fietsen. De toegankelijkheid van natuurgebieden in de vorm van extensieve recreatie wordt dan ook niet op voorhand uitgesloten. Binnen de bestemming is het mogelijk om paden aan te leggen en informatieborden te plaatsen, mits door realisatie en/of gebruik de ecologische waarden niet worden aangetast.*

#### Groene Ontwikkelingszone (GO)

De GO heeft een dubbeldoelstelling: er is ruimte voor economische ontwikkeling in combinatie met versterking van de ecologische samenhang tussen inliggende en aangrenzende natuurgebieden. De kernkwaliteiten van de GO bestaan uit de aanwezige ecologische waarden, de ecologische samenhang met inliggende en aangrenzende natuur van het GNN, de geomorfologische processen, de waterhuishouding, de kwaliteit van bodem, water en lucht, rust, de mate van stilte, donkerte en openheid en de landschappelijke waarden.

Grootschalige nieuwe ontwikkelingen die leiden tot een significante aantasting van de kernkwaliteiten van de GO zijn niet toegestaan, tenzij sprake is van redenen van groot openbaar belang, er geen reële alternatieven zijn, negatieve effecten zoveel mogelijk worden beperkt en de overblijvende effecten worden gecompenseerd. Nieuwe kleinschalige ontwikkelingen, die het gebiedskarakter naar aard en schaal niet wezenlijk veranderen, zijn wel toegestaan, mits de kernkwaliteiten van het betreffende gebied per saldo substantieel worden versterkt. Uitbreiding van bestaande functies is mogelijk, indien de uitbreiding zodanig wordt ingepast dat de kernkwaliteiten per saldo niet significant worden aangetast. Grootschalige uitbreiding (uitbreiding met meer dan 30%) slechts is toegestaan als de kernkwaliteiten van het gebied substantieel worden versterkt. Voor grootschalige uitbreiding van grondgebonden landbouw en extensieve openluchtrecreatie kan ontwikkelingsruimte met meer dan 30% worden geboden voor zover de kernkwaliteiten per saldo niet significant worden aangetast.

*Aan de onderdelen van het GO is de dubbelbestemming 'Natuur en landschap' toegekend. Ontwikkeling van de voorkomende bestemming, over het algemeen agrarisch, is mogelijk onder voorwaarden van behoud, ontwikkeling of herstel van ter plaatse voorkomende landschappelijke, ecologische – en/of natuurwaarden.*

#### Landschap en cultuurhistorie

#### Waardevol open gebied

Een deel van het Broek is aangemerkt als 'Waardevol open gebied'. De waardevolle open gebieden zijn van waarde vanwege hun grootschalige openheid. Het ruimtelijk beleid is gericht op bescherming van de kernkwaliteiten in deze gebieden. Voor waardevolle open gebieden is de grootschalige openheid de belangrijkste kernkwaliteit. Daarom geldt als uitgangspunt dat ruimtelijke ingrepen die de openheid aantasten, niet zijn toegestaan.

In bestemmingsplannen mogen ten opzichte van het vigerende bestemmingsplan geen mogelijkheden worden geboden die de openheid van het gebied aantasten. Uitzonderingen zijn de uitbreiding van agrarische bebouwing, binnen of aansluitend aan het bestaande agrarische bouwperceel. Indien sprake is van een omvangrijke uitbreiding aansluitend aan het agrarische bouwperceel, moet het bestemmingsplan zijn voorzien van een beeldkwaliteitsplan en een ruimtelijke landschappelijk ontwerp.

*In het bestemmingsplan heeft het aangewezen open gebied een dubbelbestemming 'Waardevol open gebied'. De dubbelbestemming ziet op het behoud van de landschappelijke waarden van het grootschalig open gebied (openheid). Naast een beperking van de bouwmogelijkheden is het toevoegen van meerjarige opgaande beplanting niet toegestaan.*

## Romeinse Limes

Het uiterste zuidelijk deel van het gemeentelijk grondgebied is onderdeel van de Romeinse Limes. De indicatieve begrenzing van de Limes, zoals opgenomen in het Barro, is in de omgevingsverordening nader begrensd. De beschrijving van de kernkwaliteiten van de Limes is overgenomen uit het Barro. De Limes is de unieke, samenhangende en goed bewaard gebleven voormalige (militaire) grens van het Romeinse Rijk. De Limes ligt naast de toenmalige loop van de Rijn met archeologische overblijfselen uit de periode 0 tot 400 na Chr. bestaande uit:

- forten (castella), burgerlijke nederzettingen (kampdorpen/vici) en grafvelden;
- militaire infrastructuur, bestaande uit wegen, waterwerken en wachttorens;
- scheepswrakken.

Bestemmingsplannen mogen geen activiteiten mogelijk maken die de kernkwaliteiten van de Limes aantasten. Het gebied heeft een agrarische bestemming. Met uitzondering van bouwvlakken is in dit gebied geen bebouwing mogelijk. De mogelijk archeologische waarden van het gebied zijn beschermd met de dubbelbestemming 'Waarde - Archeologie'.

#### Molenbiotopen

De molen in Oud Zevenaar is een functionerende historische molen. Rond de molen is in de verbeelding van het bestemmingsplan een 'vrijwaringszone – molenbiotoop' opgenomen. De molenbiotoop ziet op de bescherming van de functie van de molen (windvang). Verder dient rekening te worden gehouden met de belevingswaarde en het historische karakter van de molens. In bestemmingsplannen mogen binnen de molenbiotoop geen nieuwe bebouwing en beplanting worden toegestaan, tenzij het functioneren van de molen door middel van windvang niet wordt beperkt.

#### Recreatiewoningen

Om de kwaliteit van het toeristisch product te behouden en vergroten, is bedrijfsmatige exploitatie een voorwaarde. Nieuwvestiging en uitbreiding van recreatiewoningen in bestemmingsplannen mag alleen mogelijk worden gemaakt indien daaraan de eis van bedrijfsmatige exploitatie wordt verbonden. Recreatiewoningen mogen niet permanent worden bewoond.

Om het risico van (ruimtelijke effecten van) permanente bewoning te verminderen zijn solitaire recreatiewoningen uitsluitend toegestaan op locaties waar ook reguliere woningen mogelijk zijn. Volledigheidshalve vermeld de provincie dat de verordening geen specifieke regels meer bevat ten aanzien van uitbreiding en nieuwvestiging van recreatieparken. De activiteit dient net als elke andere ontwikkeling te passen binnen het beleid dat voor het specifieke gebied geldt.

*In het voorliggende bestemmingsplan worden uitsluitend bestaande recreatieterreinen voor verblijfsrecreatie bestemd. Op deze terreinen zijn recreatiewoningen toegestaan. Voor specifiek bestemde recreatieterreinen wordt geen onderscheid meer gemaakt tussen een tent, toercaravan, stacaravan of vakantiehuisje; deze vallen allen onder de noemer recreatieverblijf. De ondernemer krijgt de ruimte om een product te ontwikkelen dat aansluit bij zijn (markt)visie. Solitaire recreatiewoningen worden in dit bestemmingsplan niet mogelijk gemaakt.*

### Conclusie

Het voorliggende bestemmingsplan is in overeenstemming met de Omgevingsverordening Gelderland.

### 3.2.3 Beleidsvisie externe veiligheid (2008)

Met de beleidsvisie externe veiligheid (juli 2008) geeft de provincie haar visie op de beheersing van veiligheidsrisico's in Gelderland. Het gaat dan om risico's als gevolg van de opslag, het gebruik en het vervoer van gevaarlijke stoffen. De beleidsvisie heeft vooral een toegevoegde waarde voor een eenduidige uitvoering van de Wet- en regelgeving op het gebied van de externe veiligheid. De provincie geeft bovendien haar ambitie aan.

Externe veiligheid vormt ook in het kader van ruimtelijke ordening een provinciaal belang. Om de provinciale doelen uit het Gelders Milieuplan voor externe veiligheid te bereiken, zet de provincie in op planbegeleiding, informatievoorziening en

advisering. De provincie zet gevraagd en ongevraagd kennis en expertise in, om gemeenten te ondersteunen bij het meewegen van externe veiligheid in ruimtelijke plannen. Daarnaast werkt de provincie aan het waarborgen van acceptabele veiligheidsniveaus rondom de Waalcorridor en hoofdtransport- en regionale buisleidingen.

*In voorliggende bestemmingsplanning is nieuwvestiging van Bevi-inrichtingen in principe niet toegestaan. Alleen gebiedseigen, functie gerelateerde Bevi-inrichtingen kunnen zich vestigen in het landelijk gebied. Ruimtelijke ontwikkelingen, waardoor het groepsrisico de oriëntatiewaarde overschrijdt, kunnen doorgang hebben mits een goede verantwoording plaatsvindt.*

#### Conclusie

Het voorliggende bestemmingsplan is in overeenstemming met de Beleidsvisie externe veiligheid van de provincie Gelderland.

### <span id="page-61-0"></span>3.3 Gemeentelijk beleid

#### <span id="page-61-1"></span>3.3.1 Structuurvisie Zevenaar 2030

Op 20 juni 2013 is de structuurvisie Zevenaar voor 2030 vastgesteld. De Structuurvisie Zevenaar is het ontwikkelingskader van de gemeente Zevenaar tot 2030. De visie geeft een samenhangend beeld van de gewenste ontwikkelingen met een ruimtelijke component voor de periode tot 2030.

Het noordelijke deel van het buitengebied van de gemeente Zevenaar kent verschillende functies die naast elkaar kunnen bestaan. De identiteit van de verschillende deelgebieden van Zevenaar biedt ruimte voor gebiedskenmerkende ontwikkelingen. In de Structuurvisie wordt in het landschap van de IJssel ingezet op toerisme recreatie bij het Rhederlaag8. Daarnaast wordt gewerkt aan landschapsversterking, met name bij de Ecologische Verbindingszone in het noorden van het plangebied. Ook ten zuiden van de Betuwespoorlijn wordt landschapsversterking beoogd. Hier, in het landschap van de Rijn, staat kleinschaligheid en afwisseling van functies centraal. De grote stedelijke ontwikkelingen vinden plaats in het urbane landschap van Zevenaar. In het tussenliggende gebied, Het Broek, is agrarische bedrijvigheid de hoofdfunctie en is ruimte voor het behouden van de open landschappelijke structuur.

De kernopgaven genoemd in de structuurvisie zijn verbinden, diversiteit en kwaliteit. Verbinden heeft daarbij betrekking zowel op fysiek-ruimtelijke als sociale connecties. Sociaal kunnen onder andere de gevoelsmatige verbinding tussen noord en zuid Zevenaar verbeterd worden en liggen er kansen om partijen die bijdragen aan de leefbaarheid van de gemeente met elkaar te verbinden. Fysiek-ruimtelijk draait het om het verbinden van deelgebieden en het bereikbaar houden van voorzieningen, maar ook zijn verbindingen nuttig om versnippering tegen te gaan en gebiedskwaliteiten te aggregeren. Hieronder vallen dan ook het versterken van voor de natuur belangrijke gebieden (bijvoorbeeld ecologische verbindingszones) en de fysieke aaneenschakeling van gebieden om de recreatiefunctie te ondersteunen.

De volgende kernopgave in Zevenaar is het inzetten op diversiteit in leefmilieus, voorzieningen en landschappen en het behouden daarvan. Tenslotte wordt er gestreefd naar een kwalitatief hoogwaardige leefomgeving, waarbij zorgvuldig wordt omgegaan met de lokale 'parels' en bij elke ruimtelijke ontwikkeling wordt gelet op duurzaamheid, belevingswaarde, veiligheid, gezondheid en bereikbaarheid.

Per deelgebied zijn verschillende opgaven benoemd. De relevante opgaven voor het buitengebied zijn:

- In de buitengebieden wordt VAB beleid (Vrijkomende Agrarische Bebouwing) gevoerd om de vitaliteit te behouden.
- In het Broek is de agrarische bedrijvigheid de hoofdfunctie. Er zijn kansen voor recreatie en het versterken van de belevingswaarde van natuur zolang deze de agrarische sector niet in de weg staan. Dit is ook in het VAB-beleid opgenomen. Met oog voor inpassing in het landschap zijn hier kansen voor hoogwaardige, economisch duurzame agrarische bedrijven.
- Voor het landschap van de IJssel wordt ingezet op betere verbindingen met zuid-Zevenaar en landschapsversterking ten dienste van natuur en recreatie.
- Het landschap van de Rijn wordt gekenmerkt door kleinschaligheid en diversiteit, waarbij de uitdaging ligt in het verder vergroten zonder dat de functies elkaar belemmeren.

<sup>8</sup> Grenzend aan het plangebied

*De gemeentelijke visie op het buitengebied staat beschreven in de structuurvisie en wordt uitgewerkt in het bestemmingsplan. In het bestemmingsplan wordt onder andere aandacht besteed aan landschappelijke inpassing en bebouwingsmogelijkheden (openheid borgen, verstening beperken), maar ook aan natuur- en landschapswaarden (verbindingszone) en transformatie van agrarische bouwpercelen en bedrijfsbestemmingen (nieuwe invulling stimuleren, verplaatsing ondersteunen).*

## <span id="page-62-0"></span>3.3.2 Vrijkomende agrarische bebouwing

In 2009 is door de gemeente Zevenaar beleid opgesteld met betrekking tot vrijkomende agrarische bebouwing. Het functieveranderingsbeleid dient ter ondersteuning van de transformatie van het landelijk gebied. Nieuwe functies kunnen in het landelijk gebied een plek krijgen mits het gebied zich daarvoor leent en de functieverandering leidt tot een verbetering van de ruimtelijke kwaliteit, leefbaarheid en vitaliteit. Naast het agrarisch gebruik mogen andere belangrijke functies van het landelijk gebied daarbij niet onevenredig aangetast worden. Met het VAB beleid wordt een goede wijze van (her)gebruik bevorderd voor gebouwen in het buitengebied die hun huidige functie verliezen of hebben verloren.

*Voor het plangebied betekent dit beleid dat er ruimte is voor transformatie mits dit leidt tot verbetering van de ruimtelijke kwaliteit.*

## <span id="page-62-1"></span>3.3.3 Wonen

#### Woonvisie

In de Woonvisie Zevenaar is de koers ten aanzien van wonen tot 2025 bepaald. Naast het visiedeel is er een uitvoeringsprogramma waarin is vastgelegd hoe deze koers vormgegeven gaat worden in de komende vier jaar. Het uitvoeringsprogramma wordt iedere 4 jaar bekeken en indien nodig bijgesteld.

De gemeente blijft zich inzetten om een jonge populatie en hogere inkomensgroepen aan zich te binden. Dat is goed voor de lokale economie en noodzakelijk om voldoende draagvlak te behouden voor de voorzieningen. Deze voorzieningen zijn belangrijk voor een prettige woonomgeving en om de leefbaarheid op peil te houden.

In de Woonvisie wordt de focus onder andere gelegd op het verbeteren van de positie van doelgroepen met een kwetsbare positie, en het bewaken dat de woningbouw aansluit bij de behoefte: om de potentiële groei maximaal op te vangen én tegelijkertijd het voorkomen van overaanbod.

Bij de invulling van deze opgaven komt ook het beleid en ambitie rondom duurzaamheid, wonen en zorg, leefbaarheid en het ruimtelijk beleid aan bod. Zevenaar blijft de centrumgemeente in de Liemers en biedt met het woningbouwprogramma ruimte om te groeien. Naast voldoende woningaanbod is een transparante woningmarkt, een goede bereikbaarheid, een aantrekkelijk voorzieningenaanbod en voldoende werkgelegenheid cruciaal om deze ambitie waar te kunnen maken.

#### Woningbehoefte

Het bepalen van de gewenste woningtypen wordt overgelaten aan de markt. Verwacht dat in de toekomst de behoefte naar rijwoningen minder wordt, omdat de huidige bewoners (voor een belangrijk deel leeftijdsklasse 55-75) doorstroomt naar (senioren) appartementen. Zevenaar kent nu al een ruim aanbod van rijwoningen en zeker op de lange termijn (bij een verdere ontspanning van de woningmarkt) is er risico van

vraaguitval en kans op leegstand in de oudere woningen op minder gewilde plekken. De ruimte om goedkope koopwoningen toe te voegen in de nieuwbouw wordt beperkt, met uitzondering van toevoegingen op kleine schaal in de kleine dorpen.

#### Woningbouwopgave

De ambitie van de gemeente om te groeien is niet blijvend: in de verre toekomst wordt krimp verwacht. De gemeente gaat de risico's actief monitoren om in te kunnen spelen op de daadwerkelijke marktontwikkelingen. Er wordt ingezet op een programmerings- en ontwikkelstrategie die bijsturen mogelijk maakt: zoals kleinschalige (organische) ontwikkelingen en minder (vaste) lange termijn afspraken.

#### Bouwplancapaciteit

Er is sprake van een overaanbod in de plancapaciteit van woningbouw in de gemeente. Het huidig planaanbod wordt regelmatig tegen het licht gehouden om plannen die niet aansluiten bij de vraag en niet tot ontwikkeling komen in te trekken. Dat draagt bij in het terugbrengen van de overcapaciteit en geeft enige ruimte voor herinvulling van leegkomende locaties om de kwaliteit van de woongebieden te behouden.

#### Wonen in het buitengebied

De verwachting is dat voorlopig een beperkte uitbreidingsbehoefte blijft bestaan voor woningen in het buitengebied. Om verstening te beperken en verpaupering van het buitengebied te voorkomen is nieuwvestiging van woning(en) slechts mogelijk door middel van functieverandering en woningsplitsing.

#### Nieuwvestiging bij functieverandering

Bij nieuwvestiging door middel van functieverandering is het streven een verbetering van de ruimtelijke kwaliteit te bewerkstelligen. Een en ander wordt vorm gegeven in en door middel van bovengenoemd VAB beleid.

#### Nieuwvestiging door woningsplitsing

Ook is nieuwvestiging mogelijk door middel van splitsing van monumentale panden met een inhoud van meer dan 900 m3. Een andere voorwaarde is dat de splitsing slechts inpandig kan plaatsvinden. Het toevoegen van een woning buiten het bestaande pand is niet mogelijk, omdat daardoor de bebouwde oppervlakte toeneemt en dat niet wenselijk is in het buitengebied. De mogelijkheid voor woningsplitsing wordt uitsluitend toegestaan voor woningen met een belangrijke cultuurhistorische waarde. Woningsplitsing wordt verder niet toegestaan.

#### Tweede bedrijfswoning

Daarnaast wordt een tweede bedrijfswoning mogelijk gemaakt via een afwijkingsprocedure. Voorwaarde is dat de arbeidsbehoefte van het bedrijf tenminste twee volwaardige arbeidskrachten bedraagt (komt overeen met een bedrijfsomvang van tenminste 120 nge9. Bovendien dient een tweede bedrijfswoning in de directe omgeving van de eerste bedrijfswoning te worden gebouwd, tenzij overige bebouwing en/of aanwezige beplanting dat niet mogelijk maakt.

<sup>9</sup> Nederlandse grootte-eenheid: Het is een maat waarmee de economische omvang van agrarische activiteiten wordt weergegeven. De nge wordt per ha en per dier berekend. Hiermee kan de absolute bedrijfsomvang in nge van een bedrijf berekend worden. Zo komt 1 ha wintertarwe overeen met 0,8 nge, terwijl een ha komkommers 133 nge is, één melkkoe levert 1,2 nge op en één vleesvarken 0,04 nge. (bron: www.cbs.nl)

#### Mantelzorg

Naast bovengenoemde mogelijkheden tot het toevoegen van een (bedrijfs)woning willen we mogelijkheden bieden voor mantelzorg. De extra woonruimte voor mantelzorg moet binnen de bestaande bouwmassa dan wel binnen het bestaande bouwrecht worden opgelost. Na het beëindigen van de mantelzorgsituatie moet het gebruik als ondergeschikte woonruimte voor een tweede huishouden worden gestaakt. De ruimte wordt dan weer onderdeel van de woning en moet overeenkomstig de bestemming worden gebruikt.

## <span id="page-64-0"></span>3.3.4 Recreatie en toerisme

Het recreatiebeleid van de gemeente Zevenaar is vastgelegd in het Beleidsplan recreatie en toerisme 2013-2018 (23 januari 2013). De gemeente kent op het gebied van toeristischrecreatieve ontwikkeling een hoge ambitie. Ze wil het potentieel van de groeimarkt van de vrijetijdseconomie zoveel mogelijk benutten ten behoeve van het creëren van werkgelegenheid en een bruisende uitstraling van de gemeente. Daarmee wordt beoogd de aantrekkelijkheid van de gemeente als woongebied en als verblijfslocatie te verhogen.

Om de ambitie op het gebied van toerisme en recreatie te kunnen behalen, zijn twee hoofddoelstellingenbenoemd:

- 1. Het versterken van het toeristisch-recreatief aanbod om meer dag- en verblijfsrecreanten te ontvangen, die meer besteden, langer blijven en vaker terugkeren.
- 2. Het creëren van een helder en stimulerend kader waarbinnen de recreatie, het toeristisch bedrijfsleven en ondernemende burgers de kansen kunnen benutten.

*Het buitengebied biedt kansen voor de ontwikkeling van een aantrekkelijk recreatief product. Naast de agrarische productiefunctie wordt de beleefwaarde van het buitengebied van belang. Ontwikkeling van recreatie en toerisme wordt ondersteund en daar waar mogelijk wordt ruimte geboden aan waardevolle initiatieven. In het plangebied, met name in de IJssel- en Rijnzone, zal dit betekenen dat meer functiemenging kan plaatsvinden. Naast locaties met als hoofdactiviteit recreatie, krijgen locaties met andere bestemmingen de mogelijkheid tot recreatieve nevenactiviteiten, zoals een bed&breakfast, kleinschalig kamperen, lichte horeca, galerie en expositieruimte.*

## <span id="page-64-1"></span>3.3.5 Externe veiligheid

De gemeente Zevenaar heeft in de beleidsvisie externe veiligheid (vastgesteld 23 mei 2012) aangegeven welke externe veiligheidsrisico's aanwezig zijn en hoe met toekomstige risico's dient te worden omgegaan in relatie tot ruimtelijke ontwikkeling. De beleidsvisie externe veiligheid vertaalt het rijksbeleid en provinciale beleid in beleidsregels die gelden voor Zevenaar Voor het buitengebied gelden de volgende uitgangspunten:

- Woningen worden als kwetsbaar object beschouwd, ook indien er sprake is van een dichtheid van minder dan 2 woningen per ha.
- Binnen een PR 10-6 contour zijn nieuwe beperkt kwetsbare objecten toegestaan, mits goed gemotiveerd..
- Nieuwvestiging van Bevi-inrichtingen is in principe niet toegestaan. Alleen gebiedseigen, functiegerelateerde Bevi-inrichtingen kunnen zich vestigen in het landelijk gebied, mits dit goed wordt gemotiveerd.
- Uitbreiding van Bevi-inrichtingen, die hun invloedsgebieden over woongebieden hebben, is toegestaan, mits het invloedsgebied niet toeneemt (standstill-principe).
- Toename van het groepsrisico, waarbij eventueel de oriëntatiewaarde wordt overschreden, kan gemotiveerd worden toegestaan.

Ruimtelijke ontwikkelingen, waardoor het groepsrisico de oriëntatiewaarde overschrijdt, kunnen doorgang vinden mits een goede verantwoording plaatsvindt en de normen voor het plaatsgebonden risico niet worden overschreden.

Binnen een bepaalde zone rondom risicobronnen wordt getoetst of een functie wel of niet zelfredzaam is. Indien deze niet-zelfredzaam is, wordt VGGM om advies gevraagd over de mate van zelfredzaamheid en de bestrijdbaarheid ingeval van een calamiteit.

Voor het plangebied betekent het externe veiligheidsbeleid dat (in principe) geen nieuwe Bevi-inrichtingen zijn toegestaan. Uitbreiding van bestaande Bevi-inrichtingen is mogelijk mits het invloedsgebied over het woongebied niet toeneemt. Bij afwijkingen of wijzigingen kan een toename van het groepsrisico worden toegestaan, mits goed gemotiveerd. Daarnaast worden veiligheidszones specifiek bestemd. Het aspect externe veiligheid heeft geen gevolgen voor het bestemmingsplan.

## <span id="page-65-0"></span>3.3.6 Geluid

De nota geluidbeleid is vastgesteld op 1 juli 2009. De doelstelling van het beleid is het behouden van de goede kwaliteit van de leefomgeving en het benutten van kansen om, daar waar het noodzakelijk is, de kwaliteit van de leefomgeving te verbeteren.

Een belangrijke subdoelstelling is het realiseren van een passende geluidskwaliteit in elk gebied. Voor verschillende gebieden binnen de gemeente is de geambieerde geluidskwaliteit vastgesteld. De gemeente is ingedeeld in gebieden. Als basis voor die indeling is de landelijke Milieukwaliteit in de Leefomgeving systematiek (MILOsystematiek). Voor elf deelgebieden is de geluidsambitie bepaald waarbij een grenswaarde is vastgesteld en is aangegeven tot welke bovengrens (bij hoge uitzondering) daarvan mag worden afgeweken.

Voor het plangebied zijn drie gebiedstyperingen van belang. Het grootste gedeelte is getypeerd als buitengebied, met de geluidsambitie "rustig". Daarbinnen zijn twee gebieden getypeerd als historische lintbebouwing in het buitengebied met geluidsambitie "onrustig". Tenslotte zijn enkele gebieden getypeerd als bedrijventerrein met geluidsambitie "onrustig".

De typering van het buitengebied veroorzaakt belemmeringen voor geluidsproducerende bestemmingen in het plangebied. Daarom worden geen nieuwe bedrijvenlocaties toegestaan en worden ook nieuwe geluidszoneringsplichtige inrichtingen niet toegestaan.

## <span id="page-65-1"></span>3.3.7 Cultuurhistorie

## Cultuurhistorische waardenkaart (2013)

Om rekening te kunnen houden met de cultuurhistorische waarden bij ruimtelijke ontwikkelingen is kennis van de aanwezige cultuurhistorische waarden noodzakelijk. Cultuurhistorie vormt een volwaardige plek bij de ontwikkeling van het landschap. In het verleden zijn veel elementen en oude routes verloren gegaan. Bij veranderingen in het landschap vormt de cultuurhistorie een belangrijke pijler bij de ontwikkeling van gebieden. Oude historische elementen en structuren moeten weer herkenbaar worden gemaakt. De gemeente Zevenaar en voormalig gemeente Rijnwaarden hebben in het kader hiervan in 2013 een cultuurhistorische waardenkaart opgesteld.

De cultuurhistorische waardenkaarten is een inventarisatie van de cultuurhistorische structuren en elementen in de gemeente. Deze kaart geeft op overzichtelijke wijze inzicht in de historisch gevormde ruimtelijke structuur van het landschap en de waardevaste elementen of gebieden, die door wet of verordening worden beschermd. In één oogopslag is daarmee zichtbaar wat de historische structuur van een gebied is en met welke waarden rekening moet worden gehouden bij ruimtelijke ontwikkelingen. Als aanvulling hierop geeft de cultuurhistorische waardenkaart met de bijbehorende toelichting een overzicht van de verschillende cultuurhistorische gebieden en hun landschappelijke karakteristiek.

De cultuurhistorische waardenkaart laat tevens de gebieden zien die als

attentiegebied zijn aangemerkt. Een cultuurhistorisch attentiegebied worden gekenmerkt door een groot aantal cultuurhistorische elementen die nog een relatief intacte historische structuur en grote landschappelijke gaafheid bezitten. Deze gebieden zijn van groot belang voor de identiteit van de gemeente Zevenaar en voormalig gemeente Rijnwaarden. Nieuwe ruimtelijke ontwikkelingen zijn wel mogelijk, zolang de aanwezige cultuurhistorische waarden worden behouden en, indien mogelijk, versterkt. Voor dit gebied geldt de algemene beleidsrichtlijn om cultuurhistorische elementen in te passen in of te versterken bij nieuwe ruimtelijke ontwikkelingen.

#### Erfgoednotitie (2015)

De gemeentelijke visie op het erfgoedbeleid is vastgelegd in de Erfgoednotitie (2015). Met erfgoed wordt het geheel van materiële en immateriële sporen uit het verleden bedoeld zoals gebouwen, landschappen, voorwerpen, archeologische vondsten en de daaraan verbonden gebruiken, verhalen en gewoonten, die van generatie op generatie worden overgedragen.

Het doel van het erfgoedbeleid is het vaststellen van:

- Een visie op het behoud van het cultuurhistorisch erfgoed van de gemeente en de wijze waarop dit erfgoed kan worden doorgegeven aan de volgende generatie;
- Een visie op de wijze waarop dit erfgoed een inspiratiebron en motor kan zijn voor nieuwe ontwikkelingen.

In deze Erfgoednotitie zijn de volgende ambities gesteld:

- Behoud en versterken van erfgoed als belangrijke identiteitsdrager van de gemeente.
- Erfgoed als inspiratiebron voor nieuwe ruimtelijke ontwikkelingen.
- Erfgoed promoten en geschikt maken voor commerciële doeleinden, zodat nieuwe economische bronnen worden aangeboord. Erfgoed zodanig herbestemmen dat het zichzelf in stand houden kan. Met name i.v.m. recreatie en toerisme kan erfgoed verder uitgebaat worden. Ook voor het promoten van het centrum van Zevenaar kan het een bijdrage leveren.
- Vergroten van het draagvlak voor ons erfgoed. Stimuleren dat het erfgoed in de gemeente een gedeelde verantwoordelijkheid is van alle inwoners en ondernemers van de gemeente.

## <span id="page-66-0"></span>3.3.8 Evenementenbeleid

Op 24 februari 2010 is het Evenementenbeleid van de gemeente Zevenaar vastgesteld. Hierin worden de spelregels rond evenementen in de gemeente neergezet. De omschrijving evenementen wordt in alle bestemmingsplannen binnen de hele gemeente als extra mogelijkheid aan de doeleindenomschrijving toegevoegd, binnen bestemmingen waar dit nu al voorkomt en waar het denkbaar is. Het is de bedoeling om in deze doeleindenomschrijving tevens beperkingen qua aard en omvang van de evenementen op te nemen, in verband met de ruimtelijke impact op de omgeving.

## <span id="page-67-0"></span>3.3.9 Milieubeleid

De gemeente Zevenaar heeft op 26 juni 2013 het Milieubeleidsplan gemeente Zevenaar 2013 | 2030 vastgesteld. Het plan is opgesteld om een actueel, helder en verantwoord beleidskader te hebben dat verbindt en de koers bepaalt voor milieukwaliteit binnen de gemeente Zevenaar. Het Milieubeleidsplan maakt duidelijk waar binnen de gemeente Zevenaar de prioriteiten liggen.

Het plan kent een aantal ambities die ook voor het buitengebied van toepassing zijn. Deze zijn verwoord in het Milieuperspectief Zevenaar 2030. Dit perspectief bestaat uit structuren, gebieden en plekken die van waarde kunnen zijn voor de (milieu)kwaliteit van Zevenaar. Het milieuperspectief is niet bedoeld als taakstelling, maar om uit te dagen. De voor het buitengebied belangrijke zaken zijn hieronder per deelgebied beschreven:

#### *MilieuperspectiefIJsselzone*

- Fijnmazig fiets- en wandelnetwerk.
- Een gebied met cultuur, natuur en 'groene' bedrijvigheid; buitenplaatsen, bosschages, waterlopen en agrarisch (mede)gebruik.
- De ecologische en recreatieve routes (fiets en wandelen) zijn verbonden met de Stedelijke zone en de IJsselzone. Daarbij zijn de barrières (A12) geslecht.
- Visvijver toegankelijker maken en vervlechten met omliggend landschap.

#### *Milieuperspectief Het Broek*

- Een nieuw te ontwikkelen blauwgroene zone, waarbij de ecologische en recreatieve routes (fiets en wandelen) zijn verbonden met de Stedelijke zone en de IJsselzone. Daarbij zijn de barrières geslecht.
- Rondom of deels in de blauwgroene zone is grasland voor (weide)vogels en kleinschalige 'groene' neven activiteiten voor de agrarische sector ter versterking van de blauwgroene zone.
- Doesburgseweg is bedoeld voor bestemmingsverkeer en ter ontsluiting van nieuwe functies binnen 'Het Broek'.
- De oude stortplaats heeft een belangrijke functie binnen het recreatief netwerk.

#### *MilieuperspectiefRijnzone*

- Landelijk wonen in kernen en lintbebouwing met ruimte voor 'kleinschalige' bedrijven.
- Compacte stad binnen 400 meter rond ring en treinstation.
- Enkele natuurgebieden met recreatief medegebruik; o.a. groene lob functionerend als park voor recreatie en stadsecologie.
- Ecologische hoofdstructuur met aandacht voor natuur(beleving).
- Enkele hoogwaardige fietsroutes die het gebied zelf en de woongebieden verbindt met de natuur- en recreatiegebieden.
- Recreatieve stepping stones.
- (Stads)landbouw in het oostelijke gedeelte.
- Versterking landschappelijke en ecologische waarden en natuurlijke afscherming (productiebos) tussen weginfrastructuur en stedelijk gebied.

Het milieubeleidsplan geeft richting aan beleid in het plangebied. Per landschap worden karakteristieken en doelen gegeven waarmee de koers bepaald kan worden om de landschappen verder op te waarderen.

#### <span id="page-68-0"></span>3.3.10 Planologische kruimelgevallen

De gemeente Zevenaar heeft beleidsregels opgesteld voor 'kruimelgevallen', toe te passen bij de beoordeling van verzoeken om af te wijken van het bestemmingsplan, voor wat betreft de afwijkingsmogelijkheden, als genoemd in artikel 2.12 lid 1 sub a onder 2º van de Wabo. Deze beleidsregels zijn vastgesteld op 25 januari 2011. Relevante onderdelen zijn onder andere regels met betrekking tot bijbehorende bouwwerken, uitbreiding van een woning, al dan niet ten behoeve van mantelzorg bouwen ten behoeve van mantelzorg, evenementen en het gebruik van een recreatiewoning voor (permanente) bewoning.

## <span id="page-68-1"></span>3.3.11 Ruimtelijke kwaliteit

In de Nota Ruimtelijke kwaliteit (vastgesteld 24 oktober 2012) is het welstandsbeleid voor de gemeente Zevenaar vastgelegd. Het grootste gedeelte van het plangebied heeft een regulier welstandsniveau. Hier dient de basiskwaliteit gehandhaafd te worden. De landgoederen van Bingerden en Wielbergen hebben een bijzonder welstandsniveau vanwege de grote cultuurhistorische waarde en de veelal monumentale bebouwing.

#### <span id="page-68-2"></span>3.3.12 Plussenbeleid gemeente Zevenaar

Verduurzaming van de veehouderij is een belangrijke maatschappelijke opgave. De (rijks)overheid neemt ook maatregelen om de veehouderij duurzamer en diervriendelijker te maken. Ook de provincie Gelderland zet zich hier voor in. De provincie geeft randvoorwaarden waarbinnen niet-grondgebonden agrarische bedrijven ( 'intensieve veehouderij') maatschappelijk verantwoord kunnen ontwikkelen. De provincie geeft ruimte aan bestaande niet-grondgebonden bedrijven, mits zij zich duurzaam ontwikkelen; het zogenoemde Plussenbeleid. Het Plussenbeleid is van toepassing op iedere uitbreiding van het niet-grondgebonden bedrijf.

De provincie heeft een instructieregel in de Omgevingsverordening opgenomen voor de doorwerking van het Plussenbeleid naar het ruimtelijk beleid van de gemeente. De gemeente moet zowel bij het verlenen van vrijstellingen als bij het opstellen van bestemmingsplannen rekening houden met het Plussenbeleid.

Uitbreiding van niet-grondgebonden bedrijven is niet (meer) in het algemeen beperkt, maar afhankelijk van de locatie en een duurzame ontwikkeling. Wanneer een nietgrondgebonden bedrijf of -tak wordt uitgebreid, zijn één of meer 'maatschappelijke plussen' vereist. Het gaat om aanvullende maatregelen op het gebied van ruimtelijke kwaliteit (w.o. landschappelijke inpassing), milieu en/of fysieke maatregelen op het gebied van dierwelzijn. Deze maatregelen zijn een 'plus' ten opzichte van wettelijke eisen, beleid en de gebruikelijk basiskwaliteit (bijvoorbeeld voor landschappelijke inpassing, beeldkwaliteit, etc.). De investering in de te treffen plusmaatregelen bedraagt aantoonbaar € 15,- per vierkante meter van de uitbreiding van het bruto staloppervlak. De 'plusmaatregelen' worden in principe in overleg met de omgeving opgesteld. De gemeente Zevenaar hecht veel belang aan participatie en betrokkenheid. Een belangrijk element van het Plussenbeleid is het gesprek met de omgeving. De initiatiefnemer en de omgeving proberen gezamenlijk tot een gedragen ontwikkeling te komen. Dit sluit ook aan bij de geest van de (toekomstige) Omgevingswet, met een belangrijke rol voor participatie.

Het Plussenbeleid wordt opgenomen in nieuwe bestemmingsplannen. Bestaande rechtstreekse bouwtitels komen dan onder het Plussenbeleid te vallen. Een omgevingsvergunning-bouw kan dan alleen verleend worden als aan het Plussenbeleid wordt voldaan. Ook als de omgevingsvergunning is gebaseerd op een rechtstreeks bouwtitel (binnen het bouwvlak). Bij binnenplanse afwijkingen en wijzigingsbevoegdheid wordt het Plussenbeleid als afwegingskader (voorwaarde) opgenomen.

## <span id="page-69-0"></span>4 Uitgangspunten en ontwikkelingen

## <span id="page-69-1"></span>4.1 Algemeen

In het kader van de herziening van het bestemmingsplan voor het buitengebied van Zevenaar is op 17 december 2014 de Nota van uitgangspunten vastgesteld. De Nota van uitgangspunten geeft aan hoe in principe met bepaalde zaken in het bestemmingsplan buitengebied om wordt gegaan en geeft richting op hoofdlijnen. De Nota van uitgangspunten bestaat uit twee delen:

- Het eerste deel bevat een beschrijving van de trends en ontwikkelingen in het buitengebied. In dit deel zijn ook de resultaten van de gesprekken met maatschappelijke organisaties en belangengroepen verwerkt.
- Het tweede deel bevat de uitgangspunten voor het bestemmingsplan. In deel twee worden eerst de algemene uitgangspunten voor het bestemmingsplan en het proces beschreven. Vervolgens de uitgangspunten van algemene waarden als veiligheid, archeologie en natuur. Tenslotte worden de uitgangspunten voor de specifieke bestemmingen zoals agrarisch, wonen en recreatie beschreven.

Maatschappelijke organisaties, belangenvertegenwoordigers, burgers en ondernemers zijn in de gelegenheid gesteld om te reageren. De ingekomen reacties zijn in het 'Overzicht ingekomen reacties en wijzigingsvoorstellen' weergegeven, deze vormt onderdeel van de Nota van uitgangspunten.

## Relatie Nota van uitgangspunten en bestemmingsplan

Het nieuwe bestemmingsplan voor het buitengebied dient een ontwikkelgericht bestemmingsplan te zijn. De uitgangspunten geven in eerste instantie een weergave van de (gewenste) ontwikkelrichting. De technische en juridische uitvoerbaarheid is in het kader van de Nota van uitgangspunten nog niet volledig onderzocht. Wel vormt de Nota van uitgangspunten een gedegen document waarin de aanleiding om te komen tot bepaalde uitgangspunten zijn onderbouwd. Deze worden daarom in deze toelichting niet nogmaals opgenomen, de Nota van uitgangspunten vormt wel een wezenlijke bijlage bij dit bestemmingsplan.

In dit hoofdstuk is de 'vertaling' van de Nota van uitgangspunten naar de uitgangspunten voor de regeling in het bestemmingsplan beschreven. De uitkomsten van nader onderzoek/ toetsing kunnen aanleiding zijn om bepaalde uitgangspunten los te laten c.q. anders in te vullen omdat deze praktisch of juridisch niet uitvoerbaar zijn. In dit hoofdstuk worden daarom de concreet doorvertaalde uitgangspunten in de juridisch-planologische regeling van het bestemmingsplan verwoord.

## <span id="page-69-2"></span>4.2 Uitgangspunten

## <span id="page-69-3"></span>4.2.1 Plansystematiek

## Algemeen

Dit bestemmingsplan bevat verschillende elementen. Er is sprake van waarden die beschermd worden en er zijn functies die worden bestemd. Het plan legt de bestaande situatie waar nodig vast en geeft toekomstige ontwikkelingen waar mogelijk de ruimte. Door de diverse flexibiliteitsbepalingen kan behoud, herstel en ontwikkeling plaatsvinden.

Zoals op basis van de Nota van uitgangspunten bekend is, worden binnen het plangebied veranderingen verwacht op het terrein van landbouw, vrijkomende agrarisch bedrijfsbebouwing (VAB), natuur en landschap, recreatie, water en wonen. Daar waar ontwikkelingen zijn voorzien, zijn deze in gebieden met waarden nader afgewogen. Afhankelijk van de invloed en omvang van de ontwikkeling kan ontwikkeling rechtstreeks of via afwijking of wijziging plaatsvinden. Op deze wijze wordt rekening gehouden met actuele waarden in het plangebied en zijn nieuwe ontwikkelingen niet op voorhand uitgesloten.

## Zonering van gebieden en waarden

Er is gekeken naar het actuele grondgebruik en naar actuele natuur- en/of landschapswaarden. Voor de agrarische gebieden, waar het gebruik voor de landbouw centraal staat, is onderscheid gemaakt in enerzijds ontwikkelingsmogelijkheden van agrarische bedrijven en anderzijds de bescherming van eventuele aanwezige waarden op agrarische gronden. Hierdoor ontstaat een onderverdeling naar een bestemming 'Agrarisch' en enkele dubbelbestemmingen met waarden, zoals openheid.

De inventarisatie en analyse van het gebruik en waarden in het plangebied heeft uiteindelijk geleid tot een bestemming: 'Agrarisch', 'Bos', 'Natuur' en/of 'Water' al dan niet in combinatie met een waarde zoals opgenomen in een dubbelbestemming, zoals bijvoorbeeld voor openheid van het landschap. De specifieke waarden zijn opgenomen als dubbelbestemming, met daaraan gekoppeld een beschermende regeling om bepaalde bouwactiviteiten, werken of werkzaamheden aan een afweging te verbinden of te verbieden. Dit is toegespitst op de specifieke waarden. Hierbij vormen het vigerend/vorig bestemmingsplan, de gemeentelijke Structuurvisie en de provinciale Omgevingsverordening de basis.

De begrenzing van 'Bos', 'Natuur' en/of 'Water' is bepaald aan de hand van de feitelijke aanwezige situatie, in combinatie met de begrenzing van het Gelders Natuurnetwerk (GNN) en de Groene Ontwikkelzone (GO) . Onder het thema 'Natuur en landschap' en/of 'Water' wordt meer in detail ingegaan op de wijze van bescherming van natuur- en landschapswaarden.

## <span id="page-70-0"></span>4.3 Agrarische sector

## <span id="page-70-1"></span>4.3.1 Toekenning en onderscheid agrarische bouwvlakken

Voor wat betreft de toekenning en begrenzing van bouwvlakken gaat dit bestemmingsplan uit van getekende vastomlijnde bouwvlakken. De agrarische bouwvlakken uit de geldende Beheersverordening Buitengebied zijn overgenomen. Verder wordt uiteraard rekening gehouden met eerder gevolgde procedures (bijvoorbeeld vormverandering of vergroting). In enkele gevallen zal het agrarisch bedrijf feitelijk beëindigd zijn of een geringere omvang hebben om nog te kunnen spreken van een volwaardig agrarisch bedrijf. In de meeste situaties zijn nog wel de milieurechten aanwezig. Op basis van het uitgangspunt wordt ook aan deze locaties een agrarisch bouwvlak toegekend. De locatie blijft planologisch beschikbaar voor het uitoefenen van een agrarisch bedrijf. Nieuwvestiging (een nieuw bouwvlak) is niet mogelijk op basis van dit bestemmingsplan.

Het agrarisch bouwvlak beoogt ruimtelijke concentratie van bebouwing tot stand te brengen; alle bebouwing (inclusief bouwwerken als sleufsilo's), verharding/erven en tuinen (bij de bedrijfswoning) moet binnen het agrarisch bouwvlak gesitueerd worden. Om dit te bereiken dient het agrarisch bouwvlak in principe een compacte, logische vorm te hebben. De bestaande vergunde bebouwing wordt in het agrarisch bouwvlak ingepast. Met het inpassen van gerealiseerde uitbreidingen zijn vaak onregelmatig, soms onlogisch, gevormde agrarische bouwpercelen ontstaan. Bestaande onregelmatige gevormde agrarische bouwpercelen worden in het bestemmingsplan opgenomen. Als hier aanleiding voor is, wordt de vorm van het agrarisch bouwperceel aangepast tot een logische compacte vorm. Het agrarisch bouwperceel mag daarmee echter niet groter worden dan de aangegeven maximale omvang en het mag niet leiden tot een substantiële uitbreiding van het agrarisch bouwperceel.

#### Onderscheid in 3 soorten agrarische bedrijven

Bij het toekennen van een agrarisch bouwperceel wordt, naar aanleiding van de in potentie verschillende externe effecten op de omgeving, onderscheid gemaakt in 3 soorten agrarische bedrijven:

- glastuinbouwbedrijven;
- grondgebonden agrarische bedrijven;
- niet- grondgebonden agrarische bedrijven.

Deze laatste categorie is nieuw ten opzichte van het regime van de Beheersverordening en is geïntroduceerd vanwege het feit dat de externe effecten van een agrarisch bedrijf op de omgeving (mens en natuur) in hoge mate afhankelijk zijn van het houden van dieren.

#### Paardenhouderij

Paardenhouderijen kunnen worden bestemd als agrarisch bedrijf (productiegericht ofwel sec fokkerij), als gebruiksgerichte paardenhouderij (handel, transport, pension), dan wel als recreatiesportbedrijf (manege). Het hobbymatig houden van paarden is mogelijk binnen de bestemming wonen.

## <span id="page-71-0"></span>4.3.2 Ontwikkelingsmogelijkheden agrarische bedrijven

Bedrijfsgebouwen dienen binnen de grens van het agrarisch bouwvlak gesitueerd te worden. Binnen de bouwvlakken is de situering van hoofd- en bijgebouwen afhankelijk van welstand. Andere bouwwerken dan gebouwen, evenals voorzieningen en verhardingen moeten - tenzij uitdrukkelijk anders bepaald - binnen het bouwvlak liggen. Per bouwvlak zijn rechtstreeks bedrijfsgebouwen, niet zijnde kassen, en bouwwerken geen gebouwen zijnde toegestaan. Het bouwvlak mag volledig worden bebouwd. De toegestane goot- en bouwhoogte voor bedrijfsgebouwen bedraagt respectievelijk 6m en 12m. De agrarische bedrijfswoning mag een omvang van maximaal 800 m3 hebben.

#### Vergroting agrarisch bouwvlak

De ruimte voor vergroting van toegekende bouwvlakken hangt onder andere af van de aard en de ligging van het bedrijf, de eventuele aanwezigheid van bepaalde waarden en de conclusies die verbonden zijn aan de uitgevoerde plan-MER. Het ruimtelijke beleid voor nietgrondgebonden agrarische bedrijven is in principe gericht op behoud van de status quo. Voor grondgebonden bedrijven zijn er meer mogelijkheden om ruimtelijk te ontwikkelen. Hierdoor verschilt de mogelijkheid per type agrarische bedrijfsvoering.

Bij vergroting van het agrarisch bouwvlak zijn ruimtelijke inpasbaarheid – w.o. landschappelijke inpassing – en clustering van (grootschalige) agrarische bedrijfsgebouwen het uitgangspunt. Clustering van bebouwing zorgt voor een samenhangend geheel. Het verruimde agrarisch bouwperceel heeft een rechthoekige basisstructuur waarbij hooguit de bedrijfswoning en bijbehorende tuin de afwijking hierin vormen. Qua lengte/breedteverhouding zal het agrarisch bouwperceel zich moeten voegen in de kavelstructuur waarbij vreemd gevormde inprikkers in het open landschap worden voorkomen. Alternatieven kunnen aan de orde zijn wanneer fysieke elementen zoals watergangen, buisleidingen, hoogspanningsleidingen of aanwezige waardevolle landschapselementen beperkingen opleveren of andere aantoonbaar zwaarwegende overwegingen zijn. Bij aaneengesloten agrarische bouwvlakken of een kleine afstand tussen agrarische bouwpercelen wordt de oorspronkelijke maat van het agrarisch bouwperceel ruimtelijk niet meer ervaren. Om feitelijk twee onderscheiden agrarische bouwpercelen te kunnen ervaren is daarom een minimale afstand van 50 meter (circa 1,5x de gemiddelde stalbreedte) noodzakelijk.

#### Vergroting agrarisch bouwvlak grondgebonden agrarische bedrijven

Een agrarisch bouwvlak voor een grondgebonden agrarische bedrijven kan onder voorwaarden zoals noodzakelijkheid (geen ruimte binnen het bestaande bouwvlak), ruimtelijke inpasbaarheid – waar onder ook de schaal van het bestaande landschap – en planologische inpasbaarheid, vergroot worden tot maximaal 2 hectare.

#### Vergroting agrarisch bouwvlak niet-grondgebonden agrarische bedrijven

Het aantal niet-grondgebonden agrarische bedrijven in het plangebied is beperkt. Door diverse ontwikkelingen op bijvoorbeeld het gebied van dierenwelzijn en milieu is er een toenemende ruimtebehoefte bij intensieve veehouderijen. Daarom worden deze bedrijven onder voorwaarden enige planologische ruimte geboden in de vorm van vergroting van het agrarisch bouwperceel om te kunnen blijven functioneren. Uitbreidingsmogelijkheden van een agrarisch bouwvlak voor een niet-grondgebonden agrarisch bedrijf is afhankelijk van het gebied waarin het bedrijf is gelegen. In Het Broek kan meer ruimte geboden worden. Onder voorwaarden zoals noodzakelijkheid (geen ruimte binnen het bestaande bouwvlak), ruimtelijke inpasbaarheid – waar onder ook de schaal van het bestaande landschap – en planologische inpasbaarheid:

- in het Broek kan het agrarisch bouwvlak worden vergroot ten opzichte van de huidige situatie, tot een maximale omvang van 1 hectare.
- in de IJsselzone en Rijnzone kan het agrarisch bouwvlak met maximaal 10% worden vergroot ten opzichte van de huidige situatie, tot een maximale omvang van 1 hectare;

#### Glastuinbouw

In het plangebied liggen uitsluitend solitaire glastuinbouwbedrijven. De huidige oppervlakte bedrijfsbebouwing is maatgevend. De huidige bedrijven moeten echter naar redelijkheid kunnen blijven functioneren. Daarom bieden we de mogelijkheid om de bestaande bedrijfsbebouwing met maximaal 10% uit te breiden. Grotere uitbreidingen zijn op de bestaande locatie binnen het huidige beleid niet mogelijk / wenselijk.

#### Omschakeling, nieuwvestiging en verplaatsing

Het aantal intensieve veehouderijen buiten de provinciale ontwikkelingsgebieden mag niet toenemen en moet zo mogelijk afnemen. Daarom is het niet wenselijk dat door omschakeling (of door-ontwikkeling) nieuwe niet-grondgebonden bedrijven ontstaan en/of nieuwe agrarische bouwvlakken voor niet-grondgebonden bedrijven worden toegekend. Omschakeling wordt daarom niet toegestaan.

'Omschakeling' kan ook door groei van een agrarisch bedrijf ontstaan. Een grondgebonden bedrijf is immers voor minimaal voor 50% afhankelijk van het producerend vermogen van de eigen grond. Dit betekent dat het vergroten van dieraantallen door uitbreiding of toevoeging van een stal bij onvoldoende grond kan leiden tot omschakeling, omdat een groter aandeel van voer aangevoerd moet worden. Ook deze vorm van omschakeling is niet toegestaan.

Door economische en sociale factoren neemt het aantal agrarische bedrijven af. Daarmee neemt ook de behoefte aan agrarische bouwvlakken af. Voor zover er nog behoefte is kunnen nieuwe agrarische bedrijven gebruik maken van vrijkomende agrarische bouwpercelen. Het beleid is gericht op optimale benutting van bestaande agrarische bouwpercelen. Er is geen behoefte aan planologische uitbreiding van het aantal percelen. In de gemeente Zevenaar liggen geen gebieden die door de provincie aangewezen zijn aangewezen voor mogelijke nieuwvestiging van agrarische bedrijven. Nieuwvestiging is daarom niet toegestaan.

Verplaatsing, waarbij het achterblijvende agrarisch bouwperceel wordt verwijderd, is planologisch niet gelijk aan nieuwvestiging. Het aantal agrarische bouwpercelen blijft immers gelijk. In het bestemmingsplan buitengebied waren gebieden aangewezen waar de vestiging van een nieuw agrarisch bouwperceel mogelijk was in het geval er sprake was van verplaatsing. In de huidige situatie is het niet vanzelfsprekend meer om deze mogelijkheid rechtstreeks in het bestemmingsplan op te nemen. Indien een uitzonderlijke situatie zich voordoet zal afgewogen worden of middels een partiële herziening medewerking kan worden verleend.

#### Stikstofregeling

In de regels bij dit bestemmingsplan is een stikstofregeling opgenomen. Deze houdt in dat in de bestemmingsregeling tot (agrarische bedrijfs-)ontwikkelingsmogelijkheden wordt bepaald dat deze ontwikkelingsmogelijkheden niet mogen leiden tot een toename van stikstofdepositie op voor stikstof gevoelige habitats in Natura 2000-gebieden. Dit geldt ook bij binnenplanse afwijkingen en wijzigingsplannen. De stikstofregeling is hierdoor zowel een direct toetsingscriterium bij omgevingsvergunningen voor bouwen en voor het bepalen van strijdig gebruik (via de gebruiksregels) als een voorwaarde bij bijvoorbeeld vormverandering of vergroting van het bouwvlak.

## <span id="page-73-0"></span>4.3.3 Ontwikkelingsmogelijkheden agrarische bedrijven: diversen Teeltondersteunende voorzieningen (TOV)

<span id="page-73-1"></span>Het gebruik van teeltondersteunende voorzieningen en/of teeltondersteunende kassen is van belang voor verlenging van het seizoen, een meer gelijkmatige arbeidsverdeling, bescherming van de teelt, arbeidsomstandigheden en terugdringing van het gebruik van bestrijdingsmiddelen. Het kan consequenties hebben voor perceelsgebonden natuur- en landschapswaarden. De toelaatbaarheid van de voorzieningen is afgewogen op basis van natuurlijke, landschappelijke en agrarische motieven.

Er wordt onderscheid gemaakt in de volgende soorten teeltondersteunende voorzieningen:

- permanente voorzieningen (niet zijnde teeltondersteunende kassen): zoals stellingen,regenkappen, containervelden;
- tijdelijke en overige voorzieningen: zoals folies, wandelkappen, hagelnetten e.d. en overige voorzieningen zoals teeltgeleidende en/of –ondersteunende palen en boomteelthekken.

#### Nevenfuncties bij agrarische bedrijven

In het kader van verbrede plattelandsontwikkeling zijn, rechtstreeks of na een nadere afweging op basis van een afwijkingsbevoegdheid, verschillende nevenfuncties in combinatie met een kleinschalig(er) agrarisch bedrijf toegestaan. Deze activiteiten worden gezien als een waardevolle aanvulling op het agrarisch én recreatief product en kunnen bijdragen aan de ruimtelijke en functionele kwaliteit van het buitengebied. Voorwaarde is dat de activiteiten ruimtelijk en functioneel van ondergeschikt belang zijn. Het gaat dan om extensieve, kleinschalige activiteiten in de agrarische, recreatieve en culturele sector. Naast lichte horeca, zoals een 'theehuis', kan men denken aan, kleinschalig kamperen, bed&breakfast, atelier- en expositieruimte, galerie of verkoop van streekproducten. Daarnaast zijn de mogelijkheden op het gebied van stalling en opslag, zoals in de Beheersverordening opgenomen, ook opgenomen in het bestemmingsplan. Indien de hoofdactiviteit niet (meer) aanwezig is c.q. wordt uitgeoefend, kan de nevenactiviteit niet (meer) geoefend worden.

Voor nevenfuncties geldt het volgende:

- maximaal 25% van de bebouwde oppervlakte mag voor nevenactiviteiten worden gebruikt met een maximum van 350 m². Nieuwbouw ten behoeve van nevenfunctie is mogelijk, mits dit bouwwerk binnen het agrarisch bouwperceel wordt opgericht.
- om het extensieve karakter van een nevenactiviteit te borgen, is de maximale oppervlakte afhankelijk van de aard van de activiteit:
	- o een theehuis, cursusruimte of winkel voor verkoop van bedrijfsgebonden producten: maximaal 100 m².
	- o een atelier, expositieruimte of groepsaccommodatie: maximaal 350 m².
	- o bed&breakfast: maximaal 5 kamers (ca. 250 m²).
	- o recreatieve verblijven kunnen in losstaande bijgebouwen ondergebracht worden.
- kleinschalig kamperen: op of direct aansluitend aan het agrarisch bouwperceel, maximaal 20 plaatsen, totale omvang locatie maximaal 1.500 m².
- detailhandel (m.u.v. streekproducten en producten van eigen bedrijf), zwaardere horeca zoals een café, zalenverhuur of partycentrum, sexinrichting of casino zijn niet toegestaan als nevenactiviteit.

Intensieve vormen van dagrecreatie, zoals een (overdekte) speeltuin of omvangrijke buitenactiviteiten, worden niet gezien als nevenactiviteit voor agrarische bedrijven. Door onder andere het intensieve karakter van deze activiteiten en de mogelijke ruimtelijke impact worden deze initiatieven in voorkomend geval apart afgewogen.

Wat betreft cumulatie is geregeld dat er maximaal 350 m² aan nevenactiviteiten is toegestaan.

#### Bedrijfswoningen

Bestaande bedrijfswoningen zijn als zodanig geregeld. De maximale omvang is 800 m³. Verder is 150 m² aan bijgebouwen rechtstreeks toegestaan. De toegestane bouwhoogte voor de woning bedraagt 11 m. De huidige moderne bedrijfsvoering van het agrarisch bedrijf maakt de realisatie van een nieuwe tweede bedrijfswoning steeds minder noodzakelijk. Intensief toezicht kan bijvoorbeeld ook met behulp van technische middelen. Technische hulpmiddelen zoals bijvoorbeeld camera's maken de vereiste voor fysieke nabijheid soms overbodig en niet langer noodzakelijk. De noodzaak voor fysieke

nabijheid wordt dan ook onder andere bepaald door de (vervolg)werkzaamheden die met het toezicht samen hangen. Aspecten die daarbij een rol spelen zijn de (noodzakelijke) responstijd en frequentie. Het oprichten van een tweede solitaire bedrijfswoning wordt in dit bestemmingsplan dan ook niet zonder omgevingsvergunning mogelijk gemaakt. Wel wordt middels een omgevingsvergunning voor het afwijken de mogelijkheid geboden voor dubbele bewoning. Binnen de bouwmassa van een 1 woning zijn dan 2 zelfstandige wooneenheden toegestaan. In tegenstelling tot woningsplitsing is dubbele bewoning mogelijk bij agrarische bedrijfswoningen kleiner dan 900 m³. De toegestane maatvoering van 800 m³ en 150 m² bijbehorende bebouwing biedt voldoende ruimte voor 2 volwaardige woningen met bijbehorende bebouwing. Bij dubbele bewoning worden niet meer bouwmogelijkheden geboden dan bij een enkele woning. Wanneer er geen feitelijke behoefte meer is voor een tweede agrarische bedrijfswoning, kan de 'tijdelijke' situatie van de tweede bedrijfswoning relatief eenvoudig ongedaan gemaakt worden. Ten behoeve van oprichting van een tweede bedrijfswoning dient wel aan extra voorwaarden te worden voldaan. Zoals voorgaand gemeld, dient sprake te zijn van noodzakelijk en intensief toezicht, waarbij nabijheid is vereist. De afstand tussen de tweede bedrijfswoning (het gehele bouwwerk, inclusief aanen uitbouwen) en de bestaande bebouwing mag, omwille van een duidelijke ruimtelijke relatie met het agrarisch bedrijf, niet meer bedragen dan 25 meter. Daarbij geldt eveneens dat de tweede bedrijfswoning niet achter het agrarische bedrijf mag worden geplaatst en dient een ruimtelijke relatie te hebben met de openbare weg. Wat betreft afstanden o.a. de afstanden van de in- en uitritten geldt onverkort het bepaalde hierover in 'Spelregels landschappelijke inpassing buitengebied'.Tenslotte zijn ook bij agrarische bedrijfswoningen aan huis gebonden beroepen of bedrijven mogelijk.

#### Plattelandswoning

In het verleden zijn veelvuldig 2e bedrijfswoningen toegestaan bij agrarische bedrijven. Een deel van deze woningen is niet meer noodzakelijk voor de bedrijfsvoering van het agrarisch bedrijf. De woningen worden (illegaal) bewoond door een huishouden die geen enkele relatie heeft met het agrarisch bedrijf. Daarmee vormden ze een belemmering voor de ontwikkeling van het agrarisch bedrijf, omdat de milieuwetgeving uitgaat van de feitelijke situatie.

Omdat de agrarische bedrijfswoning niet meer nodig is voor de agrarische bedrijfsvoering, bieden we de mogelijkheid om de bestaande tweede agrarische bedrijfswoning als plattelandswoning te laten gebruiken. De woning (inclusief bebouwing, tuinen en erven) blijft een agrarische bedrijfswoning en onderdeel van het agrarisch bouwvlak, maar bewoning door derden is toegestaan. Nieuwbouw als plattelandswoning is niet toegestaan. De plattelandswoning en het bijbehorende erf blijven ook onderdeel van het agrarisch bouwperceel. Mogelijkheden voor bedrijf- en beroep aan huis en nevenfuncties zijn gekoppeld aan het agrarisch bouwperceel. Dat betekent dat deze óf bij de plattelandswoning óf bij de agrarische bedrijfswoning ingevuld kunnen worden (stapelen van mogelijkheden is niet toegestaan). Om toch enigszins een aanvaardbaar woon- en leefklimaat te borgen, moet sprake zijn van een zekere ruimtelijke scheiding tussen de plattelandswoning en het agrarisch bedrijf. Denk aan bepaalde afstanden tot aan de bedrijfsbebouwing en mestopslag. De 'plattelandswoning' blijft een agrarische bedrijfswoning en onderdeel van de inrichting en dus ook onderdeel van het agrarisch bouwperceel. Vanuit het perspectief van een goede ruimtelijke ordening wordt deze mogelijkheid niet bij intensieve veehouderijbedrijven geboden, omdat hier geen goed woonen leefklimaat kan worden geborgd.10

<sup>10</sup> Uit de rechtspraak blijkt inmiddels duidelijk dat ter plaatse van een plattelandswoning sprake moet zijn van een aanvaardbaar woon- en leefklimaat.

## <span id="page-76-0"></span>4.4 Wonen

## 4.4.1 Toekennenwoonbestemming

In de Beheersverordening Buitengebied is aan burgerwoningen de bestemming wonen toegekend, deze zijn overgenomen in het bestemmingsplan. Binnen de woonbestemming wordt onderscheid gemaakt in:

- 'reguliere' woningen (1 zelfstandige woonfunctie);
- gesplitste woningen: er zijn twee zelfstandige woningen met een gezamenlijk 'bouwrecht' voor 1 woning (800 m3 en 150 m² bijgebouwen).

Om concentratie van bebouwing en een efficiënt ruimtegebruik te bevorderen zijn voor woningen bestemmingsvlakken van maximaal 1.200 m² toegekend. Bebouwing, van woning en bijbehorende bebouwing, is uitsluitend binnen het bestemmingsvlak toegestaan. Door deze systematiek blijft de bebouwing ruimtelijk geclusterd. Indien een kadastraal perceel groter is dan 1.200 m² krijgt het resterende deel de bestemming agrarisch (zonder bouwmogelijkheden). Binnen het bestemmingsvlak dient:

- alle bouwwerken en voorzieningen te worden gerealiseerd;
- de woning op maximaal 15 m vanaf de openbare weg gelegen te zijn;
- bijbehorende bebouwing bij de woning mag op maximaal 20 m van de woning worden geplaatst.

De maximale omvang is 800 m³. Verder is 150 m² aan bijgebouwen rechtstreeks toegestaan. De toegestane bouwhoogte voor de woning bedraagt 11 m.

Middels een wijzigingsbevoegdheid is omschakeling van een agrarisch bedrijf naar de woonfunctie mogelijk. Een van de voorwaarden hiervoor is dat het toevoegen van woningen moeten passen binnen de kaders van het vastgestelde woningbouwprogramma. Het bestemmingsvlak voor de bestaande bedrijfswoning bedraagt maximaal 1.200 m². Voor een perceel met een grotere bestaande en tevens duidelijk ingerichte tuin zal de bestemming 'tuin' worden toegekend en voor het overige de bestemming 'agrarisch'. Op agrarische gronden is het hobbymatig vee weiden toegestaan.

## 4.4.2 Ontwikkelingsmogelijkhedenwonen

## Nieuwvestiging woningen

De verwachting is dat voorlopig een beperkte uitbreidingsbehoefte blijft bestaan voor woningen in het buitengebied. Dit is een specifiek segment dat niet in de kernen geboden kan worden. Om verstening van het buitengebied te beperken en verpaupering te voorkomen kunnen op voormalige agrarische locaties in overeenstemming met het functieveranderingsbeleid woningen worden toegevoegd. Zie onder 'functieveranderingsbeleid'.

Voor het behoud van grote monumentale panden is een economische drager essentieel. Grote panden bieden voldoende ruimte voor het toevoegen van een woning en daarom wordt grote panden (inhoud meer dan 900 m³) de mogelijkheid geboden om door woningsplitsing (in het plan ook wel aangehaald als 'dubbele bewoning') een woning toe te voegen, waardoor tevens de economische basis wordt versterkt. Bij woningsplitsing mag de bestaande bouwmassa in principe niet worden vergroot. De splitsing is inpandig. Daarbij is dus voor twee woningen in totaal 150 m² bijbehorende bebouwing toegestaan – het bouwrecht van 1 woning. Woningsplitsing wordt verder niet toegestaan.

#### Beroep of bedrijf aan huis

Er is een toenemende behoefte aan en mogelijkheden voor beroep aan huis. Diverse beroepen worden aan of vanuit huis uitgeoefend. Onder andere door de opkomst van de ZZP-er. Hierdoor ontstaat de behoefte voor een kantoor-, praktijk- of cursusruimte aan huis. Over het algemeen gaat het om kleinschalige, ruimtelijk en functioneel ondergeschikte activiteiten met zeer beperkte effecten op de omgeving. Het bestemmingsplan biedt ruime mogelijkheden voor beroep aan huis.

### Voor beroep aan huis geldt:

- het gaat om het beroepsmatig verlenen van diensten op administratief, financieel, juridisch, medisch, therapeutisch, kunstzinnig of ontwerptechnisch gebied;
- de activiteiten moeten ruimtelijk, functioneel en qua aard, omvang en intensiteit ondergeschikt zijn aan de woonfunctie.
- de maximale oppervlakte bedraagt 75 m², de bruto vloeroppervlak bedraagt niet meer dan 30% van de oppervlakte van de (bedrijfs-)woning en de daarbij behorende gebouwen (bedrijfsgebouwen worden niet meegerekend, het gaat hier om de grondoppervlak van de woning).

In het verlengde van de behoefte van beroep aan huis is er behoefte aan mogelijkheden voor bedrijf aan huis. Het gaat om een breed scala activiteiten, waarbij de nadruk veelal meer ligt op het werken vanuit huis. Opslag en/of stalling, wat beperkte voorbereidingen of reparatiewerkzaamheden vinden dan plaats op het huisperceel. Bijvoorbeeld een klusbedrijf, loodgieter, (klein) transportbedrijf, aannemersbedrijf. Produceren of verwerken van materialen komt nauwelijks voor. Het bestemmingsplan biedt mogelijkheden voor (kleinschalig) bedrijf aan huis.

#### Voor bedrijf aan huis geldt:

- activiteit heeft zeer beperkt effect op de omgeving , inclusief visuele aspecten (activiteit dient door aard en visuele aspecten zoals reclame-uitingen en technische installaties het woonkarakter van de buurt niet aan te tasten);
- de maximale oppervlakte bedraagt 75 m²;
- de maximale milieucategorie bedraagt categorie 3 van de VNG bedrijvenlijst;
- detailhandel, zware horeca, zoals café of feestzaal, sexinrichtingen of casino als bedrijf aan huis zijn niet toegestaan.

Ondergeschikte horeca is toegestaan bij een agrarisch bedrijf, recreatiebedrijf en woning/woonbestemming. Hiervoor geldt het bepaalde zoals geregeld in de daarvoor geëigende bestemming.

Bij een woonbestemming is de maximale gezamenlijke oppervlakte van bedrijfsactiviteiten 150 m². Het gaat hierbij om alle mogelijke nevenactiviteiten, zoals beroep en bedrijf aan huis, bed&breakfast, tentoonstellingsruimte, ondergeschikte horeca en (voorzieningen voor) een minicamping.

#### Nevenfuncties recreatieve sector

Het bestemmingsplan biedt mogelijkheden voor nevenactiviteiten in de recreatieve sector. Naast lichte horeca, zoals een 'theehuis', kan men denken aan, kleinschalig kamperen, bed&breakfast, atelier- en expositieruimte, galerie of verkoop van streekproducten.

#### Voor nevenactiviteiten bij wonen geldt:

- de activiteiten dienen ruimtelijk en functioneel van ondergeschikt belang te zijn, kleinschalig en extensief;
- de aard, schaal of locatie van de activiteiten mag geen onevenredige hinder veroorzaken;
- de nevenactiviteit mag niet tot meer bebouwing leiden;
- de nevenactiviteit moet ondergebracht worden in de woning en/of 150 m² bijbehorende bebouwing:
	- o een theehuis, cursusruimte of winkel voor verkoop van bedrijfsgebonden producten maximaal 100 m²;
	- o een atelier, expositieruimte maximaal 150 m²;
	- o bed&breakfast maximaal 5 kamers, met een maximale oppervlakte van 150 m²;
	- o kleinschalig kamperen op of direct aansluitend aan het woonperceel, maximaal 20 plaatsen.
- de woning dient wonen als hoofdfunctie te behouden.

Detailhandel (m.u.v. streekproducten en producten van eigen bedrijf), zwaardere horeca zoals een café, zalenverhuur of partycentrum, sexinrichting of casino zijn niet toegestaan als nevenactiviteit.

#### Mantelzorg

Het bestemmingsplan biedt mogelijkheden voor mantelzorg. Mantelzorg voorziet in principe in een tijdelijke behoefte. Het eindigen van mantelzorg mag niet leiden tot een (permanente) toevoeging van een woning.

Voor mantelzorg geldt:

- de extra woonruimte voor mantelzorg moet binnen de bestaande bouwmassa/bouwrecht worden gesitueerd, maximaal 100 m²;
- na het beëindigen van de mantelzorgsituatie moet het gebruik als ondergeschikte woonruimte voor een tweede huishouden worden gestaakt.

#### Dubbele bewoning / woningsplitsing

We maken geen onderscheid meer tussen dubbele bewoning of woningsplitsing. Dit betekent dat op plekken waar dubbele bewoning is toegestaan (nu) de woning ook fysiek gesplitst mag worden, waarbij een zelfstandige ingang gecreëerd kan worden. Het bouwrecht blijft echter afgestemd op 1 woning (maximaal 800 m3 en 150 m2 bijbehorende bebouwing) – de twee zelfstandige wooneenheden (gesplitste woningen) zijn

ondergebracht in 1 bouwmassa van maximaal 800 m3. Woningsplitsing is inpandig.

Dubbele bewoning / woningsplitsing wordt uitsluitend toegestaan voor bestaande legale situaties. Indien de mogelijkheid die in het Bestemmingsplan buitengebied 2000 werd geboden11 feitelijk niet is benut, vervalt de mogelijkheid van woningsplitsing in dit bestemmingsplan. Woningsplitsing wordt verder niet toegestaan. Een uitzondering wordt gemaakt voor monumenten met een inhoud van meer dan 900 m3. In dat geval is woningsplitsing mogelijk. Bij woningsplitsing mag de bestaande bouwmassa in principe niet worden vergroot. De splitsing is inpandig. Het toevoegen van een woning buiten het bestaande pand is niet aan de orde.

<sup>11</sup> Lijst 'Woningsplitsing mogelijk'

#### Paardenbakken

Het bestemmingsplan biedt de mogelijkheid om in de nabijheid van de woning een paardenbak te plaatsen voor hobbymatig (eigen) gebruik, mits dit geen onevenredig overlast geeft voor de omgeving. Stap- en tredmolens worden niet toegestaan. Een staptrainingsmolen is een redelijk omvangrijk bouwwerk en landschappelijk in het buitengebied niet goed inpasbaar. Voor hobbymatig houden van paarden is een staptrainingsmolen niet noodzakelijk.

Paardenbakken en bijkomende voorzieningen hebben niet alleen een landschappelijke impact, zoals verharding, hekken en masten, maar ook externe effecten als licht, geur, stof, geluid. Om de impact van een paardenbak te beperken is het wenselijk om de oppervlakte van een paardenbak beperkt te houden. Paardenbakken zijn in het buitengebied in beginsel bij alle bestemmingen waarbinnen wordt gewoond, dus ook binnen de bedrijfsbestemming met bedrijfswoning, toegestaan. De paardenbak moet binnen of direct aansluitend aan het bestemmingsvlak geplaatst worden. De paardenbak moet in de directe nabijheid (maximale afstand van 20 meter, niet meegerekend ondergeschikte bijgebouwen met een oppervlakte van minder dan 20 m2 zoals tuinhuisjes, bergingen, prieeltjes, etc) van de bestaande bebouwing, achter de voorgevelrooilijn, op het eigen perceel gerealiseerd worden. Daarbij moet voldoende afstand zijn tot de woning van derden in acht genomen worden (minimaal 50 m). In de buurt van natuurgebieden wordt geen verlichting toestaan om verstoring en lichtvervuiling te voorkomen.

## <span id="page-79-0"></span>4.5 Recreatie

 

#### 4.5.1 Toekennenrecreatiebestemmingen

In het buitengebied zijn diverse grote en kleine recreatie-ondernemingen aanwezig. Het aanbod verblijfsrecreatie varieert van kleine en grote campings tot groepsaccommodaties, huisjes (al dan niet op campings/vakantieparken) en bed&breakfast. Het gaat zowel om verblijfsrecreatie als hoofdfunctie als om ondergeschikte nevenfunctie.

Indien er sprake is van een bedrijfsmatige hoofdactiviteit is er een recreatieve bestemming toegekend. Recreatieve nevenactiviteiten zijn bij recht binnen de hoofdfunctie mogelijk (bijvoorbeeld kleinschalig kamperen op en agrarisch bouwvlak) of krijgen op basis van de feitelijk bestaande situatie een specifieke aanduiding.

In het bestemmingsplan wordt onderscheid gemaakt in twee soorten recreatieve bestemmingen:

- dagrecreatie;
- verblijfsrecreatie.

Op locaties bestemd voor dagrecreatie is overnachting niet toegestaan. Terreinen specifiek voor – extensief - (dag)recreatief medegebruik worden niet apart bestemd. Deze krijgen indien nodig een aanduiding 'recreatief medegebruik'. Deze aanduiding wordt toegekend wanneer te verwachten is dat voor het recreatief medegebruik hetzij enkele specifieke voorzieningen nodig zijn, zoals parkeerterreinen, hetzij enige ruimtelijke effecten van dit gebruik zijn te verwachten.

#### Dagrecreatie

In het plangebied is het aantal terreinen/locaties specifiek voor dagrecreatie beperkt. In veel gevallen gaat het om recreatief medegebruik. Tevens is aard, omvang en intensiteit van de activiteiten zeer verschillend. De locaties zijn maatwerk specifiek bestemd, waarbij onder andere bebouwingsmogelijkheden worden afgestemd op de activiteiten en de omgeving. Extensieve vormen van dagrecreatie hebben beperkte bouwmogelijkheden gekregen voor bijvoorbeeld meubilair, schuilgelegenheden, speeltoestellen en andere inrichtingselementen.

#### Verblijfsrecreatie

Voor de verblijfsrecreatieve terreinen stelt het bestemmingsplan geen eisen ten aanzien van kavelgrootte of de relatie tussen kavelgrootte en opstal. Bij het vaststellen van het aantal plaatsen vormt de feitelijke situatie en de Beheersverordening Buitengebied het uitgangspunt.

Een verblijfsrecreatief terrein kan bestaan uit onbebouwde toeristische plaatsen voor mobiele kampeermiddelen zoals tenten, tourcaravans en campers en/of gebouwde nachtverblijven zoals stacaravans, trekkershutten, chalet of vakantiebungalow. De ruimtelijke effecten van deze bouwwerken zijn in principe gelijkwaardig. Het bestemmingsplan maakt daarom geen onderscheid naar type recreatief verblijf, maar hanteert daarom o.a. de begrippen kampeermiddel, recreatief onderkomen, recreatief verblijf en groepsaccommodatie. De onderscheidende begrippen als caravan, stacaravan, kampeerauto, tent of tentwagen komen daarmee geheel te vervallen. Hiervoor geldt:

- een recreatief nachtverblijf (zoals recreatiewoningen, chalets en stacaravans) (voor 4 tot 6 personen) heeft een maximale oppervlakte van 70 m² en 6 m² inpandige of aangebouwde berging;
- recreatieve nachtverblijven hebben maximaal 1 verdieping, een goothoogte van maximaal 3 meter en een nokhoogte van maximaal 4 meter.
- een reünie- of familiebungalow (voor 8 tot 12 personen) heeft een maximale oppervlakte van 90 m² en maximaal 10 m² inpandig berging;
- familiebungalows blijven eigendom van en onderdeel van het recreatiebedrijf, de bedrijfsmatige exploitatie moet gegarandeerd worden. Om het recreatieve karakter en gebruik van de terreinen te waarborgen is het aantal familiebungalows per locatie gemaximeerd.

#### Bed&breakfast

Een bed&breakfast is een kleinschalige overnachtingaccommodatie die tot de kleinschalige verblijfsrecreatie gerekend wordt. De bed&breakfast voorziening is een nevenfunctie naast het wonen of de agrarische functie. Een bed&breakfast is wat betreft de activiteit, omvang en schaalgrootte niet te vergelijken met een pension, hotel of horecagelegenheid en niet openbaar. Een bed&breakfast is dusdanig kleinschalig, dat de kans op overlast voor de omgeving evenals de kans op onevenredige toename van de parkeerdruk te verwaarlozen is. De bed&breakfast mag geen nadelige effecten hebben op de verkeersafwikkeling. Om deze reden dient er geparkeerd te worden op het eigen terrein.

Bij een bed&breakfast met meer dan vijf kamers wordt er ingeboet aan kleinschaligheid en gaat de accommodatie meer op een pension of hotel lijken. Een bed&breakfast is wat betreft de activiteit, omvang en schaalgrootte niet te vergelijken met een pension, hotel of

horecagelegenheid en niet openbaar. Het gaat in dit verband ook om een 'toeristisch verblijf', hiermee wordt nadrukkelijk ook zakelijk toerisme bedoeld. Het begrip 'kortdurend' is opgenomen om duidelijk te maken dat het niet gaat om bijvoorbeeld wonen of seizoenrecreatie. Als uitgangspunt geldt dat er maximaal drie weken achtereen mag worden overnacht in een bed&breakfast.

Het gaat er om dat de bed&breakfast-gebruiker op hetzelfde erf woont. Het hoofddoel van het pand is wonen, de activiteit is "het verstrekken van logies". Dit in tegenstelling tot een pension of hotel die als hoofddoel hebben "het verstrekken van logies" (voor korte of langere tijd) en (als nevenactiviteiten) "het verstrekken van maaltijden en/of dranken voor consumptie ter plaatse". Het realiseren van bed&breakfast in bijgebouwen is toegestaan indien voldaan kan worden aan de van toepassing zijnde regelgeving in het bestemmingsplan. Een bijgebouw kan worden ingericht als bed&breakfast en moet eveneens voldoen aan de prestatie- eisen van het bouwbesluit. Een bed&breakfast mag slechts worden ingericht in een legale en geschikte verblijfsruimte in een woning of bijgebouw die voldoet aan de voorschriften voor verblijfsruimten in een woning (dus niet op een bergzolder of onbenoemde (berg)ruimte). Ter voorkoming van het ontstaan van een zelfstandige wooneenheid, wordt geen keukenblok toegestaan in een bed&breakfast. Een keukenblok wordt ook niet noodzakelijk geacht voor een bed&breakfast, omdat de verzorging van bed&breakfast zich beperkt tot logies en ontbijt. Tevens wordt hiermee de kans op permanente bewoning tegengegaan.

In verband met de brandveiligheid mag aan maximaal 10 personen bedrijfsmatig nachtverblijf worden aangeboden. Bij meer dan 10 personen wordt ingeboet aan de kleinschaligheid. Bij een gemiddelde bezetting van 2 personen per kamer gaat het om (maximaal) 5 kamers. Een bed&breakfast van deze omvang kan nog door de bewoner zonder personeel gerund worden. Een parkeerdruk van 5 parkeerplaatsen (5 kamers) wordt aanvaardbaar geacht, aangezien de verplichting bestaat om deze parkeerplaatsen op eigen terrein te realiseren. De verkeersbewegingen zijn van ondergeschikte omvang. Een bed&breakfast is gericht op het aanbieden van logies en ontbijt aan de gasten van het bed&breakfast. Er worden geen maaltijden of dranken aangeboden aan gasten die niet in de bed&breakfast verblijven. Een bed&breakfast heeft dan ook geen andere (verkeer)aantrekkende werking dan de gasten die in het bed&breakfast verblijven

#### 4.5.2 Ontwikkelingsmogelijkheden verblijfsrecreatie

#### Groepsaccommodaties

In het kader van productverbreding en diversificatie hebben steeds meer campings de wens om een accommodatie voor grotere groepen aan te bieden. Het bestemmingsplan biedt per locatie een mogelijkheid voor een groepsaccommodatie. Hiervoor geldt:

- maximaal 350 m² (ongeveer 25 personen);
- maximaal 1 verdieping;
- een goothoogte van maximaal 3 meter en een nokhoogte van maximaal 4 meter.

#### Omschakeling

Door marktontwikkelingen zetten steeds meer bedrijven in op productdiversificatie. Door productdiversificatie proberen ondernemers onder andere ook het seizoen te verlengen. Hierdoor ontstaan (behoefte aan) mengvormen van bijvoorbeeld campings met huisjes, kamers voor bed&breakfast en/of groepsaccommodatie.

Het bestemmingsplan biedt de mogelijkheid om geheel of gedeeltelijk om te schakelen van mobiele kampeermiddelen (toeristenplaatsen) naar stacaravans, trekkershutten, vakantiehuisjes of het toevoegen van groepsaccommodatie. Hiervoor geldt:

- de bedrijfsmatige exploitatie kan gegarandeerd worden;
- de ondergrond en vastgoed blijven eigendom van en onderdeel van het recreatiebedrijf;
- omschakeling mag niet leiden tot onevenredige hinder voor de omgeving. Om de externe effecten te begrenzen wordt een maximaal aantal plaatsen verblijfseenheden) per locatie vastgelegd.

#### Verbreding

Het toevoegen van voorzieningen wordt gezien als een wezenlijke uitbreiding. Aan het bieden van mogelijkheden voor toevoegen van voorzieningen worden zo mogelijk duurzaamheidseisen en voorwaarden voor landschappelijke inpassing verbonden. Wenselijk is de aanvaardbaarheid nader af te wegen. Deze mogelijkheid is niet in het bestemmingsplan opgenomen. In het geval zich een dergelijke situatie voordoet zal een zelfstandige afweging worden gemaakt voor het concrete geval. Als dit wenselijk is kan het door een partiële herziening in het bestemmingsplan ingepast worden.

### Bedrijfswoningen

Bestaande bedrijfswoningen zijn als zodanig geregeld. De maximale omvang is 800 m³. Verder is 150 m² aan bijgebouwen rechtstreeks toegestaan. De toegestane bouwhoogte voor de woning bedraagt 11 m. De bedrijfsvoering maakt de realisatie van een nieuwe tweede bedrijfswoning niet noodzakelijk. Het oprichten van een tweede bedrijfswoning wordt in dit bestemmingsplan dan ook niet mogelijk gemaakt. Tenslotte zijn ook bij agrarische bedrijfswoningen aan huis gebonden beroepen of bedrijven mogelijk.

#### 4.5.3 OntwikkelingsmogelijkhedendagrecratieterreinBreuly/Panoven

Recreatiegebied Breuly/Panovenpark kan zich verder ontwikkelen ten behoeve van dagrecreatie. De nadruk ligt daarbij op recreatieve buitenactiviteiten (wandelen, zwemmen, vissen, sport&spel). Recreatieve (ondersteunende) functies met bebouwing

– zoals kleinschalige daghoreca – zijn niet uitgesloten, maar nadrukkelijk wel ondergeschikt aan de groene, landschappelijke beleving van het gebied. Er wordt gekozen voor kleinschalige functies in een parkachtig gebied.

Naast kleinschalige dagrecreatie is in het recreatiegebied ook ruimte voor een beperkt aantal evenementen. Met name op de voormalige ligweide bij de Breuly. De belangstelling om evenementen en bijeenkomsten in dit gebied te organiseren neemt toe.

Recreatiegebied Breuly/Panovenpark wordt gekenmerkt door een fraaie landschappelijke setting en natuurlijke en cultuurhistorische waarden. Nabij de Breuly is de Sterrenwacht gevestigd die belang heeft bij duisternis in de omgeving. Ten zuiden van de Breuly ligt het natuurgebied van de Rijnstrangen. Het is wenselijk de (effecten van) evenementen in balans blijft met de waarden en belangen in het gebied en de omgeving.

Gezien de bereikbaarheid, capaciteit en de kenmerken van het gebied is het recreatiegebied vooral geschikt voor (boven)lokale evenementen. In het gebied zijn circa 40 (informele) parkeerplaatsen langs de Breulylaan. De capaciteit kan met tijdelijk gebruik eenvoudig vergroot worden tot 126 parkeerplaatsen. De bestaande evenementen hebben in het verleden ook niet tot grote (verkeers)problemen geleid12 en (boven)lokale evenementen worden dan aanvaardbaar en ruimtelijk inpasbaar geacht. Voor evenementen

<sup>12</sup> Breulyfeest, Doedorp,LCsportdag

van grote omvang en met een grote regionale en nationale aantrekkingskracht lijkt deze locatie in eerste instantie minder geschikt. De locatie ligt echter wel in de nabijheid van het station (500 m). Indien aangetoond kan worden dat mobiliteit, verkeer en parkeren op een goede manier wordt geregeld en geborgd is, kan een specifiek evenement ruimtelijk mogelijk wel aanvaardbaar zijn.

Door de afstand tot woningen, lintbebouwing en kernen13 zijn de (geluid)effecten op de woonomgeving beperkt. Het organiseren van evenementen zal niet leiden tot een onaanvaardbaar- woon en leefklimaat in de omgeving van de Breuly.

Het gebied direct achter de dijk is aangewezen als Natura2000 en stiltegebied. De ligweide ligt op circa 175 meter van Natura2000 en 200 meter van het stiltegebied. Het Breulystrand ligt op circa 100 meter van Natura2000 en 125 meter van het stiltegebied.

#### Figuur 4.1

Op een afstand van 200 meter van Natura2000 zijn geen negatieve effecten op de natuurwaarden te verwachten. Het stiltegebied richt zich met name op de mens, en niet op de bescherming van de natuur. Mede gezien het incidentele karakter zijn evenementen geen onevenredige inbreuk op het stiltegebied.

<sup>13</sup> Binnen een straal van 200 meter liggen 4 woningen. Oud-Zevenaar en het wooncluster Panovenweg (nabij Zuiderlaan) liggen op circa 400 meter hemelsbreed.

Het organiseren van (boven)lokale evenementen leidt niet tot het toevoegen van bebouwing of verharding.

Om de (cumulatieve) effecten op de omgeving te beperken wordt het aantal en de duur van de evenementen beperkt tot maximaal 6. Naast de bestaande 3 evenementen geeft dit ook nog enige ruimte om nieuwe initiatieven te ontplooien.

## <span id="page-84-0"></span>4.6 Bedrijven, niet agrarisch

#### 4.6.1 Toekennenbedrijfsbestemming

In het buitengebied zijn diverse grotere en kleine bedrijven aanwezig. Het gaat zowel om een bedrijf als ruimtelijk en functioneel ondergeschikte activiteit (beroep- en bedrijf aan huis), als om bedrijven die ruimtelijke en functioneel de hoofdactiviteit vormt (bedrijf met bedrijfswoning). Een bedrijfsbestemming is toegekend aan locaties waar het bedrijf de hoofdactiviteit is. Dit zijn in principe de locaties die nu in de Beheersverordening ook een bedrijfsbestemming hebben.

Onder de noemer niet-agrarische bedrijven valt een breed scala aan bedrijfstypen. Het kan hierbij gaan om bedrijven die historisch gezien nog een link hebben met de agrarische sector, zoals een loon- of een mechanisatiebedrijf, fouragehandel of dierenhandel, maar ook om bedrijven die strikt genomen geen binding hebben met het buitengebied, zoals een schadeherstel bedrijf of een antiekhandel.

### 4.6.2 Ontwikkelingsmogelijkhedenbedrijven

Vanuit landschappelijk oogpunt zijn forse bouwvolumes niet wenselijk. Daarom zijn grenzen gesteld aan de omvang van de bedrijfsgebouwen: maximaal 250 m² met een hoogte van 8 meter.

Alle bouwwerken en voorzieningen dienen binnen het toegekende bestemmingsvlak te worden gesitueerd.

Het buitengebied biedt voor niet-agrarische bedrijven andere mogelijkheden dan een bedrijventerrein. Het buitengebied is niet specifiek een vestigingslocatie voor nietagrarische bedrijven waardoor belangen ook anders afgewogen worden. Uitgangspunt blijft dat grootschalige bedrijfsmatige activiteiten met een duidelijke ruimtelijke impact op het bedrijventerrein c.q. in stedelijk gebied thuis horen.

#### Omschakeling en nieuwvestiging

Niet-agrarische bedrijven in het buitengebied worden specifiek bestemd. Om onder andere bij bedrijfsbeëindiging doelmatig gebruik van bestaande bebouwing mogelijk te maken wordt de mogelijkheid geboden voor het vestigen van/ om te schakelen naar een gelijkwaardig bedrijf op de betreffende locatie. Voorwaarde is dat het bedrijf naar aard, omvang en effect op de omgeving vergelijkbaar is en landschappelijk en ruimtelijk geen slechtere situatie oplevert. Detailhandel, horeca, sexinrichtingen, casino en Beviinrichtingen (bedrijven met een extern veiligheidsrisico) zijn uitgesloten, ook als de bestaande activiteit in een van deze categorieën valt. Ook transport- en distributiebedrijven, industriële bedrijven en groothandel passen niet in het buitengebied.

Voor bedrijven is ruim voldoende aanbod aan locaties op bedrijventerreinen en vrijkomende bedrijfspanden. Het beleid is gericht op optimale benutting van bestaande capaciteit. Er is geen behoefte aan planologische uitbreiding bedrijfsbestemmingen in het buitengebied. Gezien de ruimtelijke effecten is het ook niet wenselijk om het aantal solitaire bedrijfsvestigingen in het buitengebied te laten toenemen. Nieuwvestiging van een nietagrarisch bedrijf is daarom niet mogelijk. Wel kan er kan gebruik gemaakt worden van vrijkomende bestaande bedrijfsbebouwing in het kader van het functieveranderingsbeleid. (Zie onder 'Functieveranderingsbeleid').

## Vergroting

Binnen het kader van de ruimtelijke ordening zijn niet-agrarische bedrijven in het buitengebied niet wenselijk. Bedrijven die hier echter al gevestigd zijn moeten naar redelijkheid kunnen blijven functioneren. Daarom wordt de mogelijkheid geboden om de bestaande bebouwing uit te breiden om aan een toenemende ruimtebehoefte als gevolg van technologische ontwikkelingen bijvoorbeeld op het gebied van milieu tegemoet te komen. Hiervoor geldt het volgende:

- de uitbreiding moet noodzakelijk zijn voor een doelmatige uitoefening van het bedrijf;
- de uitbreiding mag niet groter zijn dan 100 m² tot een totaal maximum van:
	- o 350 m² op locaties gelegen in lintbebouwing;
	- o 250 m² op locaties in het overige buitengebied.

Bedrijven die al meer dan 250 m² of 350 m² bedragen kunnen niet meer uitbreiden.

#### Bedrijfswoningen

Bestaande bedrijfswoningen zijn als zodanig geregeld. De maximale omvang is 800 m³. Verder is 150 m² aan bijgebouwen rechtstreeks toegestaan. De toegestane bouwhoogte voor de woning bedraagt 11 m. De bedrijfsvoering maakt de realisatie van een nieuwe tweede bedrijfswoning niet noodzakelijk. Het oprichten van een tweede bedrijfswoning wordt in dit bestemmingsplan dan ook niet mogelijk gemaakt.

Tenslotte zijn ook bij agrarische bedrijfswoningen aan huis gebonden beroepen of bedrijven mogelijk.

## <span id="page-85-0"></span>4.7 Autonome ontwikkelingen

## 4.7.1 Verbreding A12

Een concrete toekomstige ontwikkeling is de doortrekking van de A15 naar de A12, verbreding van de A12 en realisatie van nieuwe op- en afritten (figuur 4.2). De keuze voor de uit te werken variant is genomen in 2012 en op dit moment worden de plannen verder uitgewerkt in een Ontwerp Tracé Besluit (OTB). Het tracébesluit is op 8 maart 2017 vastgesteld. Belanghebbenden hadden van 17 maart tot en met vrijdag 28 april 2017 de gelegenheid beroep in te stellen tegen dit het besluit bij de Raad van State. Deze fase is inmiddels afgerond.

Het doortrekken van de A15 en de verbreding van de A12 zijn een autonome ontwikkeling die als onderdeel van de referentiesituatie wordt beschouwd. Voor de verbreding A12 is een projectgebied aangewezen en een Tracébesluit in voorbereiding. Het Tracébesluit vormt het planologisch kader voor dit project.

Figuur 4.2

## <span id="page-87-0"></span>5 Omgevingsaspecten

Voor onderhavig bestemmingsplan is een milieueffectrapportage uitgevoerd. In het milieueffectrapport (MER) is voor de relevante ontwikkelingen op tal van milieuaspecten ingegaan. Kortheidshalve wordt hier naar het MER verwezen. In paragraaf 5.10 is uitgebreid ingegaan op de vertaling van de resultaten van de milieueffectrapportage in voorliggend bestemmingsplan.

## <span id="page-87-1"></span>5.1 Bedrijven en milieuzonering

Om te bepalen welke bedrijfsactiviteiten uit oogpunt van milieuhinder kunnen worden toegestaan, kan gebruik worden gemaakt van de systematiek van de VNG-brochure 'Bedrijven en milieuzonering' (editie 2009). In de VNG-brochure is een bedrijvenlijst opgenomen, die informatie geeft over de milieukenmerken van verschillende typen bedrijven. In de lijst is op basis van een aantal factoren (waaronder geluid, geur en gevaar) een indicatie gegeven van de afstand tussen bedrijven en hindergevoelige functies waarmee gemeenten bij ruimtelijke ontwikkelingen rekening kunnen houden. Het doel van milieuzonering is tweeledig:

- door het toepassen van milieuzonering wordt hinder ter plaatse van woningen of andere gevoelige objecten al in het ruimtelijk spoor voorkomen;
- door het toepassen van milieuzonering wordt aan bedrijven voldoende zekerheid geboden dat zij hun activiteiten duurzaam en binnen aanvaardbare voorwaarden kunnen uitoefenen.

Op basis van de indicatieve afstanden zijn de bedrijven op de bedrijvenlijst in de Handreiking Bedrijven en milieuzonering van de VNG ingedeeld in milieucategorieën die variëren van categorie 1 (indicatieve afstand van 10 meter) tot categorie 6 (indicatieve afstand van 1.500 meter). Als aan de indicatieve afstand kan worden voldaan, is een activiteit qua milieuhinder inpasbaar. Enerzijds is dan ter plaatse van omliggende milieugevoelige objecten (waaronder woningen) sprake van een aanvaardbaar woon- en leefklimaat, anderzijds heeft het bedrijf voldoende zekerheid dat de bedrijfsactiviteiten binnen aanvaardbare voorwaarden kunnen worden uitgeoefend.

In de Handreiking Bedrijven en milieuzonering van de VNG worden twee omgevingstypen onderscheiden, namelijk 'rustige woonwijk'/'rustig buitengebied' en 'gemengd gebied'. De richtafstanden uit de Handreiking Bedrijven en milieuzonering van de VNG zijn afgestemd op de omgevingskwaliteit zoals die wordt nagestreefd in een rustige woonwijk of een daarmee vergelijkbaar omgevingstype (zoals een rustig buitengebied). De indicatieve afstanden zijn de afstanden die moeten worden aangehouden tot de gevels van woningen in een 'rustige woonwijk'. Voor woningen in een 'gemengd gebied' mag de indicatieve afstand worden gecorrigeerd en kan de afstand met één trede worden verlaagd, zonder dat dit ten koste gaat van het woon- en leefklimaat.

#### Relatie bestemmingsplan

In dit plan wordt gebruik gemaakt van de zogenaamde Staat van Bedrijfsactiviteiten. Het is niet wenselijk om nieuwe niet-agrarische bedrijven uit een hogere categorie dan 1 en 2 toe te laten in het plangebied. Bestaande bedrijven zijn voorzien van een bedrijfsbestemming op maat. Bij de toekenning van functies is zoveel mogelijk rekening gehouden met de milieukwaliteit. Er is niet direct gekeken naar de milieuaspecten verzuring, verdroging, verspreiding en verstoring (geluid, stank en gevaar/externe veiligheid), omdat hier

afzonderlijk beleid voor geldt. Er is wel direct gekeken naar de eventuele aanwezige milieuzonering voor milieubeschermingsgebieden, zoals stiltegebieden en grondwaterbeschermingsgebieden, voor zover ruimtelijk relevant, alsmede milieuzones voor geluidhinder wegverkeer en industrielawaai.

In het kader van voorliggend bestemmingsplan, waarin bestaande bedrijven specifiek zijn geregeld, nieuwe bedrijven maximaal in categorie 2 of vergelijkbaar mogen vallen en geen relevante nieuwe ontwikkelingen mogelijk worden gemaakt, kan worden geconcludeerd dat de toegestane bedrijfsactiviteiten voldoen aan de algemeen aanvaarde voorwaarden.

#### <span id="page-88-0"></span>5.2 Bodem

Wettelijk is bepaald dat een omgevingsvergunningplichtig bouwwerk niet mag worden gebouwd op een zodanig verontreinigd terrein, dat er schade of gevaar is te verwachten voor de gezondheid van de gebruikers of het milieu. Bij relevante nieuwbouw zal voorafgaand aan het verlenen van de omgevingsvergunning moeten worden aangetoond dat de bodem schoon is. Wanneer een ontwikkeling geen bestemmingswijziging tot gevolg heeft, hoeft er geen bodemonderzoek in het kader van het bestemmingsplan uitgevoerd te worden. De bodem wordt in dat geval geschikt geacht voor de toegestane functie. Het bodemonderzoek wordt in die gevallen uitgevoerd in het kader van de omgevingsvergunning voor het bouwen.

#### Relatie bestemmingsplan

In het kader van voorliggend bestemmingsplan, waarin geen relevante nieuwe ontwikkelingen mogelijk worden gemaakt, is het niet noodzakelijk de bodem te onderzoeken.

#### <span id="page-88-1"></span>5.3 Externe veiligheid

#### Algemeen

Externe veiligheid betreft het risico dat aan bepaalde activiteiten verbonden is voor niet bij de activiteit betrokken personen. De wet- en regelgeving rondom externe veiligheid richt zich op het beheersen van risicovolle bedrijfsactiviteiten en van risicovol transport (transport van gevaarlijke stoffen). Het gaat daarbij om de bescherming van individuele burgers en groepen tegen ongevallen met gevaarlijke stoffen. Risicobronnen kunnen worden onderscheiden in risicovolle inrichtingen (waaronder lpg-tankstations), vervoer van gevaarlijke stoffen (over wegen, spoorwegen en vaarwegen) en buisleidingen (bijvoorbeeld leidingen voor aardgas of vloeibare brandstof).

Om voldoende ruimte te scheppen tussen een risicobron en personen of objecten die risico lopen (kwetsbare of beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid kunnen om onderzoek vragen. Het beoordelingskader voor risicovolle inrichtingen wordt gevormd door het Besluit externe veiligheid inrichtingen (Bevi). Voor het vervoer van gevaarlijke stoffen geldt het Besluit externe veiligheid transportroutes (Bevt) en voor buisleidingen het Besluit externe veiligheid buisleidingen (Bevb).

#### Beleidsvisie externe veiligheid, gemeente Zevenaar

De gemeente Zevenaar heeft een beleidsvisie externe veiligheid opgesteld om duidelijk te maken welke externe veiligheidsrisico's aanwezig zijn en hoe met toekomstige risico's om dient te worden gegaan in relatie tot ruimtelijke ontwikkeling en milieuvergunningverlening.

Met betrekking tot Bevi-inrichtingen in het buitengebied gelden de volgende beleidsuitspraken:

- In het landelijk gebied worden woningen als kwetsbaar object beschouwd, ook indien er sprake is van een dichtheid van minder dan 2 woningen per ha.
- Binnen een PR 10-6 contour zijn nieuwe beperkt kwetsbare objecten, mits gemotiveerd, toegestaan. Dit betekent dat met de richtwaarde voor het plaatsgebonden risico wordt omgegaan zoals bedoeld in wet- en regelgeving.
- De nieuwvestiging van Bevi-inrichtingen is in principe niet toegestaan. Alleen gebiedseigen, functie gerelateerde Bevi-inrichtingen kunnen zich vestigen in het landelijk gebied, wanneer dit goed wordt gemotiveerd.
- De uitbreiding van Bevi-inrichtingen, die hun invloedsgebieden over woongebieden hebben, is toegestaan, mits het invloedsgebied niet toeneemt (standstill-principe). Met de oriëntatiewaarde wordt omgegaan zoals bedoeld in wet- en regelgeving. Toename van het groepsrisico, waarbij eventueel de oriëntatiewaarde wordt overschreden, kan gemotiveerd worden toegestaan. Hierbij wordt invulling gegeven aan de verantwoordingsplicht voor het groepsrisico zoals opgenomen in wet- en regelgeving.

Ruimtelijke ontwikkelingen, waardoor het groepsrisico de oriëntatiewaarde overschrijdt, kunnen doorgang hebben mits een goede verantwoording plaatsvindt. Indien voldaan wordt aan de ruimtelijke ambities voor de inrichting van het gebied en aan de normen voor het plaatsgebonden risico wordt het groepsrisico verantwoord zoals omschreven in het Bevi.

Voor overige risicovolle inrichtingen geldt dat alleen gebiedseigen functie gerelateerde bedrijven met een beperkt extern veiligheidsrisico zijn toegestaan. Daarnaast zijn overige risicoveroorzakers (niet-Bevi en niet- drempelwaardenlijst) toegestaan, zoals aardgastankstations, windturbines en kleine propaantanks (<3 m3). Aanleg of uitbreidingen van transportassen of buisleidingen waarover of waardoor gevaarlijke stoffen worden vervoerd, is mogelijk zolang binnen de PR 10-6-contour geen kwetsbare objecten aanwezig zijn. Binnen een bepaalde zone rondom risicobronnen wordt getoetst of een functie wel of niet zelfredzaam is. Indien deze niet-zelfredzaam is, wordt VGGM om advies gevraagd over de mate van zelfredzaamheid en de bestrijdbaarheid ingeval van een calamiteit.

#### Relatie bestemmingsplan

In bijgevoegde figuur 5.1 is een uitsnede van de risicokaart weergegeven, een indicatie van de risicobronnen in en rond het buitengebied:

- Transportroutes gevaarlijke stoffen: A12, A18, IJssel, Betuweroute;
- Buisleidingen (gas);
- Gasverdeelstation Zweekhorst en drie gasdrukregel- en meetstations;
- Eén tankstation (LPG stations bij grensovergang A12);
- Eén ammoniakkoelinstallatie (Diepvries Zevenaar);
- Propaantanks.

#### Hieronder wordt op de verschillende risicobronnen en hun aandachtspunten ingegaan.

Figuur 5.1: Uitsnede risicokaart met het plangebied in grijs aangegeven (www.risicokaart.nl)

#### Risicovolleinrichtingen

Het Besluit externe veiligheid inrichtingen (Bevi) verplicht het bevoegd gezag afstanden aan te houden tussen gevoelige objecten en risicovolle bedrijven. Het Bevi heeft onder meer tot doel om bij nieuwe situaties toetsing aan de risiconormen te waarborgen. De gemeente Zevenaar kent nu een 7-tal Bevi-inrichtingen. Het betreft tankstations met LPG, een camping met een grote propaan tank (40.000 liter) en gasdrukregel- en meetstations. Het gasverdeelstation Zweekhorst is een BRZO-inrichting. Daarnaast kent de gemeente een 5 tal bedrijven (verkooppunten) waarop het vuurwerkbesluit van toepassing is en enkele inrichtingen uit de drempelwaardentabel: een ammoniakkoelinstallatie, een opslag chloorbleekloog (zwembad) en een 8-tal propaantanks (groter dan 3.000 liter).

De gasdrukregel- en meetstations, gasverdeelstation Zweekhorst, de propaantank en één van de tankstations hebben een 10-6-contour voor plaatsgebonden risico die in het plangebied is gelegen. Deze reikt in alle behalve twee gevallen (propaantank en gasdrukregel- en meetstation aan de grens met Duitsland) tot buiten de terreingrens. Er zijn geen kwetsbare objecten in of in de buurt van de 10-6-contour.

#### Vervoer van gevaarlijke stoffen

Over de A12 en de A18 vindt vervoer van gevaarlijke stoffen plaats. In de gemeente Zevenaar is daar buiten geen route voor het transport van gevaarlijke stoffen vastgesteld. Ook vindt vervoer van gevaarlijke stoffen plaats over het spoor; de Betuweroute en de spoorlijn 'Arnhem-Duitse grens'. Ten slotte vindt vervoer van gevaarlijke stoffen plaats over de IJssel. Bij de Beekseweg tussen Babberich en Veldhuizen zijn twee campings binnen de invloedssfeer van de Betuweroute gelegen.

#### Buisleidingen

Een aantal buisleidingen dat aansluit op het gasverdeelstation bij de Zweekhorst, inclusief de leiding die naar de Duitse grens loopt, hoort bij de nationale hoofdstructuur buisleidingen. Door één van de campings aan de Beekseweg lopen twee hogedruk aardgasleidingen (A512 en A523) naar het gasdrukregel- en meetstation aan de Duitse grens.

Figuur 5.2: Situatie campings, buisleidingen en Betuweroute

#### Relatie met het bestemmingsplan

In het buitengebied worden geen nieuwe functies met een extern veiligheidsrisico toegestaan, tenzij deze gebiedseigen en functie gerelateerd zijn voor het buitengebied. Bestaande functies kunnen onder voorwaarden uitbreiden. In het invloedsgebied van inrichtingen met een veiligheidsrisico worden functies met beperkte zelfredzaamheid niet toegestaan. Het gaat dan bijvoorbeeld om functies met zorg en met kleine kinderen. Om de mogelijkheden in het buitengebied niet onevenredig in te perken worden echter niet alle ontwikkelingen met kwetsbare functies per definitie onmogelijk gemaakt.

De veiligheid rond lokale bedrijfsgebonden inrichtingen als opslagtanks voor gas, biovergisting e.d. is geborgd door eisen aan realisatie / afstanden e.d. vanuit wet- en regelgeving. Er worden in het kader van het bestemmingsplan Buitengebied geen nieuwe kwetsbare en/of beperkt kwetsbare objecten gerealiseerd binnen de veiligheidsen normafstanden van bestaande risicobronnen (buisleidingen, tracés met vervoer gevaarlijke stoffen, inrichtingen).

#### <span id="page-91-0"></span>5.4 Geluid

Het beleid ten aanzien van geluid is grotendeels vastgelegd in de Wet geluidhinder. De Wet geluidhinder wordt stapsgewijs overgeheveld naar de Wet milieubeheer. In het plangebied dient rekening te worden gehouden met industrielawaai, wegverkeerslawaai en spoorweglawaai. In de Wet geluidhinder is bepaald dat voor locaties in het

bestemmingsplan waar woningen en andere geluidgevoelige bestemmingen kunnen worden gerealiseerd, de geluidbelasting dient te worden onderzocht binnen de zones behorende bij wegen, spoorwegen en bedrijventerreinen.

### Relatie bestemmingsplan

In dit bestemmingsplan wordt de mogelijkheid geboden om met toepassing van een wijzigingsbevoegdheid bestaande woningen te splitsen dan wel nieuwe agrarische bedrijfswoningen toe te voegen. Daarmee wordt de realisatie van nieuwe geluidgevoelige bestemmingen in de vorm van woningen mogelijk gemaakt.

De Wet geluidhinder stelt eisen met betrekking tot de toegestane geluidbelasting op geluid gevoelige objecten zoals woningen. In de wet wordt per bron een regeling gegeven. Bij de bouw van nieuwe (bedrijfs)woningen en boerderijsplitsing zal een akoestisch onderzoek moeten aantonen dat aan de grenswaarden kan worden voldaan, dan wel dat een hogere grenswaarde is verkregen.

### 5.4.1 Industrielawaai

Een bedrijventerrein waar vestiging mogelijk is van bedrijven die horen tot het Besluit omgevingsrecht onder D bijlage 1 (zogenaamde 'grote lawaaimakers') moet worden gezoneerd. Een gezoneerd bedrijventerrein is een terrein of een gedeelte daarvan waarop zich bedrijven bevinden of worden toegestaan die in belangrijke mate geluidhinder kunnen veroorzaken. Rondom een gezoneerd bedrijventerrein wordt een gebied aangewezen waarbuiten het geluidniveau ten gevolge van de activiteiten van alle bedrijven op het bedrijventerrein de 50 dB(A) niet mag overschrijden. De 50 dB(A)- contour vormt de grens van het gebied en moet ingevolge de Wet geluidhinder worden vastgelegd in het bestemmingsplan. De 55 dB(A)-contour geeft de grens aan tot waar in principe gevoelige objecten kunnen worden gerealiseerd. Indien de gevelbelasting voor deze objecten als van gevolg van activiteiten op het gezoneerde bedrijventerrein meer bedraagt dan 50 dB(A), maar maximaal 55 dB(A), dan is voor realisatie van een geluidgevoelige bestemming een ontheffing nodig. Deze ontheffing wordt door burgemeester en wethouders verleend.

In het plangebied liggen de contouren van rondom de nutsvoorziening en de afvalverwerker aan de Doesburgseweg. Deze zijn opgenomen op de verbeelding als 'geluidzone - industrie'

## <span id="page-92-0"></span>5.5 Luchtkwaliteit

De luchtkwaliteit in het plangebied wordt voornamelijk bepaald door de achtergrondconcentratie. Lokale bronnen voor uitstoot van luchtverontreinigende stoffen zijn de wegen (met name A12, in mindere mate de andere wegen in het plangebied), het spoor en de agrarische bedrijven (uitstoot vanuit stallen en vanuit verwarmingsinstallaties glastuinbouw). Verwacht wordt dat de concentratie stikstofdioxide en fijn stof door het landelijke en gemeentelijke beleid in de toekomst zal dalen. Naar verwachting bedraagt de concentratie NO2 in Zevenaar in 2025 circa 10-15 microgram/m3 (zie plan-MER in paragraaf 5.10). Naar verwachting bedraagt de concentratie PM10 in Zevenaar in 2025 circa 18-20 microgram/m3. Op basis van het MER kan worden gesteld dat zowel in de huidige situatie als de verwachtte situatie (ruimschoots) wordt voldaan aan de geldende grenswaarden voor fijnstof en de streefwaarden voor de fijne fractie, PM².

#### Cumulatie

De gezondheidssituatie in Buitengebied Zevenaar wordt momenteel vooral bepaald door de bestaande hinderbronnen:

- de (provinciale) wegen;
- Agrarischebedrijvigheid.

De bijdrage door de ontwikkelingen binnen bestemmingsplan Buitengebied Zevenaar wordt zodanig beperkt geacht dat deze geen cumulatief effect hebben op al de bestaande hinder- en gezondheidssituatie.

#### Algemeen

Gezondheid van de omgeving staat steeds meer in de belangstelling. Aanleiding daarvoor zijn uitbraken van ziekten onder dieren, maar ook de overdracht van deze ziekten naar mensen (denk aan de Q-koorts uitbraak) en het gebruik van bestrijdingsmiddelen in de agrarische sector. In dat kader wordt steeds meer onderzoek gedaan naar de relatie tussen agrarische bedrijven en gezondheid. Het blijkt nog niet mogelijk te zijn eenduidige conclusies te trekken over de relatie tussen agrarische bedrijven en gezondheid. Het nemen van maatregelen in het bestemmingsplan – dat op deze conclusies zou kunnen volgen – is dan ook niet mogelijk. In een separate bijlage is ter duiding een algemene beschouwing van gezondheidsaspecten in het buitengebied opgenomen.

Uit onderzoek blijkt dat met name in gebieden met een cluster van intensieve veehouderijen gezondheidsrisico's een rol kunnen spelen. In het noordelijke deel va het buitengebied van Zevenaar is geen sprake van clustering van intensieve bedrijven, aangezien het aantal intensieve bedrijven beperkt is.

#### Advies gezondheidsraad november 2012

In 2011 verzocht de toenmalige staatsecretaris van Economische Zaken, Landbouw en Innovatie en de staatsecretaris van Infrastructuur en Milieu, de Gezondheidsraad een beoordelingskader te ontwikkelen over risico's van de intensieve veehouderij voor de gezondheid van omwonenden. Ook werd gevraagd naar nut en noodzaak van het hanteren van minimumafstanden tussen veehouderijbedrijven en woongebieden.

De Gezondheidsraad komt tot de conclusie dat de huidige wetenschappelijke gegevensbasis te smal is voor een kwantitatief beoordelingskader, waarin wordt vastgelegd welke risiconiveaus voor omwonenden maximaal toelaatbaar zijn. Evenmin is bekend tot welke afstand omwonenden verhoogde gezondheidsrisico's lopen. De Gezondheidsraad acht dat een meer beleidsmatig gericht beoordelingskader bruikbare aanknopingspunten biedt voor de praktijk. Volgens de Gezondheidsraad moet deze aanpak op lokaal niveau zijn beslag krijgen, juist omdat de lokale omstandigheden kunnen variëren. Dit alles onder de verantwoordelijkheid van de gemeente, met de GGD in een adviserende functie. Gesteld wordt dat er behoefte is aan aanvullend onderzoek (Gezondheidsraad, 2012).

#### Relatie bestemmingsplan

Het bestemmingsplan Buitengebied maakt ontwikkelingen mogelijk die kunnen leiden tot een verslechtering van de luchtkwaliteit door toename van de concentratie fijn stof en stikstofdioxide. Zowel door uitbreiding van stikstofemitterende agrarische bedrijvigheid, als door toename van de verkeersbewegingen als gevolg van uitbreiding van agrarische en recreatieve bedrijven, kan de luchtkwaliteit verslechteren. Een toename van verkeer van en naar agrarische bedrijven als gevolg van de mogelijke ontwikkelingen kan leiden tot een toename van uitstoot van fijn stof en stikstofdioxide. De concentraties blijven ver beneden de normen voor luchtkwaliteit.

Uitbreiding van de niet-grondgebonden veehouderij kan leiden tot een toename van stikstofemissie. In het plangebied zijn twee pluimveehouderijen en twaalf varkenshouderijen gelegen die (beperkt) kunnen uitbreiden. Er is echter geen sprake van een clustering van sterk stikstofemitterende agrarische bedrijvigheid nabij woongebieden. Alleen bij Holthuizen komt een aantal bedrijven geclusterd voor. Het beperkte aantal bedrijven, leidt eveneens tot een beperkte uitbreidingsruimte, ook omdat niet-grondgebonden agrarische bedrijven in het bestemmingsplan een beperkte uitbreidingsruimte kennen. De extra stikstofemissie is hiermee beperkt en leidt niet tot grote wijzigingen voor de mens in dit gebied. Er is een stikstofregeling opgenomen in het bestemmingsplan.

### <span id="page-94-0"></span>5.6 Geur

In 2008 is door de gemeenteraad van Zevenaar de geurverordening vastgesteld op basis van de beleidsnotitie 'geurhinder en ruimtelijke ordening'. Uit de geurverordening blijkt dat het leefklimaat anno 2008 zowel in het buitengebied alsmede de bebouwde komen zeer goed is. Vervolgens is inzichtelijk gemaakt wat de geurtechnische gevolgen zijn als de in ogenschouw genomen agrarische bedrijven hun geurruimte volledig gaan benutten (worst case).

De in 2008 doorgerekende situatie betreft de vergunde situatie in 2008. Ten behoeve van deze berekening van de worst case situatie zijn 255 bedrijven, 1.687 voor geur gevoelige objecten en (toekomstige) ruimtelijke plannen geïnventariseerd. Uit de uitgevoerde berekeningen blijkt dat het leefklimaat in de woonkernen en het buitengebied goed blijft. In het buitengebied is één woning waar het leefklimaat als matig wordt aangemerkt. De relatief hoge achtergrondbelasting ter hoogte van deze woning wordt hoofdzakelijk veroorzaakt door één agrarisch bedrijf.

In de periode 2008 - 2015 zijn er binnen de gemeente een beperkt aantal wijzigingen bij agrarische inrichtingen geweest. Een aantal bedrijven is qua omvang in dieren gegroeid, echter de geurbelasting op de omgeving is, door het verplicht toepassen van emissiearme staltechnieken, maar beperkt of niet toegenomen. Ook zijn er ten opzichte van de situatie in 2008 een aantal bedrijven gestopt met als gevolg dat de geurbelasting is afgenomen.

Op basis van dit gegeven is aannemelijk dat de geursituatie in 2015 niet of niet in betekende mate afwijkt van de situatie in 2008.

#### Relatie bestemmingsplan

Indien de ruimtelijke mogelijkheden van het voorgenomen bestemmingsplan maximaal worden benut zal dit een groei van de (intensieve) veestapel met zich meebrengen en daarmee tot een toename van geur. De geurverordening zal deze ruimte echter beperken, hoewel voor een deel van het buitengebied geen van de Wet Geurhinder afwijkende geurnormen zijn vastgesteld. Dit heeft in het buitengebied alsmede de woonkernen tot gevolg dat het bestemmingsplan leidt tot een negatief effect op het huidige geurklimaat.

Aangezien het bestemmingsplan niet uitgaat van de mogelijkheid van omschakeling van grondgebonden naar meer geur-uitstotende niet-grondgebonden veehouderij, is het negatieve effect op het geurklimaat naar verwachting beperkt. Het verwachte effect is vergelijkbaar met het reële toekomstige scenario, zoals onderzocht in het plan-MER, afgewogen en acceptabel geacht in de gemeentelijke geurverordening. Hierin is immers rekening gehouden met groei van de agrarische bedrijvigheid (zonder omschakeling van grondgebonden bedrijven naar niet-grondgebonden veehouderij). Aanvullend kan worden opgemerkt dat het beeld in het reële toekomst scenario verder moet worden genuanceerd, doordat op grond van het Besluit emissiearme huisvesting verdergaande emissie-arme huisvestingssystemen moeten worden toegepast.

#### <span id="page-95-0"></span>5.7 Water

Het waterbeleid en het watersysteem vormen uitgangspunt voor voorliggend plan, onder andere via de doorvertaling van de aanwezige functies. Bij de situering van bestemmingen is rekening gehouden met het aspect water. In het plan zitten de bestemmingen: water en waterkeringen. Deze functies hebben alle een bijpassende regeling.

In de verbeelding is in relatie tot de waterkeringen waterkeringszone een dubbelbestemming opgenomen. Voor de ligging ervan wordt verwezen naar de verbeelding.

De vastgelegde bestemmingen hebben in principe geen negatieve gevolgen voor de waterhuishouding. Binnen vrijwel alle bestemmingen zijn water en waterhuishoudkundige voorzieningen toegestaan. Hierdoor biedt voorliggend bestemmingsplan maximale flexibiliteit met betrekking tot het realiseren van voorzieningen voor waterberging en infiltratie van hemelwater. Verder is van belang te melden dat bestaande regelgeving van provincie en waterschap, zoals vigerende water- en milieuverordeningen, de keur(en), de legger en eventueel peilbesluit(en) een separaat toetsingskader vormen. De Keur van het waterschap bevat onder andere bepalingen ten behoeve van de bescherming en het beheer en onderhoud van watergangen en oppervlaktewater. Verder kan op basis van de Keur een melding of vergunning nodig zijn voor werkzaamheden op en/of in de nabijheid van oppervlaktewaterlichamen en waterkeringen en voor het onttrekken en/of retourneren van grondwater. In het plan zijn geen bepalingen opgenomen die dubbelop zijn, dan wel indruisen tegen deze regelgeving. Normale waterstaatkundige

onderhoudswerkzaamheden zijn uitgezonderd van een aanlegvergunningplicht (omgevingsvergunning voor een werk, geen bouwwerk zijnde, of werkzaamheden).

Bij eventuele uitbreiding van verharding kan op basis van waterschapsbeleid een retentieplicht gelden. Tevens is het wenselijk zo veel mogelijk gebruik te maken van milieuvriendelijke bouwmaterialen en uitlogende bouwmaterialen, zoals lood, koper, zink en zacht PVC achterwege te laten. Deze stoffen kunnen zich ophopen in het water(bodem)systeem en hebben hierdoor een zeer nadelige invloed op de water(bodem)kwaliteit en ecologie.

#### Relatie bestemmingsplan (watertoets en wateradvies)

Het waterschap is als waterbeheerder betrokken bij de herziening van het bestemmingsplan. Met de inbreng van het waterschap is in dit bestemmingsplan rekening gehouden.

#### <span id="page-96-0"></span>5.8 Flora en fauna

Vanuit het natuurbeleid is de bescherming van natuurgebieden en soorten een belangrijk uitgangspunt. Het beleid is wettelijk verankerd in de Wet Natuurbescherming. De natuurbescherming is in Nederland wat betreft de soortbescherming uitgewerkt in de Wet natuurbescherming (Wnb). De gebiedsbescherming is geregeld in de Wet natuurbescherming en het provinciaal natuurbeleid. De Wet Natuurbescherming regelt dan ook de bescherming van de meeste Natura 2000-gebieden. Deze wet beschermt inheemse dier- en plantensoorten waarbij onderscheid wordt gemaakt in verschillende beschermingscategorieën (Tabel 1, 2 en 3 inclusief vogels).

In het bij dit bestemmingsplan behorend MER is een beschrijving opgenomen van de waarden van het plangebied met betrekking tot het voorkomen van beschermde planten en dieren. Deze is gebaseerd op bestaande gegevens. Om inzichtelijk te krijgen welke soorten in het buitengebied van Zevenaar kunnen voorkomen, is de landelijke databank telmee.nl geraadpleegd voor de meest recente waarnemingen. De natuurgegevens in telmee.nl worden weergegeven door vlakken te projecteren op een kaart als de soort is waargenomen binnen een bepaald (5x5) kilometerhok. Het voorkomen van wettelijk beschermde soorten in het kilometerhok betekent niet dat deze soorten zich ook daadwerkelijk in het plangebied bevinden; in het geval van enkele kilometerhokken valt het plangebied hier slecht voor een klein deel binnen.

Er is dus geen gebiedsdekkende inventarisatie gedaan in het plangebied. De in het MER opgenomen soortinformatie biedt een indicatie van de soorten in en in de omgeving van het plangebied. De aanwezigheid van beschermde soorten is bij nadere detaillering van het natuuronderzoek bij de realisatie van de mogelijk gemaakte ontwikkelingen terug te voeren tot lokale biotopen waar de soorten zich ophouden. Het is van belang om bij vervolgstappen die lokale biotopen tijdig in kaart te brengen en de ontwikkelingen daarop af te stemmen. Voor de fase van plan- en besluitvorming is een globaal beeld van de voorkomende soorten voldoende om te kunnen beoordelen of de Flora- en Faunawet vaststelling van het bestemmingsplan in de weg staat.

#### Relatie bestemmingsplan

Geconcludeerd kan worden dat in het noordelijke deel van het buitengebied van Zevenaar kwetsbare en beschermde soorten aanwezig zijn die mogelijk negatieve effecten kunnen ondervinden van de ontwikkelingen die mogelijk worden gemaakt (met name als gevolg van agrarische ontwikkelingen). Alhoewel op dit moment de concrete ontwikkelingen en de exacte locaties van de leefgebieden en vaste rust- en verblijfplaatsen van de beschermde

soorten niet voldoende inzichtelijk zijn, kunnen middels tijdig uitgevoerde gebied specifieke inventarisaties en – indien aan de orde – getroffen locatie specifieke maatregelen negatieve effecten voorkomen worden en kan de gunstige staat van instandhouding worden gewaarborgd. Indien uit gebied specifiek onderzoek blijkt dat bij de ontwikkelingen verbodsbepalingen van de Flora- en faunawet overtreden worden, dan zal een ontheffingstraject Flora- en faunawet moeten worden doorlopen.

Gezien de verdeling van de bedrijven in het buitengebied, de aard en omvang van de ontwikkelingen en de mogelijkheden voor mitigatie van effecten op locaties zal er geenszins sprake zijn van een achteruitgang van de gunstige staat van instandhouding van een soort. Dit, zorgt ervoor dat de ontwikkelingsmogelijkheden in het voorliggende bestemmingsplan niet zorgen voor onoverkoombare bezwaren vanuit de Flora- en faunawet.

### <span id="page-97-0"></span>5.9 Archeologie en cultuurhistorie

De gemeente Zevenaar heeft (samen met het Gelders Eiland) in 2013 een cultuurhistorische waardenkaart laten opstellen. De waardenkaart is geen vastgesteld beleid, maar een richtlijn. De beleidsrichtlijnen voor cultuurhistorische waarden als aangegeven op de kaart zijn schematisch weergegeven in het beleidskader.

Het gemeentelijk erfgoedbeleid is vastgelegd in de Erfgoednotitie. In het buitengebied is een aantal monumenten gesitueerd. Het monumentenbeleid, zoals vastgelegd in de Erfgoednotitie, draagt zorg voor behoud van deze monumenten door bescherming, ontwikkeling en kennisontwikkeling.

#### Relatie bestemmingsplan: Archeologie in het plan

Vrijwel het gehele plangebied heeft een archeologische dubbelbestemming gekregen binnen het paraplubestemmingsplan archeologie van de gemeente Zevenaar. Door middel van het bepaalde in het parapluplan zijn de gronden mede bestemd voor de bescherming van de vastgestelde en verwachte (archeologische) waarden. Deze (gewijzigde) bescherming is door vertaald in het bestemmingsplan. Waarbij bij een lage verwachtingswaarde geen onderzoekverplichting is. Er dient een omgevingsvergunning (voor uitvoeren van werken of werkzaamheden) aangevraagd te worden bij ingrepen vanaf een bepaalde grootte en/of diepte:

- vastgestelde hoge archeologische waarde: voor bodemingrepen groter dan 30 m² en dieper dan 0,3m;
- hoge archeologische verwachting: voor bodemingrepen groter dan 200 m² en dieper dan 0,5m;
- middelmatige archeologische verwachting: voor bodemingrepen groter dan 500 m² en dieper dan 0,5m;
- 'specifieke vorm van waarde oppervlaktewater'' voor bodemingrepen groter dan 2.500 m² en dieper dan 0,5m waarbij geldt dat gebieden waar de waterdiepte groter is dan 1,50m buiten beschouwing blijven.

#### Relatie bestemmingsplan: Cultuurhistorische waarden in het plan

Ten zuiden van het plangebied ligt het Rijnstrangengebied dat van belang is vanwege aardkundige waarden. In dit gebied is een verzameling van verlandde stroomgordels van de Rijn terug te vinden. Het aardkundig waardevolle gebied wordt gekenmerkt door afzettingen van de Rijn die hier in het verleden heeft gestroomd en het landschap heeft gevormd (Holocene afzettingen). Naast enkele oude lopen van de rivier liggen hier brede oeverwallen met komgebieden. Het gebied is op redelijk veel plekken aangetast, maar in z'n geheel vormt het een goed beeld van een compleet rivierenlandschap. De aardkundige waarden zijn in het provinciale beleid niet specifiek beschermd.

De waarden maken onderdeel uit van de aanduidingen voor Nationaal landschap of provinciaal waardevol landschap.

In Zevenaar is de historische kern van het dorp Oud-Zevenaar aangewezen als beschermd dorpsgezicht. In het noordelijk deel van het buitengebied van Zevenaar zijn geen archeologische monumenten gelegen. Aan de zuidzijde van de gemeente zijn archeologische verwachtingswaarden van belang. In en grenzend aan het Rijnstrangengebied geldt een hoge archeologische verwachtingswaarde. De archeologische verwachtingswaarden zijn weergegeven in figuur 2.9. Ook hieruit blijkt dat een concentratie van archeologische verwachtingswaarden in het zuidelijk deel van de gemeente geconcentreerd ligt. Ook meer naar het noorden van de gemeente zijn echter archeologische waarden in de bodem te verwachten. Dit betreft de delen langs de Rivierweg (N338) en een band van hogere verwachtingen meer zuidelijk van deze weg.

De historisch-bouwkundige waarden zijn veelal beschermde monumenten. In het plangebied bevinden zich 34 rijksmonumenten, 22 daarvan bevinden zich op landgoed Bingerden. Dit landgoed is ook op de cultuurhistorische waardenkaart van de provincie Gelderland als beschermde historische buitenplaats weergegeven. Daarnaast zijn er meerdere rijksmonumenten rond Huis Halsaf. Overige rijksmonumenten zijn steenfabriek De Panoven en Molen de Hoop nabij Oud Zevenaar, Huis Kamphuizen en enkele woonhuizen en boerderijen. Naast Rijksmonumenten liggen in het buitengebied ook 38 gemeentelijke monumenten. Het betreft met name boerderijen.

| Angerlo             |                       |
|---------------------|-----------------------|
| Bingerdenseweg 10   | Rijksmonument         |
| Bingerdenseweg 15   | Gemeentelijk monument |
| Bingerdenseweg 17   | Rijksmonument         |
| Bingerdenseweg 19   | Rijksmonument         |
| Bingerdenseweg 21   | Rijksmonument         |
| Bingerdenseweg 21A  | nt<br>Rijksmonument   |
| Bingerdenseweg 23   | Rijksmonument         |
| Broekzijdestraat 10 | Gemeentelijk monument |
| Didamseweg 17       | Gemeentelijk monument |
| Dorpsstraat 38      | Gemeentelijk monument |
| Dorpsstraat 48      | Gemeentelijk monument |
| Dorpsstraat 72      | Gemeentelijk monument |
| Ganzenpoelweg 9     | Gemeentelijk monument |
| Klooster 10         | Gemeentelijk monument |
| Klooster 12         | Gemeentelijk monument |
| Klooster 3          | Gemeentelijk monument |
| Klooster 8          | Gemeentelijk monument |
| Kruisstraat 2       | Gemeentelijk monument |
| Kruisstraat 3       | Gemeentelijk monument |
| Mariëndaalseweg 16  | Rijksmonument         |
| Mariëndaalseweg 17  | Gemeentelijk monument |
| Mariëndaalseweg 21  | Gemeentelijk monument |

Onderstaand wordt een overzicht van de aangewezen monumenten (zowel rijks- als gemeentelijk) in het plangebied gegeven:

| Mariëndaalseweg ong.   | Rijksmonument         |
|------------------------|-----------------------|
| Zevenaarseweg 1        | Gemeentelijk monument |
|                        |                       |
| Babberich              |                       |
| Babberichseweg 86      | Rijksmonument         |
| Beekseweg 2            | Rijksmonument         |
| Beekseweg 4            | Rijksmonument         |
| Beekseweg 6            | Rijksmonument         |
| Beekseweg 40           | Rijksmonument         |
| Emmerichseweg 1-3      | Gemeentelijk monument |
| Kwartiersedijk 1       | Gemeentelijk monument |
| Sleeg 35               | Gemeentelijk monument |
| Witte Kruis 4          | Gemeentelijk monument |
|                        |                       |
| Zevenaar/ Oud Zevenaar |                       |
| Babberichseweg 33      | Rijksmonument         |
| Babberichseweg 42      | Gemeentelijk monument |
| Babberichseweg 49      | Gemeentelijk monument |
| Kleine Matenweg 4      | Gemeentelijk monument |
| Oude Steeg 8           | Gemeentelijk monument |
| Pannerdenseweg 3A-3B   | Gemeentelijk monument |
| Pannerdenseweg16A-16B  | Gemeentelijk monument |
| Panovenweg 18          | Rijksmonument         |
| Slenterweg 11          | Gemeentelijk monument |
| Slenterweg 15          | Gemeentelijk monument |
| Slenterweg 27          | Gemeentelijk monument |
| Slenterweg 29          | Gemeentelijk monument |
| Zuiderlaan 35          | Gemeentelijk monument |
| Zuiderlaan 37          | Gemeentelijk monument |
| Zuiderlaan 39          | Gemeentelijk monument |
|                        |                       |
| Lathum                 |                       |
| Koestraat 33           | Rijksmonument         |
| Bandijk 71             | Gemeentelijk monument |
|                        |                       |

De gemeente Zevenaar heeft samen met voormalig gemeente Rijnwaarden een cultuurhistorische waardenkaart opgesteld. Deze waardenkaart gaat specifiek in op de cultuurhistorische waarden per deelgebied. In toelichting bij de kaart worden de waarden per deelgebied benoemd. Bijzondere gebieden zijn als attentiegebied benoemd. De benoemde cultuurhistorische waarden geven veel historisch- geografische waarden weer, waarbij de karakteristieken van het rivierenlandschap (komgebieden, oeverwallen en dijken) worden beschreven. De historisch-geografische waarden zijn gelegen in de landschappelijke structuren (verkaveling), dijken en wegen en de openheid van het Broek versus de geslotenheid van de gebieden aan de noord- en zuidkant van het plangebied. De bebouwde kommen in het buitengebied vormen tevens een inkadering van het open gebied.

Ten aanzien van landschappelijke en cultuurhistorische waarden is de dubbelbestemming 'Waarde - Landgoed' van belang. Tevens is een specifieke bestemming Wonen - Landgoed opgenomen. Deze gezamenlijke bestemmingen zijn gericht op het beschermen van de cultuurhistorische en landschappelijke waarden van landgoederen in de gemeente.

Ook is een dubbelbestemming opgenomen ten aanzien van "waardevol open gebied", namelijk 'Waarde – Waardevol open gebied'. Hierin is de provinciale regeling doorvertaald.

### <span id="page-100-0"></span>5.10 Milieueffectrapportage (MER)

In het kader van de herziening van het bestemmingsplan voor het buitengebied is een milieueffectrapportage noodzakelijk. Enerzijds omdat het bestemmingsplan mogelijkheden biedt voor (veehouderij) initiatieven waarbij sprake kan zijn van een overschrijding van de drempelwaarden uit de C- en D-lijst bij het Besluit milieueffectrapportage. Anderzijds omdat een passende beoordeling noodzakelijk is, aangezien significante negatieve effecten binnen Natura 2000 (als gevolg van een toename van stikstofdepositie) niet op voorhand kunnen worden uitgesloten.

### Doel MER-procedure

De procedure van een milieueffectrapportage (MER) is bedoeld om het milieubelang volwaardig en vroegtijdig in de plan- en besluitvorming in te brengen. Een MER is gekoppeld aan een plan of besluit, bijvoorbeeld een structuurvisie of een bestemmingsplan. In de Wet Milieubeheer en in het Besluit m.e.r. wordt een onderscheid gemaakt in activiteiten die m.e.r.-plichtig zijn (de zogenaamde bijlage C- activiteiten) en activiteiten die m.e.r.-beoordelingsplichtig zijn (de zogenaamde bijlage D-activiteiten).

Daarnaast is er onderscheid te maken tussen project-MER. en plan-MER. Een project-

MER is een milieubeoordeling gekoppeld aan concrete besluiten. Een plan-MER is een milieubeoordeling gekoppeld aan plannen die concretere vervolgtrajecten mogelijk maken die MER(beoordelings)plichtig zijn en daarmee dus kaderstellend zijn. Daarnaast moet een plan-MER procedure doorlopen worden als een passende beoordeling moet worden opgesteld, omdat significant negatieve effecten op Natura 2000-gebieden niet uitgesloten kunnen worden.

#### Rol MER in keuzes bestemmingsplan

Zoals in hoofdstuk 1 is aangegeven, zijn er diverse redenen die aanleiding geven om een nieuw bestemmingsplan voor het buitengebied op te stellen. In het kader van de voorbereiding van onderhavig nieuw bestemmingsplan voor het buitengebied is een MER uitgevoerd, onder andere om de volgende reden. Ontwikkelingen die met dit bestemmingsplan gestalte kunnen krijgen in de vorm van planologische ruimte, zijn onder andere de veehouderij, voor welke ontwikkelingen een MER wettelijk verplicht is. De resultaten uit deze MER hebben doorgewerkt in keuzes in het bestemmingsplan. Om de resultaten van het MER optimaal te kunnen benutten in het gehele proces, is de MER in een zo vroeg mogelijk stadium uitgevoerd, namelijk voorafgaand aan het voorontwerpbestemmingsplan.

#### Waarom en waarvoor MER?

Voor wat betreft de veehouderij gaat het in de gemeente voornamelijk om (melk-) rundveebedrijven, voor een veel kleiner deel gaat het om bedrijven met varkens, paardenhouderijen en overige of gemengde bedrijven. De gemeente maakt keuzes over de

omvang van bouwvlakken en over mogelijkheden voor omschakeling naar en uitbreiding en nieuwvestiging van veehouderijen en glastuinbouwbedrijven. Daarnaast maakt de gemeente keuzes omtrent biomassavergisting. Tevens is er in het MER voor de volledigheid ook een aantal andere ruimtelijke ontwikkelingen behandeld zoals teeltondersteunende voorzieningen.

#### Relatie bestemmingsplan: doorwerking resultaten MER in bestemmingsplan

In de conclusie van het MER is een tabel opgenomen met een samenvattend overzicht van de beoordeling van de effecten van de ontwikkelingen binnen het bestemmingsplan buitengebied op de diverse aspecten conform het gehanteerde beoordelingskader. De beoordeling is weergegeven in plussen en minnen( ++ positief,

+ enigszins positief, 0 positief noch negatief, - enigszins negatief, - - negatief). Tevens is aangegeven of er sprake kan zijn van cumulatie van effecten. Onder de tabel worden de effecten en de beoordeling ervan kort samengevat.

Uit de tabel blijkt dat de effecten van stikstofdepositie, zowel op Natura 2000-gebieden als zeer kwetsbare overige gebieden als zeer negatief beoordeeld worden. Dit effect leidt tot een niet uitvoerbaar plan, omdat de toenames van stikstofdepositie op stikstofgevoelige habitats zodanig groot zijn, dat significant negatieve effecten niet uitgesloten kunnen worden.

Effecten op landschappelijke structuren, ruimtelijk-visuele kwaliteit, historischbouwkundige waarden, verandering in geurbelasting en in lichthinder worden als enigszins negatief beoordeeld. Met name de onduidelijkheid over de impact op de landschappelijke structuren en de cumulatie van effecten leidt tot deze beoordeling.

Effecten op het GNN en soorten flora en fauna, effecten op historisch-geografische waarden een aantal onderdelen van leefbaarheid en gezondheid en op externe veiligheid, verkeer en geluidhinder zijn als tussen neutraal en enigszins negatief beoordeeld. De overige effecten zijn als neutraal beoordeeld.

Het bestemmingsplan is zonder planologische en/of andere mitigerende maatregelen, in strijd met de Wet Natuurbescherming en daarmee onuitvoerbaar. Mogelijke mitigerende maatregelen voor het stikstofeffect zijn het beperken van de uitbreidingsmogelijkheden van veehouderij, voorwaarden verbinden aan uitbreidingsmogelijkheden voor veehouderij. Of hiermee een toename van stikstof op Natura 2000-gebieden kan worden voorkomen en daarmee het bestemmingsplan uitvoerbaar kan worden gemaakt, hangt af van de aard en omvang van de maatregelen en de formulering van de regels in het bestemmingsplan.

Beperken van uitbreidingsmogelijkheden van veehouderijen is politiek-maatschappelijk niet gewenst en bovendien in de praktijk lastig voldoende "sluitend" te krijgen voor de Nbwet. Het opnemen van voorwaarden biedt mogelijkheden om te borgen dat er geen toename van stikstof op Natura 2000-gebieden optreedt.

Het college heeft bij het opstellen van het bestemmingsplan kennisgenomen van de resultaten van het MER en deze betrokken bij de keuzes in het bestemmingsplan. In aanvulling hierop is een oplegnotitie opgesteld die de motivatie en afweging expliciet(er) maken. De oplegnotitie is onderdeel van de MER en als bijlage 5 ingevoegd bij het bestemmingsplan.

#### Reactie op toetsingscommissie m.e.r.

Op 21 april 2016 heeft de Commissie voor de milieueffectrapportage (verder Cie-mer) conform haar wettelijk taak, een toetsingsadvies uitgebracht over het MER voor het bestemmingsplan Buitengebied. Conform de Wet milieubeheer (artikel 7.37 lid 2 onder a) moet in de toelichting bij het bestemmingsplan aangegeven worden hoe met het toetsingsadvies van de Cie-mer wordt omgegaan. Om hier invulling aan te geven is een oplegnotitie gemaakt. Deze bevat een inhoudelijke reactie en motivering op het toetsingsadvies en geeft de door de Cie-mer gevraagde aanvullende informatie. De oplegnotitie is als bijlage 6 ingevoegd bij het bestemmingsplan. Het gaat hier om een aanvulling op het MER en geen vervanging van het MER.

## <span id="page-103-0"></span>6 Wijze van bestemmen

## <span id="page-103-1"></span>6.1 Algemeen

Een bestemmingsplan bevat een planologische regeling die de burger en de overheid rechtstreeks bindt. De regels en verbeelding vormen hierbij het juridisch kader. De toelichting op de regels en de verbeelding is niet juridisch bindend, maar biedt wel inzicht in de belangenafweging die tot bestemmingen heeft geleid en kan behulpzaam zijn bij planinterpretatie. Het beleid van verschillende overheden en de actuele situatie, heeft geleid tot een nadere indeling in bestemmingen en aanduidingen. Op basis van het beleidskader en het gebied is gekozen voor de bestemmingen zoals genoemd in de volgende paragraaf aangaande de bestemmingen. Deze zijn gebaseerd op de landelijke Standaard Vergelijkbare BestemmingsPlannen 2012 (SVBP).

Op 1 oktober 2010 is de Wet algemene bepalingen omgevingsrecht (Wabo) in werking getreden. Hierdoor is het omgevingsrecht drastisch gewijzigd. Veel toestemmingen en vergunningen die voorheen apart geregeld waren, zijn nu opgenomen in de Wabo. Hierdoor is voor één project nog maar één omgevingsvergunning nodig, die toestemming geeft voor alle benodigde activiteiten. Een aantal vergunningen/toestemmingen dat is opgegaan in de omgevingsvergunning, zijn de bouwvergunning, de binnenplanse vrijstelling, de sloopvergunning en de aanlegvergunning. De inhoudelijke toetsingskaders voor deze vergunningen/toestemmingen zijn niet gewijzigd. De terminologie van de regels is aangepast aan de Wabo. De vrijstelling heet nu 'omgevingsvergunning voor het afwijken'. De bouwvergunning heet 'omgevingsvergunning voor het bouwen'. De sloop- en aanlegvergunning zijn gewijzigd in 'omgevingsvergunning voor het slopen' respectievelijk 'omgevingsvergunning voor het uitvoeren van een werk, geen bouwwerk zijnde, of van werkzaamheden.'

## <span id="page-103-2"></span>6.2 Opbouw van de planregels

De regels zijn opgebouwd aan de hand van:

- Inleidende regels (begripsbepalingen, wijze van meten);
- Bestemmingsregels (bestemmingen, aanduidingen en dubbel-bestemmingen);
- Overige regels (anti-dubbeltelregel, algemene bouwregels en algemene afwijkingsregels);
- Overgangs- en slotregels.

Hoofdstuk 1 bevat de inleidende regels. In hoofdstuk 2 zijn de bestemmingsregels opgenomen. Hoofdstuk 3 en 4 bevatten de algemene regels respectievelijk de overgangsen slotregels. Hierna wordt de inhoud van de regels per hoofdstuk kort toegelicht.

#### Hoofdstuk 1 - Inleidende regels

Dit hoofdstuk bevat twee artikelen. In het eerste artikel zijn de begrippen opgenomen die van belang zijn voor de toepassing van het plan en behulpzaam zijn bij planinterpretatie. Het tweede artikel betreft de wijze van meten, waarin wordt aangegeven hoe bij de toepassing van de bestemmingsregels wordt gemeten.

## Hoofdstuk 2 - Bestemmingsregels

In dit hoofdstuk zijn regels gegeven voor de binnen het plangebied voorkomende bestemmingen, zoals aangegeven op de verbeelding:

- In de bestemmingsomschrijving zijn de toegelaten gebruiksvormen van de
- gronden aangegeven.
- In de bouwregels is bepaald welke bouwwerken zijn toegestaan binnen de bestemming.
- In de gebruiksregels is bepaald welk gebruik is toegestaan of juist is
- uitgesloten binnen de bestemming. Het vormt een aanvulling op de bestemmingsomschrijving.
- In de afwijkingsregels van bouwen en gebruik is aangegeven onder welke voorwaarden van welke bepalingen kan worden afgeweken.
- Omgevingsvergunningen voor het uitvoeren van werken, geen bouwwerken zijnde, en werkzaamheden zijn in algemene zin gekoppeld aan ingrepen in de onderste laag (bodem, water, et cetera). Deze omgevingsvergunningen zullen worden ingezet om de landschappelijke kwaliteiten, natuurwaarden en archeologische waarden te beschermen en te behouden.
- In de wijzigingsbevoegdheden is aangegeven onder welke voorwaarden het bestemmingsplan kan worden gewijzigd.

### Hoofdstuk 3 - Algemene regels

Dit hoofdstuk bevat de volgende algemene regels:

- de anti-dubbeltelregel: Grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, blijft bij de beoordeling van latere bouwplannen buiten beschouwing.
- algemene bouwregels: in de algemene bouwregels is aangegeven dat de bestaande goothoogte, bouwhoogte, oppervlakte, inhoud en/of de afstand tot op de verbeelding aangegeven lijn van bouwwerken, die in overeenstemming met het bepaalde in de Wet algemene bepalingen omgevingsrecht tot stand zijn gekomen, op het tijdstip van terinzagelegging van het ontwerp van het plan minder dan wel meer bedraagt dan in de bouwregels in hoofdstuk 2 van deze regels is voorgeschreven respectievelijk toegestaan, geldt die goothoogte, bouwhoogte, oppervlakte, inhoud en/of afstand in afwijking daarvan als minimaal respectievelijk maximaal toegestaan.
- algemene aanduidingsregels: hierin zijn specifieke aanduidingen opgenomen voor zones welke over meerdere bestemmingen vallen. Er zijn onder andere regels opgenomen voor de geluidzones vanwege industrie en vrijwaringszones voor een molenbiotoop.
- algemene gebruiksregels: in de algemene gebruiksregels is aangegeven welk gebruik in ieder geval strijdig is met het bestemmingsplan.
- algemene afwijkingsregels: in het bestemmingsplan is een aantal algemene afwijkingsregels opgenomen. Het betreft een flexibiliteitsregeling die het mogelijk maakt om op kleine onderdelen af te wijken van de regels van het plan, bijvoorbeeld als gevolg van in de praktijk vaak voorkomende problemen met het uitmeten van terreinen. De in het plan opgenomen afwijkingsmogelijkheden bieden de mogelijkheid om veranderingen relatief snel, na een korte procedure mogelijk te maken. Aan het gebruik van deze binnenplanse afwijkingen is wel een aantal voorwaarden verbonden. Deze voorwaarden zijn opgenomen in de planregels. Het

doel van het opnemen van deze voorwaarden is om te voorkomen dat er een stedenbouwkundige, planologische of anderszins onaanvaardbare situatie zal ontstaan. De rechtszekerheid voor belanghebbenden is verzekerd door de procedure die in de Wet algemene bepalingen omgevingsrecht (Wabo) is voorgeschreven en die bij toepassing van de afwijkingsbevoegdheid moet worden doorlopen.

- overige regels: hier zijn algemene voor alle bestemmingen geldende regels opgenomen, tenzij in die bestemmingen anders is bepaald. In dit plan betreft het de regeling voor parkeren.
#### Hoofdstuk 4 - Overgangs- en slotregels

Hoofdstuk 4 van de regels bevat twee artikelen. In het eerste artikel is het overgangsrecht opgenomen, zoals dat ingevolge het Besluit ruimtelijke ordening is voorgeschreven. Het tweede artikel bevat de slotregel. In de slotregel is aangegeven hoe de regels kunnen worden aangehaald.

Op basis van het overgangsrecht kunnen bestaande afwijkingen ten opzichte van het bestemmingsplan worden voortgezet, tenzij deze op illegale manier tot stand zijn gekomen. Als er geen sprake is van illegale situaties, kan de bestaande situatie worden gecontinueerd.

Hierdoor kunnen van het bestemmingsplan afwijkende gebouwen in stand worden gehouden en kan van het bestemmingsplan afwijkend bestaand gebruik worden voortgezet. De overgangsregels zijn opgenomen overeenkomstig artikel 3.2.1 en 3.2.2 van het Besluit ruimtelijke ordening (Bro).

## <span id="page-105-0"></span>6.3 Beschrijving per bestemming

Hierna volgt een korte toelichting op de in dit bestemmingsplan opgenomen bestemmingen:

#### 6.3.1 Algemeen

#### Landschappelijke inpassing

Als voorwaarde voor ontwikkelingen in het buitengebied, zoals realisatie tweede bedrijfswoning, bouwen buiten het bouwvlak, toename bebouwingsoppervlakte , toestaan andere bedrijfsactiviteiten en woningsplitsing, geldt eveneens een goede landschappelijke inpassing als voorwaarde. Hierbij gaat het om het inpassen van het landschap waarbij rekening dient te worden gehouden met de kernmerken van dat landschap. Landschappelijke inpassing heeft zowel betrekking op de architectuur van de bebouwing als op landschapselementen (beplanting en waterpartijen). Ook het openhouden van zichtlijnen valt onder landschappelijke inpassing. Het bevoegd gezag beoordeelt het beplantingsplan op grond van aard en omvang, waarbij in ieder geval de aantasting als gevolg van de ontwikkeling gecompenseerd dient te worden.

#### Nevenactiviteiten

Het bestemmingsplan biedt mogelijkheden voor nevenactiviteiten binnen diverse bestemmingen. Maar wanneer kan men spreken van een nevenactiviteit? De definities uit, en toelichting op de Stankwet geven al een aardige richting voor de bepaling van de definitie nevenactiviteit. Het blijkt echter zeer lastig om meer objectieve maatstaven te benoemen voor de nevenactiviteit; het onderscheid is moeilijk te objectiveren.

Er zijn meerdere criteria mogelijk om te kunnen beoordelen of er sprake is van een hoofdof nevenactiviteit. De beoordeling van deze criteria roepen in de praktijk de nodige

problemen op vooral omdat er zoveel verschillende vormen van nevenactiviteiten mogelijk zijn. Voor een goede beoordeling van hoofd- of nevenactiviteit zou een beoordeling van zowel de arbeidsbehoefte, financiële opbrengst, ruimtebeslag en milieuhinder een goed criterium zijn. Dit roept echter veel uitvoeringsproblemen op en het is ook niet mogelijk hiervoor op voorhand eenduidige objectieve criteria te ontwikkelen. Het oppervlaktecriterium is een eenvoudig criterium, maar ook hier is het moeilijk bepaalde activiteiten onderling te vergelijken. Het ligt ook voor de hand het aantal bezoekers en werknemers bij de beoordeling te betrekken. Ook hier doet zich het probleem voor dat soort nevenactiviteit onderling sterk van elkaar verschillen en dat een en ander ook in relatie moet worden gezien met de verblijfstijden waardoor de beoordeling weer omslachtig wordt.

Voor een inkadering van het begrip nevenactiviteit is in de Omgevingsverordening Gelderland gekozen voor een oppervlaktecriterium. Dit omdat het oppervlaktecriterium garant staat voor een eenvoudige beoordeling, zowel in vergunningprocedures als in de handhaving. Door een beoordeling van het percentage vloeroppervlakte dat voor de nevenactiviteit gebruikt wordt met daarnaast een absoluut maximum, wordt een invulling gegeven aan de beoordeling of een activiteit als kleinschalig kan worden aangemerkt.

Het bestemmingsplan sluit aan bij de verordening en voor nevenactiviteiten geldt dan ook:

- De nevenactiviteit mag niet meer dan 40% van de totale oppervlakte aan bedrijfsgebouwen uitmaken, de woning uitgezonderd. Dit criterium (percentage) is gebaseerd op het feit dat er sprake moet zijn van een nevenactiviteit.
- De nevenactiviteit mag daarnaast de oppervlakte van 350 m² niet overschrijden. Dit criterium is gebaseerd op het gegeven dat er sprake moet zijn van een kleinschalige nevenactiviteit.

#### Ondergeschikte horeca

Binnen diverse bestemmingen is ondergeschikte horeca bij recht toegestaan. Ondergeschikt betekent dat deze vorm van de horeca de kwaliteit van de hoofdfunctie vergroot of completeert en dat er duidelijk sprake moet zijn van een waarneembare ondergeschiktheid van de horecafunctie. Dit betekent bijvoorbeeld dat de hoofdactiviteit van de locatie voor bezoekers duidelijk waarneembaar is en dus niet sprake kan zijn van een volledig ingerichte of zelfstandig uitgevoerd horeca- etablissement. De horecaactiviteit mag niet zodanig prominent aanwezig zijn dat in de gevel richting de openbare weg en de gevel met de ingang van de hoofdactiviteit de uitstraling van een regulier horecabedrijf heeft/krijgt. Ondergeschikte horeca dient complementair te zijn aan de hoofdfunctie en is slechts geopend tijdens de openingstijden van de hoofdfunctie. Het horecagedeelte mag uitsluitend bereikbaar zijn via de entree van de hoofdfunctie, toegang tot de horeca-activiteit kan niet los van de hoofdfunctie plaats vinden. Ook verhuur aan derden tijdens en buiten openingstijden voor al dan niet besloten feesten en partijen is niet toegestaan.

### 6.3.2 Agrarisch (A) (artikel 3)

De bestemming 'Agrarisch' betreft het hele agrarisch gebied. De agrarische bedrijven zijn binnen de bestemming opgenomen en hebben een bouwvlak. In agrarisch gebied zijn alle soorten agrarische bedrijven (veeteelt, akkerbouw, tuinbouw, fruitteelt) en agrarische hulpbedrijven toegestaan. De niet- grondgebonden agrarische bedrijven zijn specifiek aangeduid (met de aanduiding 'intensieve veehouderij'). Hiervoor gelden specifieke regels. Glastuinbouwbedrijven zijn apart bestemd (Agrarisch – Glastuinbouw).

Tevens wordt ruimte geboden aan activiteiten die verbonden zijn met het buitengebied – die niet vallen onder de definitie van een agrarisch bedrijf- zoals paardenpension, stalhouderij), nevenactiviteiten en extensieve dagrecreatie. Bij extensieve dagrecreatie gaat het om vormen van extensief medegebruik als wandelpaden, fietspaden en ruiterpaden, aanlegsteigers (primaat waterschap). Benoemde activiteiten zonder bebouwing (gebruik) is binnen de bestemming mogelijk. Bebouwing (ten behoeven van deze activiteiten) is uitsluiten binnen het agrarisch bouwvlak mogelijk.

Omdat agrarische bedrijven verschillende (potentiële) externe effecten met zich meebrengen, is er in het bestemmingsplan Buitengebied een onderscheid tussen grondgebonden en niet-grondgebonden veehouderijen. Dit onderscheid wordt overgenomen. Hiermee wordt aangesloten bij provinciaal beleid.

In de regels is een stikstofregeling opgenomen die erop toeziet dat ontwikkelingsmogelijkheden niet leiden tot een toename van stikstofdepositie op voor stikstof gevoelige habitats in Natura 2000-gebieden.

Naast agrarische bouwpercelen voor niet-grondgebonden veehouderijen en grondgebonden veehouderijen, is er een derde soort agrarisch bouwperceel. Deze worden gevormd door overige grondgebonden bedrijven, zoals akkerbouwbedrijven.

Buiten het agrarisch bouwvlak is geen bebouwing toegestaan, enkel bouwwerken geen gebouwen zijnde. Ter bescherming van de gewassen mogen palen wel tijdelijk (tijdens het seizoen) met netten bespannen zijn. Echter zijn permanente constructies (overkappingen) niet toegestaan.

In aansluiting op het agrarische bouwvlak is (ten behoeve van een aanliggende bestemming) een paardenbak en mini-camping mogelijk. Hiermee wordt beoogd om in het bestemmingsplan opgenomen afwijkingen die buiten het bijbehorende bestemmingsvlak vallen, formeel wel binnen de agrarische bestemming mogelijk te maken.

In agrarisch gebied zijn verder uitsluitend (lage) afrasteringen en teeltondersteunende voorzieningen toegestaan. Teeltondersteunende voorzieningen buiten het bouwvlak zijn onder voorwaarden toegestaan. Ter bescherming van de landschappelijke waarden en voorkomen van onevenredige aantasting van de landschappelijke waarden zijn grote aaneengesloten oppervlakte met bouwwerken uitgesloten en dienen teeltondersteunende voorzieningen op minstens 250 m afstand tot andere percelen met teeltondersteunende voorzieningen te worden geplaatst.

Wat betreft het onderscheid tussen burgerwoning en bedrijfswoning is deze puur van functionele aard. Een bedrijfswoning is dan ook functioneel verbonden met het bedrijf. Intensief toezicht en nabijheid zijn hierbij noodzakelijk (in sommige gevallen kan intensief toezicht ook op afstand door middel van techniek). Indien hiervan sprake is , is een (tweede) bedrijfswoning niet noodzakelijk. De bedrijfswoning wordt verder gezien als 'woning'. Beroep en bedrijf aan huis is dus ook in de bedrijfswoning mogelijk. Bedrijf aan huis is bij recht mogelijk. Ondanks het bedrijfsmatige karakter van een agrarisch bedrijf wordt geen aanleiding gezien de regels voor beroep en bedrijf aan huis (bedrijfswoning) te wijzigen en de staat de bedrijfsactiviteiten (toegestane bedrijven) blijft gelijk, en zijn zaken als buitenopslag voor bedrijfsmatige activiteiten (anders dan agrarische activiteiten)

niet toegestaan. Indien een grotere omvang acceptabel wordt geacht, zijn deze activiteiten als nevenactiviteit benoemd. Beroep/bedrijf aan huis en nevenactiviteiten (m.u.v. de minicamping en extensieve recreatie) mogen uitsluitend op het agrarisch bouwvlak uitgeoefend worden. De gebouwen voor deze activiteiten tellen dus mee bij het bepalen van de omvang van het agrarisch bouwvlak.

Zowel de eerste als tweede agrarische bedrijfswoning moet aan de algemene bouwregels (800 m³, goothoogte, etc.) voldoen. Een tweede agrarische bedrijfswoning kan als vrijstaande woning of door middel van woningsplitsing of uitbreiding van de bestaande woning gerealiseerd worden. Bij integratie van de bouwmassa van de agrarische bedrijfswoning en de tweede agrarische bedrijfswoning kan een bouwmassa van 1600 m3 ontstaan.

Bij nevenactiviteiten zijn de ruimtelijke effecten en uitstraling iets groter dan bij een activiteit aan huis; de ruimtelijke omvang kan groter zijn. Een groot aantal nevenactiviteiten zijn bij recht mogelijk. Vanwege de potentiele ruimtelijke effecten is de maximale oppervlakte (afhankelijk van de intensiteit van het gebruik) gedifferentieerd. Voorwaarde is onder andere dat de nevenactiviteiten worden uitgeoefend door (één van) de bewoner(s) van de woning. Uitzondering hierop is een hondenschool die niet geëxploiteerd hoeft te worden door de bewoner van het perceel. Een terrasvoorziening bij kleinschalige lichte horeca is, in tegenstelling tot wat bij een woonbestemming bij afwijking is toegestaan (?), bij recht mogelijk. Hondenpension, Kattenpension, hondenfokkerij, konijnenfokkerij, etc. zijn als nevenactiviteit bij recht mogelijk(dierenpension, dierenfokkerij). Om stapeling van verschillende nevenactiviteiten te voorkomen, mag de gezamenlijke oppervlakte van verschillende nevenactiviteiten niet meer bedragen dan 350 m². Daarnaast is maximaal 75 m² voor beroep en bedrijf aan huis mogelijk (totaal 425 m²). Beroep en bedrijf aan huis is daarom ook niet onder de nevenactiviteiten geplaatst.

Een paardenhouderij, paardenpension, stalhouderij, zijn als zelfstandige activiteiten toegestaan. Een manage is niet toegestaan op een agrarisch bouwperceel, een manege wordt voorzien van een afzonderlijke bestemming.

Bedrijfsgebouwen en overkappingen buiten het bouwvlak zijn slecht middels afwijking van het bestemmingsplan toegestaan. Het mag hierbij niet gaan om oprichten van een los nieuw bouwwerk en de noodzaak voor overschrijding van het bouwvlak dient te worden aangetoond. Voor overschrijding van het bouwvlak met een bouwwerk groter dan 250 m², kan gebruik worden gemaakt van een wijzigingsbevoegdheid voor het vergroten van het agrarische bouwperceel. Deze uitbreiding moet gepaard gaan met aandacht voor landschappelijke inpassing.

Zonnepanelen die niet op gebouwen worden geplaatst, worden binnen de bestemming niet toegestaan. Het plaatsen van grondgebonden zonnepanelen binnen het agrarisch bouwvlak is slechts onder voorwaarden middels en omgevingsvergunning toegestaan. Zo is onevenredige aantasting van landschappelijke waarden niet toegestaan, dient de bebouwing verkeerstechnisch toelaatbaar te zijn (geen schittering) en mag er geen onevenredige aantasting van eigenaren en/of gebruikers van omliggende gronden plaatsvinden.

Zonnepanelen zijn overigens alleen voor eigen gebruik toegestaan (als onderdeel van het agrarisch bedrijf). In het geval van leveren van stroom aan derden is sprake van een nutsvoorziening en valt dit niet onder een niet-agrarisch bedrijf/bedrijfsactiviteit.

Grondgebonden zonnepanelen buiten het agrarisch bouwvlak zijn niet toegestaan. Concrete initiatieven zullen apart (via een buitenplanse procedure) worden beoordeeld (hiervoor is een beleidskader in voorbereiding). Grondgebonden zonneparken zijn binnen de reikwijdte van dit bestemmingsplan niet toegestaan, aangezien de landschappelijke impact ervan is niet meegenomen in de milieueffectrapportage.

De bestemming Agrarisch met waarden (zoals in de Beheersverordening is gehanteerd) wordt niet meer als een aparte bestemming gehanteerd. Algemene belangen worden, voor zover nodig, binnen de bestemming Agrarisch beschermd.

#### 6.3.3 Agrarisch – Glastuinbouw (A - GT) (artikel 4)

De bestemming 'Agrarisch - Glastuinbouw' betreft enkel die locaties waar glastuinbouw aanwezig is. Gezien de bijzondere ruimtelijke effecten en het provinciaal (concentratie)beleid is glastuinbouw (kassen) daarom een aparte bestemming. Het plaatsen van kassen is enkel mogelijk binnen deze bestemming. Omschakelen van een grondgebonden danwel niet-grondgebonden agrarisch bedrijf naar een glastuinbouwbedrijf is ook niet mogelijk. Uitbreiding van kassen is mogelijk onder voorwaarden via een afwijking.

Er is geen regeling opgenomen voor een 2e bedrijfswoning, omdat bij glastuinbouw nooit sprake is van 'noodzakelijk en intensief toezicht' met 2 volwaardige arbeidskrachten.

Bedrijfsgebouwen en overkappingen buiten het bouwvlak zijn slecht middels afwijking van het bestemmingsplan toegestaan. Het mag hierbij niet gaan om oprichten van een los nieuw bouwwerk en de noodzaak voor overschrijding van het bouwvlak dient te worden aangetoond.

Kassen hebben een grote impact op de omgeving/landschappelijke (ruimtelijke) kwaliteit. De huidige bedrijven zijn slecht ingepast. Iedere uitbreiding moet daarom gepaard gaan met aandacht voor landschappelijke inpassing. De bedrijven hebben tot voorheen niet hoeven investeren in landschappelijke inpassing. Dit is een ondernemersvoordeel. Dit voordeel gehad hebbende, is het redelijk om de belangen van landschappelijke inpassing / ruimtelijke kwaliteit zwaarder te wegen.

Bij het toepassen van de wijzigingsbevoegdheid zal daarom een bredere afweging gemaakt worden dan een uitsluitend een goede ruimtelijke ordening.

Bij nevenactiviteiten zijn de ruimtelijke effecten en uitstraling iets groter dan bij een activiteit aan huis; de ruimtelijke omvang kan groter zijn. Een groot aantal nevenactiviteiten zijn bij recht mogelijk. Vanwege de potentiele ruimtelijke effecten is de maximale oppervlakte (afhankelijk van de intensiteit van het gebruik) gedifferentieerd. Voorwaarde is onder andere dat de nevenactiviteiten worden uitgeoefend door (één van) de bewoner(s) van de woning. Uitzondering hierop is een hondenschool die niet geëxploiteerd hoeft te worden door de bewoner van het perceel. Wat betreft de bepalingen inzake kleinschalig kamperen (mini-camping) geldt voor de bestemming Agrarisch – Glastuinbouw eveneens hetgeen is omschreven in voorgaande bestemming Agrarisch.

Middels een wijzigingsbevoegdheid is omschakeling van een glastuinbouwbedrijf naar de woonfunctie mogelijk. Een van de voorwaarden hiervoor is dat het toevoegen van woningen moeten passen binnen de kaders van het vastgestelde

woningbouwprogramma. Het bestemmingsvlak voor de bestaande bedrijfswoning bedraagt maximaal 1.200 m². Opgemerkt dient te worden dat voor het slopen van glastuinbouwkassen een ander beleid geldt dan voor het slopen van (andere) agrarische bedrijfsbebouwing.

### 6.3.4 Bedrijf (B) (artikel 5)

Deze bestemming is toegekend vanwege de bestaande bedrijvigheid in het plangebied. Het betreft hier bedrijvigheid, anders dan agrarische bedrijvigheid. Deze bestaande functies worden gerespecteerd. De verschillende bedrijfsvormen, uitgezonderd 2 specifieke bedrijfsactiviteiten zoals afvalverwerking en nutsvoorzieningen, zijn in één bestemming geregeld. De soort bedrijvigheid is specifiek per locatie aangegeven. Evenals de toegestane oppervlakte. Deze is beperkt tot de bestaande oppervlakte van bedrijfsgebouwen (exclusief bedrijfswoning en behorende bijgebouwen) dan wel de maximale oppervlakte van 250 m²/ 350 m². Een tweede bedrijfswoning wordt niet als noodzakelijk binnen deze bestemming gezien en daarom is hiervoor binnen deze bestemming geen afwijkingsbevoegdheid opgenomen. Horeca- en recreatiebedrijven vallen niet onder deze bedrijfsbestemming. Voor dergelijke bedrijven zijn specifieke bestemmingen geformuleerd.

Expliciet wordt opgemerkt dat binnen de bestemming eveneens is geregeld dat het niet is toegestaan om onbebouwde gronden bij onvoldoende parkeercapaciteit op eigen terrein zondermeer als parkeerterrein te gebruiken.

Binnen de bestemming is Grutterij-Korenmolen De Hoop gelegen. In het bestemmingsplan (regels en verbeelding) is een vrijwaringszone opgenomen waarin voorwaarden zijn gesteld ten behoeve van bescherming van functioneren van de molen en de waarde als landschappelijk element. Deze aanduiding legt beperkingen op aan de hoogte van nieuw op te richten elementen (bebouwing en beplanting). Deze beperkingen gelden niet voor bestaande bebouwing en beplanting. De maximaal aanvaardbare bouw- en beplantingshoogte voor nieuwe bebouwing en beplanting binnen de vrijwaringszone wordt bepaald aan de hand van de landelijk gehanteerde biotoopnorm met bijbehorende biotoopformule. Door middel van de molenbiotoop rekenmodule kan op een eenvoudige manier de maximaal aanvaarbare hoogte van obstakels rond te molen worden berekend, zodat de molen hiervan geen onoverkomelijke hinder van ondervindt.

## 6.3.5 Bedrijf – Afvalverwerking (B-AFV) (artikel 6)

Binnen deze bestemming is het bestemmingsplan Zweekhorst (vastgesteld op 29 februari 2012) voor deze locatie opgenomen. De huidige regeling is overgenomen, aangezien de specifieke bestemming een afzonderlijke planologische regeling vereist. De toegestane bedrijfsactiviteiten zijn ook vervat in de in september 2011 verleende vergunningenMilieubeheer/Waterwet.

Voor de situering van gebouwen is net als in het thans geldende plan weer gekozen voor het aangeven van een bouwvlak en een bebouwingspercentage. Met aanduidingen zijn de terreingedeelten aangegeven waar de stortactiviteiten zich concentreren en waar sprake is van de opslag van bouwstoffen, al dan niet in combinatie met de be- en verwerking van afvalstoffen met mobiele installaties.

Er zijn wederom inrichtingsregels opgenomen, in die zin dat beperkingen worden gesteld aan de storthoogte ter plaatse van de stortplaats. Op deze wijze wordt reeds

ingespeeld op een landschappelijke inpassing van het plangebied na beëindiging van de bedrijfsactiviteiten. Dat verklaart ook dat sprake is van flexibiliteit in toegestane hoogtes, de ene keer omdat dit tijdelijk noodzakelijk zal zijn en de andere keer om niveauverschillen tussen verschillende stortlichamen te overbruggen.

Benadrukt wordt dat in het kader van de verleende milieuvergunning voorwaarden zijn gesteld met betrekking tot proefnemingen en dat er relaties zijn met specifieke milieuregelingen als het Besluit bodemkwaliteit en het Stortbesluit bodembescherming.

#### 6.3.6 Bedrijf – Nutsvoorziening 1, 2, 3 en 4 (B-NV) (artikel 7 tot en met 10)

Binnen deze bestemmingen zijn de in het plangebied voorkomende specifieke voorzieningen voor openbaar nut opgenomen. Voor respectievelijk het gascompressiestation, het meet- en regelstation in Angerlo en het gasexportstation zijn specifieke bestemmingen (Bedrijf – Nutsvoorziening 1, 2, 3) opgenomen waarbinnen per nutsvoorziening regels zijn voorgeschreven. De bestemming Bedrijf – Nutsvoorziening 4 is van toepassing op de overige minder omvangrijke nutsvoorzieningen.

#### 6.3.7 Bos (BO) (artikel 11)

Deze bestemming is van toepassing op de gronden waarop bos aanwezig is. Het betreft zowel bossen met de hoofdfunctie natuur (EHS), als multifunctionele bossen en zowel grotere boscomplexen, die onderdeel zijn van de ecologische hoofdstructuur, als kleine bosgebiedjes daarbuiten. Door middel van deze bestemming is verzekerd dat de functies van het bos gehandhaafd blijven en/of zich verder kunnen ontwikkelen. Ook het behoud van met het bos samenhangende landschappelijke en natuurwaarden is door middel van deze bestemming gewaarborgd. Binnen de bestemming zijn voorzieningen ten behoeve van extensief recreatief medegebruik zoals informatieborden, richtingaanwijzers, parkeervoorzieningen, schuilhutten, observatiehutten (natuurbeleving) toegestaan. Werkzaamheden als het aanbrengen van verhardingen en het verwijderen van bomen en/of houtgewas zijn aanlegvergunningplichtig om o.a. onevenredig afbreuk aan aanwezige natuur- of landschapswaarden tegen te gaan.

#### 6.3.8 Cultuur en ontspanning (CO) (artikel 12)

Voor het museum bij Panoven is de geëigende bestemming Cultuur en ontspanning opgenomen. De bepalingen zien op de bestaande bebouwing en het bestaande gebruik ter plaatse.

#### 6.3.9 Detailhandel (DH) (artikel 13)

Detailhandel in het buitengebied is een conserverende bestemming met een beperkte uitbreidingmogelijkheid voor aanpassing van bedrijfsvoering en ontwikkeling. De conserverende bestemming staat uitsluitend specifiek de bestaande detailhandelsactiviteit (winkel in …) toe. Hiervan kan afgeweken worden ten behoeve van een andere detailhandelsactiviteiten (winkel in .. ). Omdat de aard van de activiteit vergelijkbaar blijft en dient te zijn, zijn de voorwaarden beperkt. De verschillende activiteiten, uitgezonderd tuincentrum, zijn in één bestemming geregeld. De soort detailhandel is specifiek per locatie aangegeven.

Binnen de bestemming is eveneens geregeld dat het niet is toegestaan om onbebouwde gronden, bij onvoldoende parkeercapaciteit op eigen terrein, zondermeer als parkeerterrein te gebruiken.

Bestaande bedrijfswoningen zijn positief bestemd. In situaties waar geen bedrijfswoning aanwezig is, is het toevoegen van een bedrijfswoning niet (meer) toegestaan. Een bedrijfswoning wordt (tevens) gezien als woning zodat ook activiteiten als B&B en bedrijf/beroep aan huis mogelijk zijn (naast de detailhandel).

De huidige regeling voor uitbreiding van 10% is vervangen. Gezien de beperkte bestaande oppervlakte bedrijfsbebouwing van alle bedrijven geeft een uitbreiding van 10% feitelijk nauwelijks mogelijkheden. Het % is vervangen door een (beperkt) absolute uitbreidingsmogelijkheid. Ieder bedrijf mag met maximaal 25 m² uitbreiden. De afweging is daarbij zo van ondergeschikt belang dat dit bij recht is toegestaan (voorheen afwijkingsbevoegdheid). Om dit te bereiken is de bestaande oppervlakte met 25 m² opgehoogd.

Middels de wijzigingsbevoegdheid in de bestemming is maximaal één woning (inclusief de bestaande bedrijfswoning) toegestaan. Het gaat dan slechts om het omzetten van de bedrijfswoning naar een (burger)woning, er mag geen sprake zijn van toevoeging van een woning.

De detailhandelsbestemming kan gewijzigd worden naar een kleinschalige woonbestemming, verblijfrecreatie (hotel) of maatschappelijke bestemmingen als kinderopvang/BSO, verenigingen, praktijkruimte, et cetera. Herbestemming naar verblijfsrecreatie of maatschappelijke bestemming is vooral gericht op hergebruik van vastgoed. De bebouwingsoppervlakte mag hierbij niet toenemen.

Binnen de bestemming is geregeld dat de bestaande detailhandel kan worden gewijzigd in een andere detailhandelsactiviteit. Voorwaarde hierbij is dat dit niet leidt tot een structurele aantasting van de verzorgingsstructuur geen duurzame ontwrichting van het voorzieningenniveau optreedt.

### 6.3.10 Detailhandel – Tuincentrum (DH - TC) (artikel 14)

Deze bestemming is toegekend vanwege de specifieke bestaande detailhandelsactiviteiten op deze gronden, bestaande uit een tuincentrum. Deze bestaande functie wordt middels de regeling gerespecteerd.

Binnen deze bestemming is tevens maximaal 20% verkoop aan brancheverwante artikelen, op het gebied van wonen, sfeer en cadeau- en decoratie-artikelen, toegestaan. Hierbij kan gedacht worden aan cadeau- en sfeerartikelen, (niet zijnde binnen meubilair), kerst- en paasartikelen (seizoensgebonden), outdoor-kleding, zwembaden, hengelsportartikelen, diervoeders en dierproducten voor verzorging en houden van dieren. Wat betreft outdoor-kleding, dit onderscheid zich van het reguliere assortiment in boetiek- en (mode) kledingzaken. Outdoor-kleding omvat ook regenkleding ea. Verkoop van sportkleding (zoals skikleding, winterjassen, trainingspakken, sporttenues) is uitgesloten.

Ook is bij een tuincentrum een ondergeschikte horeca, bijv. koffiecorner, toegestaan. De horeca is verbonden en ondersteunend aan de hoofdfunctie (tuincentrum) en mag niet zelfstandig functioneren en is derhalve ook niet aanwezig als de activiteit tuincentrum niet (meer) aanwezig is. In paragraaf 6.3.1 wordt een nadere uiteenzetting gegeven van het begrip ondergeschikte horeca.

Activiteiten (behorend) bij de bedrijfswoning kunnen in de woning of de bijbehorende bebouwing ondergebracht worden (bv bed&breakfast of tentoonstellingsruimte). In een bijgebouw kan bijvoorbeeld een tentoonstellingsruimte van 100 m² ingericht worden.

De eerste 150 m² ten opzichte van bestaande bebouwing is mogelijk bij recht. Resterende uitbreiding is mogelijk met afwijkingsbevoegdheid. Afgewogen wordt of de uitbreiding ruimtelijk op acceptabele wijze wordt ingepast (fysiek (stedenbouwkundig, landschappelijk) en functioneel (voldoende ruimte voor parkeren)) en ruimtelijke effecten aanvaardbaar zijn.

De opgenomen wijzigingsbevoegdheid maakt hergebruik van kassen ten behoeve van glastuinbouw mogelijk (meest doelmatige hergebruik). Daarnaast is het VAB-beleid in de wijzigingsbevoegdheid weergegeven. In de regels is het maximaal aantal woningen in de eindsituatie opgenomen. Indien de huidige bedrijfswoning wordt gehandhaafd (en dus een woonbestemming krijgt) is dit dus inclusief de bestaande bedrijfswoning. Daarbij is het maximaal aantal woningen opgenomen. Het aantal woningen is onder meer afhankelijk van de omvang van de gesloopte bebouwing/kassen. Het college kan afwegen minder woningen toe te staan uit ruimtelijke overwegingen (landschappelijke inpassing, karakter van het gebied). Er is sprake van een wijzigingsbevoegdheid, dus het is een bevoegdheid van het college op basis van andere beleidsregels te besluiten geen medewerking te verlenen of het aantal woningen te beperken.

Een van de voorwaarden voor omschakeling van het tuincentrum naar de woonfunctie hiervoor is ook dat het toevoegen van woningen moeten passen binnen de kaders van het vastgestelde woningbouwprogramma. Het bestemmingsvlak voor de bestaande bedrijfswoning bedraagt maximaal 1.200 m². Voor een perceel met een grotere bestaande en tevens duidelijk ingerichte tuin zal de bestemming 'tuin' worden toegekend en voor het overige de bestemming 'agrarisch'.

## 6.3.11 Groen (G) (artikel 15)

Het betreft hier brede bermen langs wegen, plantsoenen en andere groenvoorzieningen. Tevens hebben enkele dijklichamen/ taluds deze bestemming. Het betreft groenelementen die visueel/ landschappelijk van betekenis zijn en/of welke een visuele afschermende werking hebben van activiteiten, infrastructuur of gebouwen. Binnen deze bestemming is geen bebouwing toegestaan. Binnen de bestemming is het toegestaan een parkeervoorziening ten behoeve van andere bestemmingen aan te leggen, mits bij de aanleg van een parkeervoorziening de behoefte daaraan voldoende vaststaat (nut, noodzaak omvang, noodzaak locatie (alternatieven)). Hierbij kan gedacht worden aan de beoordeling van de verkeersveiligheid.

#### 6.3.12 Horeca (H) (artikel 16)

Deze bestemming is toegekend aan gebouwen en gronden die een horecafunctie hebben. Het betreft bestaande horecagelegenheden. Deze bestaande functies worden gerespecteerd. Het type horeca is specifiek per locatie aangegeven. Het gaat hierbij om verschillende categorieën horeca (in totaal 5 categorieën) waarbij de categorieën onderscheid maken in zwaarte van het horecabedrijf voor de omgeving. Een horecabedrijf categorie 1 zal doorgaans geen tot beperkte overlast veroorzaken voor het leefklimaat (zoals bijvoorbeeld een broodjeszaak/lunchroom of ijssalon of koffiehuis), terwijl een horecabedrijf categorie 5 doorgaans veel overlast veroorzaakt voor het leefklimaat en een grote druk op de openbare orde met zich meebrengt (zoals een discotheek of een partycentrum). Als het gaat om een horecabedrijf categorie 3 betreft het een laagdrempelige inrichtingen met veel in- en uitgaande bewegingen, die veelal laat open zijn. Deze zaken zijn hoofdzakelijk ingericht voor het meenemen dan wel ter plaatse snel nuttigen van etenswaren. De aantasting van het woon- en leefklimaat wordt vooral veroorzaakt door afval op straat van buiten de inrichting geconsumeerde spijzen en de daarbij behorende stank- en geluidsoverlast. Middels een aanduiding 'specifieke vorm van bedrijf – (nummering 1 tot en met 6)' zijn de horecabedrijven van de verschillende categorieën specifiek aangeduid.

Bestaande bedrijfswoningen zijn positief bestemd. In situaties waar geen bedrijfswoning aanwezig is, is het toevoegen van een bedrijfswoning niet (meer) toegestaan. Een bedrijfswoning wordt (tevens) gezien als woning zodat ook activiteiten als bedrijf/beroep aan huis mogelijk zijn.

De huidige regeling voor uitbreiding van 10% is vervangen. Gezien de beperkte bestaande oppervlakte bedrijfsbebouwing van alle bedrijven geeft een uitbreiding van 10% feitelijk nauwelijks mogelijkheden. Het % is vervangen door een (beperkt) absolute uitbreidingsmogelijkheid. Ieder bedrijf mag met maximaal 25 m² uitbreiden. De afweging is daarbij zo van ondergeschikt belang dat dit bij recht is toegestaan (voorheen afwijkingsbevoegdheid). Om dit te bereiken is de bestaande oppervlakte met 25 m² opgehoogd.

#### 6.3.13 Kantoor (K) (artikel 17)

Deze bestemming is toegekend aan gebouwen en gronden die specifiek een kantoorfunctie hebben (voormalig gemeentehuis Angerlo). Het betreft bestaande activiteiten. Deze bestaande functies worden gerespecteerd.

De bestemming kan gewijzigd worden naar onder meer horeca met behoud van het historische deel van het gebouw met een nieuwe economische drager horeca (of atelier, museum of creativiteitscentrum). Herbestemming is vooral gericht op hergebruik van vastgoed. De bebouwingsoppervlakte mag niet toenemen in verband met parkeerdruk.

#### 6.3.14 Maatschappelijk (M) (artikel 18)

Deze bestemming is toegekend vanwege de bestaande maatschappelijke voorzieningen op deze gronden. Deze bestaande functies worden gerespecteerd. De verschillende vormen zijn in één bestemming geregeld. De soort voorziening is specifiek per locatie aangegeven. Voor bedrijfsgebouwen geldt maximale oppervlakte die beperkt is tot de bestaande oppervlakte van bedrijfsgebouwen (exclusief bedrijfswoning en behorende bijgebouwen). Binnen de bestemming is zowel ondergeschikte detailhandel als horeca toegestaan als onderdeel van de hoofdfunctie. De ondergeschikte activiteiten (samenhangend met

dagbesteding) hebben hier vooral een maatschappelijke en geen economische functie wat ook past in het beleid om recreatie in het buitengebied te stimuleren. In paragraaf 6.3.1 wordt een nadere uiteenzetting gegeven van het begrip ondergeschikte horeca. Binnen de bestemming is geregeld dat het niet is toegestaan om onbebouwde gronden bij onvoldoende parkeercapaciteit op eigen terrein zondermeer als parkeerterrein te gebruiken.

#### 6.3.15 Natuur (N) (artikel 19)

Deze bestemming betreft de gronden die een onderdeel vormen van grotere natuurcomplexen die onderdeel zijn van de ecologische hoofdstructuur, maar, in tegenstelling tot de bestemming bosgebied, veelal bestaan uit grasland-, heide- en moerasvegetaties en gerealiseerde (natte) ecologische verbindingszones. Meer dan in bosgebieden ligt hier het primaire doel bij natuurbeheer.

#### 6.3.16 Recreatie - Dagrecreatie (R - DR) (artikel 20)

Deze bestemming is toegekend aan gronden die een recreatieve functie hebben, waarbij recreatief gebruik het hoofdgebruik is. Onder extensieve recreatie is tevens begrepen het gebruik als natuurbad (Breuly, Kwartiersedijk). (Recreatief) overnachten is op deze gronden in principe niet toegestaan. Deze gronden hebben de bestemming verblijfsrecreatie (zie 6.3.15, artikel 21).

Binnen het plangebied zijn een twee terreinen voor dagrecreatie aanwezig; recreatiegebied Breuly/Panovenpark en het volkstuinencomplex aan de Ooyse Landweg.

Op de gronden met de bestemming 'Dagrecreatie' zijn recreatieve activiteiten, evenementen, recreatieve voorzieningen en parkeervoorzieningen toegestaan.

Beoogd wordt de huidige situatie positief te bestemmen, met enige ruimte voor op de functie en omgeving afgestemde ontwikkelingsmogelijkheden.

Gelet op de landschappelijke en cultuurhistorische waarden, en het belang daarvan voor de recreatiebeleving, is bebouwing en verharding in dit gebied echter beperkt mogelijk. Voor bestaande bebouwing is een bouwvlak opgenomen. Bouwwerken als straatmeubilair (waaronder informatieborden e.d.) zijn buiten de bouwvlakken toegestaan.

Bij verharding in het gebied moet gedacht worden aan paden (niet voor gemotoriseerd verkeer) en parkeren. De (doorgaande) wegen hebben een verkeersbestemming.

Werkzaamheden als het vellen van bomen, rooien, verwijderen of slechten van houtgewassen, houtwallen of plantingselementen of het aanbrengen van verhardingen zijn aanlegvergunningplichtig om o.a. onevenredig afbreuk aan aanwezige natuur- of landschapswaarden tegen te gaan.

#### Evenementen

Ter plaatse van De Breuly is de aanduiding 'evenementen toegestaan' opgenomen. Hiermee wordt het houden van evenementen en manifestaties op deze locatie planologisch mogelijk gemaakt. Het gaat om het juridisch vastleggen van bestaand gebruik. Daarnaast wordt enige ruimte geboden om nieuwe initiatieven te ontplooien.

Vanuit het perspectief van een goede ruimtelijke ordening zijn aard, aantal, omvang (aantal bezoekers) en duur van evenementen en manifestaties in de regels vastgelegd. Het aantal heeft betrekking op alle evenementen en manifestaties, zowel incidentele als nietincidentele. Het maakt voor de ruimtelijke effecten in dit geval immers niet uit of er sprake is van een incidenteel of niet-incidenteel evenement. In principe zijn evenementen in het hele recreatiegebied toegestaan. Evenementen waarbij een grotere ruimtelijke uitstraling is te verwachten, zoals bijvoorbeeld een muziekevenement, dienen op de voormalige ligweide van de Breuly plaats te vinden. Overlast naar de omgeving is hier minimaal.

In dit bestemmingsplan wordt onderscheid gemaakt in evenementen in een tweetal categorieën. Het maximum aantal bezoekers per dag is hierbij maatgevend.

Omdat bezoekersaantallen (met een lokaal profiel) in het verleden nooit tot een verkeersprobleem heeft geleid wordt een bezoekersaantal van XXX in dit gebied (incidenteel) hanteerbaar geacht. Grotere evenementen worden niet uitgesloten, mits met een mobiliteitsplan wordt aangetoond dat bereikbaarheid, verkeer en parkeren op een goede manier wordt geregeld en geborgd is en het terrein de beoogde bezoekersaantallen kan bergen, waardoor dit specifieke evenement ruimtelijk aanvaardbaar is. Omdat de bestemming zich richt op (boven)lokale evenementen mag de omvang van een evenement nooit meer dan XXX bezoekers bedragen.

#### Bouwvlak

In de omgeving van de Breuly kan nog een bouwvlak van maximaal 400 m² worden toegevoegd ten behoeve van een recreatieve of (verwante) educatieve bestemming, kleinschalige horeca (categorie XX) daar onder begrepen. De ruimtelijke uitstraling en effecten van deze functie (inclusief parkeren) en ruimtelijke inpassing moet passen bij de landschappelijke context van het gebied. Bij het toestaan van een nieuwe functie moet rekening gehouden worden met voor de sterrenwacht vereiste duisternis. Daarbij mag een nieuwe functie de mogelijkheid van evenementen niet belemmeren en/of het openbare karakter onevenredig aantasten.

#### 6.3.17 Recreatie - Verblijfsrecreatie (R - VR) (artikel 21)

Deze bestemming is toegekend aan gronden die een verblijfsrecreatieve functie als hoofdfunctie hebben waarbij duidelijk sprake is van tijdelijk verblijf van personen die hun hoofdverblijf elders hebben. Het gaat hier ook niet om permanent wonen of het bieden van overnachting in verband met tijdelijke of seizoensgebonden werkzaamheden. Binnen het plangebied zijn verschillende recreatieve functies aanwezig. Het gaat hier om terreinen die de bestemming verblijfsrecreatie hebben gekregen. Ook de hier aanwezige voorzieningen vallen binnen de verblijfsrecreatieve 'doeleinden'. De locatie is voorzien van een voor dat type terrein passende aanduiding. Door middel van deze bestemming blijft de huidige situatie van deze terreinen gehandhaafd, met op de functie en omgeving afgestemde ontwikkelingsmogelijkheden.

Onder de bestemming Recreatie-verblijf valt geen 'zelfstandige' horeca, en zal het gaan om ondergeschikte horeca. Alleen in specifieke gevallen, zoals bij recreatie-oord De Panoven heeft het horecagedeelte een aparte bestemming gekregen. Ondergeschikte horeca is binnen de bestemming toegestaan. In paragraaf 6.3.1 wordt een nadere uiteenzetting gegeven van het begrip ondergeschikte horeca.

Eveneens zijn binnen de bestemming kleinschalige recreatieve voorzieningen als verhuur van fietsen, boten, aanbieden van huifkartochten, wandeltochten en vergelijkbare activiteiten toegestaan. Het gaat hierom recreatieve voorzieningen (van beperkte omvang) die min of meer ondersteunend zijn aan de verblijfsrecreatie zowel in ruimtelijke omvang als in gebruiksintensiteit. En met een beperkte aantrekking van dagrecreanten.

Uitgangspunt blijft dat voorzieningen op een terrein voor verblijfsrecreatie ten dienste staan van de bestemming en hier aan ruimtelijk en functioneel ondergeschikt zijn. Het zelfstandig (laten) functioneren van deze voorzieningen is dus niet toegestaan. Dit betekent bijvoorbeeld dat een kampwinkel en restauratie buiten het seizoen is gesloten, maar ook dat exploitatie van de voorzieningen aantoonbaar mogelijk is op basis van de omvang van het recreatiepark.

#### 6.3.18 Sport – manege (S - MA) (artikel 22)

Deze bestemming is toegekend aan de maneges in het plangebied. Door middel van deze bestemming blijft de huidige situatie van deze terreinen gehandhaafd, met op de functie en omgeving afgestemde ontwikkelingsmogelijkheden.

In paragraaf 6.3.1 wordt een nadere uiteenzetting gegeven van het begrip ondergeschikte horeca.

#### 6.3.19 Tuin (T) (artikel 23)

Deze bestemming is opgenomen ter plaatse van bestaande (sier)tuinen van relevante omvang bij woningen of om onderlinge afstand tussen de bestemming 'Wonen' en andere bestemmingen te behouden. Voor de tuinbestemming zijn beperkte regels opgenomen met betrekking tot de toelaatbare bebouwing, de bebouwingsmogelijkheden en de maximale bouwhoogte. De bestemming tuin is, in lijn met jurisprudentie, niet aan te merken als 'erf' in de zin van de Bor. Gronden die als erf zijn bedoeld, en waar dus ook vergunningvrije bouwwerken opgericht kunnen worden, hebben expliciet een woonbestemming gekregen. In de bestemming tuin kunnen slechts enkele beperkte bouwwerken opgericht worden. Hiermee wordt het gebruik gelegaliseerd. Niet beoogd wordt om verdere bebouwing binnen deze bestemming toe te staan.

#### 6.3.20 Verkeer (V) (artikel 24)

Deze bestemming betreft de in het plangebied aanwezige verharde wegen. Eveneens vallen de zoutopslag Nieuwe Steeg, grenspost Bergh, Shell-station Bergh (n/z) en een tal van viaducten binnen de bestemming. Er is geen verdere onderverdeling naar soort wegen gemaakt. In dit artikel zijn regels opgenomen met betrekking tot de wegen en bijbehorende voorzieningen.

Verkoop van motorbrandstoffen en daaraan ondergeschikte detailhandel en horeca in de vorm van een serviceshop is in de bestemming begrepen. De horeca is vergelijkbaar met horeca categorie 3, met dien verstande dat er sprake is van een beperkt (automatiek)assortiment en geen sprake is van een volwaardige horecagelegenheid. De horeca heeft het karakter van een 'koffiecorner'. De omvang van (ondergeschikte) horeca wordt beperkt door beperking van de ruimtelijke omvang (oppervlakte), het assortiment en de wijze waarop het assortiment wordt aangeboden. Een serviceshop richt zich in hoofdzaak op service aan snelwegreizigers (passanten) en beoogd geen functie voor de directe omgeving (lokale functie).

#### 6.3.21 Verkeer- Railverkeer (V-RV ) (artikel 25)

De gronden met de bestemming 'Verkeer - Railverkeer' zijn bestemd voor vervoer per spoor, spoorwegvoorzieningen en de kruisende wegen. Er zijn bouwregels opgenomen voor nutsen andere bijbehorende gebouwen en bouwwerken, geen gebouwen zijnde.

#### 6.3.22 Water (WA) (artikel 26)

Deze bestemming is toegekend aan binnen het plangebied aanwezig open water. Het water is als zodanig bestemd en vervult vaak meerdere functies (waterafvoer, recreatie, natuur). Onder meer de leggerwaterlopen, beken, vennen en wielen binnen het plangebied hebben de bestemming 'Water'.

#### 6.3.23 Wonen – 1 (W - 1) (artikel 27)

Deze bestemming betreft de burgerwoningen binnen het plangebied, niet zijnde (agrarische) bedrijfswoningen. Het betreft hier het hoofdgebouw en eventuele bijgebouwen

en/of overkappingen. Hiervoor zijn bepalingen opgenomen wat betreft omvang en afmeting van de bebouwing.

Binnen de bestemming wonen -1 is eveneens het hobbymatig houden van dieren toegestaan, waarbij het gaat om een beperkt aantal dieren en er eveneens sprake dient te zijn van het houden van dieren die in eigendom zijn van de bewoner van het perceel. Binnen de bestemming is (tijdelijke) kamerverhuur niet toegestaan.

Wel is een gezinsvervangend tehuis toegestaan met een maximum van vier opvangplaatsen. Eveneens geldt dat een kinderopvang/gastouderopvang is toegestaan met een maximum van vier opvangplaatsen

Niet-agrarische activiteiten ten behoeve van een aanliggende bestemming zoals een paardenbak of mini-camping zijn onder voorwaarden binnen de woonbestemming toegestaan. Hiermee wordt beoogd om afwijkingen die op grond van het bestemmingsplan mogelijk zijn, maar buiten het bijbehorende bestemmingsvlak vallen formeel wel binnen de agrarische bestemming mogelijk zijn.

Binnen de bestemming is middels een omgevingsvergunning voor het afwijken van het plan eveneens kleinschalig kamperen toegestaan. Om deze functie te kunnen uitoefenen, dient aan een aantal voorwaarden te worden voldaan. Indien de gronden waar een mini-camping wordt beoogd eveneens zijn gelegen in gebieden met de dubbelbestemming Waarde - Natuur en Landschap, dient in ieder geval een substantiële versterking van de kernkwaliteiten plaats te vinden. De bestaande en te ontwikkelen kwaliteiten zijn beschreven in de atlas Kernkwaliteiten GNN en GO, of in bijlage 8 Kernkwaliteiten GNN en GO van de Omgevingsverordening Gelderland (hyperlink opnemen naar verordening).

#### 6.3.24 Wonen – Landgoed (W - LG) (artikel 28)

Deze bestemming betreft de woningen binnen het plangebied welke gelegen zijn binnen een landgoed. Het betreft hier het hoofdgebouw en eventuele bijgebouwen en/of overkappingen. De omliggende gronden zijn als agrarisch, bos en/ of tuin en dergelijke bestemd. Om het ensemble van het landgoed als geheel te beschermen is een dubbelbestemming opgenomen.

#### 6.3.25 Wonen – Woonwagenstandplaats (W - WP) (artikel 29)

Binnen deze bestemming zijn woonwagenstandplaatsen toegestaan. De bestaande woonwagenstandplaatsen zijn binnen deze bestemming geregeld. In de bebouwingsregeling is aangegeven op welke wijze de gronden mogen worden bebouwd.

- 6.3.26 Waarde Archeologie hoge verwachting, Waarde Archeologie middelmatige verwachting, Waarde – Archeologie vastgesteld verwachting, (artikelen 30, 31, 32) De gronden binnen deze dubbelbestemmingen zijn behalve voor de andere daar voorkomende bestemmingen, mede bestemd voor het behoud en de bescherming van de archeologische waarden van de gronden. Daartoe zijn regels opgenomen die archeologische waarden beschermen in relatie tot bodemingrepen. Hiertoe heeft de gemeente haar gronden verdeeld in meerdere categorieën. De verschillende gebieden zijn door middel van een aparte dubbelbestemming (Waarde – Archeologie hoge verwachting, Waarde – Archeologie middelmatige verwachting, Waarde – Archeologie vastgesteld verwachting) overgenomen in het bestemmingsplan. Ter bescherming van deze waarden zijn gebruiksregels en een omgevingsvergunningstelsel opgenomen met daarbij een onderzoeksverplichting. Het bestemmingsregime is afhankelijk van de
aangetoonde waarde en de hoogte van de verwachting. In het belang van de te beschermen archeologische waarden kunnen middels een omgevingsvergunning voorwaarden worden gesteld aan de gewenste uit te voeren werkzaamheden.

|              | Het pleistocene rivierenlandschap                                                           |                                     |
|--------------|---------------------------------------------------------------------------------------------|-------------------------------------|
| code         | archeolandschappelijke eenheid                                                              | dichtheid aan archeologische resten |
| Kh           | hooggelegen laat-pleistoceen nivierterrasrest, deels met dekzand en afgedekt door komklei   | middelmatig                         |
| Khr          | hooggelegen laat-pleistoceen nivierterrasrest met rivierduinruggen deels afgedekt door klei | hoog                                |
| Esh          | nvierduinruggen en -welvingen                                                               | laaq                                |
| EshE         | Rivierduinruggen en -welvingen met een plaggendek                                           | hooa                                |
| Esk          | met een dun kleidek afgedekte rivierduintjes en rivierduinwelvingen                         | middelmatig                         |
| Rav          | laatglaciale of vroeg-holocene geul opgevuld met klei en/of veen en/of zand.                | laag /middelmatig                   |
| Es           | associatie van stuifzand en rivierduinruggen en -koppen                                     | hoog                                |
|              | Het holocene rivierenlandschap                                                              |                                     |
|              | Stroomgordellandschap van de Oude-Riin en IJssel                                            |                                     |
| Ddd          | dijkdoorbraakafzettingen<br>overslaggronden > 100 cm dik op meandergordelafzettingen        |                                     |
|              |                                                                                             | hoog                                |
| Dda          | (post-)middeleeuwse dijkdoorbraakgeul                                                       | laag                                |
| Ddk          | overslaggronden < 50 cm dik op oeverafzettingen                                             | hoog                                |
| ઈની          | overslaggronden < 50 cm dik op meandergordelafzettingen                                     | hoog                                |
| Ddo          | overslaggronden op meandergordelafzettingen 50-100 cm dik                                   | hoog                                |
| Ddw          | wiel/kolk                                                                                   | geen                                |
| Ddz          | zandhoudende dikke dijkdoorbraakafzettingen                                                 | laag                                |
|              | meandergordelafzettingen                                                                    |                                     |
| RmH          | beddingafzettingen van de stroomgordel van Herwen                                           | hoog                                |
| RmM          | kronkelwaardafzettingen van de stroomgordel van Meinerswijk                                 | hoog                                |
| RmMh         | hooggelegen kronkelwaard (meandergordelafzettingen van Meinerswijk)                         | hoog                                |
| RmML         | laaggelegen kronkelwaard (meandergordelafzettingen van Meinerswijk)                         | laag                                |
| RmN          | kronkelwaardafzettingen van de stroomgordel van de Nederrijn                                | hoog                                |
| RmOh         | hoogelegen buitendiikse kronkelwaard (stroomgordel van de Oude-Riin Pannerden)              | middelmatig                         |
| RmOl         | laaggelegen buitendijkse kronkelwaard (stroomgordel van de Oude-Rijn Pannerden)             | laag                                |
| RmY          | kronkelwaardafzettingen van de Gelderse IJssel                                              | hoog                                |
|              | oeverafzettingen                                                                            |                                     |
| ROcz         | zandige oever- en crevasse-afzettingen > 100 cm dik                                         | hoog                                |
| ROh          | oeverwalafzettingen (ca. > 50 cm dik) van de stroomgordel van Herwen                        | hoog                                |
| Rom          | oeverwalafzettingen (ca. > 50 cm dik) van de stroomgordel van Meinerswijk                   | hooa                                |
| Roor         |                                                                                             |                                     |
|              | oeverwalafzettingen (ca. > 100 cm dik)                                                      | hoog                                |
| ROV          | oeverwalafzettingen (ca. > 50 cm dik) van de Gelderse IJssel                                | hoog                                |
| ROcq         | Crevasse-geul opgevuld met zand, klei en/of veen                                            | middelmatig en laag                 |
| RO           | oeverwalafzettingen (sterk siltige- en zandige klei) < 50 cm dik op komklei                 | laag                                |
| Road         | dalvormige laagte opgevuld met (zwak siltige) klei en/of veen en/of zand                    | laaq                                |
| Rbk          | laaggelegen (rest)geul opgevuld met klei en/of veen                                         | laag                                |
| ROg          | kronkelwaardgeul                                                                            | laaq                                |
| komgebieden  |                                                                                             |                                     |
| RKd          | komafzettingen > 100 cm dik                                                                 | laag                                |
| RKI          | komafzettingen met intact laatglaciaal terrassenlandschap binnen 1 m -Mv                    | laag /middelmatig                   |
| RKp          | komafzettingen op laat-pleniglaciale terrasafzettingen                                      | laaq                                |
| uiterwaarden |                                                                                             |                                     |
| Rul          | lage uiterwaard                                                                             | laaq                                |
| Uits         | strang                                                                                      | laaq                                |
|              | Het dekzandlandschap                                                                        |                                     |
| Ed           | dekzandruggen en -koppen                                                                    | hoog                                |
| EdC          | dekzandruggen en -welvingen met een dun (< 50 cm) plaggendek                                | hoog                                |
| ENK          | dekzandruggen en -koppen met een plaggendek                                                 | hoog                                |
| Ev           | Vlakte van laaggelegen verspoelde dekzanden                                                 | laaq                                |
| Ev0          | Vlakte van laaggelegen verspoelde dekzanden afgedekt door oeverafzettingen                  | middelmatio                         |
| Ew           | dekzandwelvingen                                                                            | middelmatiq                         |
|              |                                                                                             |                                     |
|              | Antropogene structuren en ophogingspakketten                                                |                                     |
| ag           | omgrachting                                                                                 | hoog.                               |
| AT           | Opgehoogde woon- of vluchtplaats                                                            | hoog                                |
| AW           | Oude woongrond op oever- en crevasseafzettingen, vermoedelijk middeleeuws                   | hoog                                |
| hist         | historische bebouwingskern                                                                  | hoog                                |
| W            | landweer                                                                                    | hoog                                |

Figuur 6.1

#### 6.3.27 Waarde – oppervlaktewater (artikel 33)

De gronden binnen deze dubbelbestemming zijn behalve voor de andere daar voorkomende bestemmingen, mede bestemd voor het behoud van archeologische waarden. Bodemingrepen kleiner dan 2.500 m² en tot een diepte van 0,5 m en een waterdiepte tot 1,5 m vergunningplichtig is voor het uitvoeren van een werk, geen bouwwerk zijnde, of van werkzaamheden.

#### 6.3.28 Leiding – Gas (L-G) (artikel 34)

Deze dubbelbestemming betreft de binnen het plangebied aanwezige ondergrondse (hoofdtransport)leidingen. De (hoofdtransport)leidingen zijn overeenkomstig hun bestaande situatie bestemd en als zodanig beschermd. Het betreft hier ondergrondse gastransportleidingen. Binnen de zone mag niet worden gebouwd ten behoeve van de onderliggende bestemming, tenzij hiervoor een omgevingsvergunning met afwijking van het bestemmingsplan wordt verleend, na overleg met de leidingbeheerder. Daarnaast is voor het uitvoeren van bepaalde werken en werkzaamheden die tot beschadiging van de gasleiding zou kunnen leiden een omgevingsvergunning nodig. Ook hier na overleg met de leidingbeheerder.

#### 6.3.29 Leiding - Hoogspanningsverbinding (artikel 35)

De gronden met de dubbelbestemming 'Leiding – Hoogspanningsverbinding' zijn mede bestemd voor de instandhouding en bescherming van de bovengrondse hoogspanningsverbinding. In de planregels is een bouwverbod opgenomen, met een afwijkingsmogelijkheid. Daarnaast bevat de dubbelbestemming een omgevingsvergunningenstelsel voor het uitvoeren van werk, geen bouwwerk zijnde, of werkzaamheden ter waarborging van het behoud van een veilige ligging en de continuïteit van de hoogspanningsleiding.

#### 6.3.30 Leiding – Riool (L-R) (artikel 36)

Deze dubbelbestemming betreft de binnen het plangebied aanwezige ondergrondse (hoofdtransport)leidingen. De (hoofdtransport)leidingen zijn overeenkomstig hun bestaande situatie bestemd en als zodanig beschermd. Het betreft hier ondergrondse rioolleidingen.

#### 6.3.31 Waarde – Cultuurhistorie (artikel 37)

Ter bescherming en instandhouding van ter plaatse voorkomende cultuurhistorische waarden is de dubbelbestemming Waarde – Cultuurhistorie opgenomen. Het beschermingsregime betreft bijvoorbeeld de (historische)ensemble-waarde, de groen- en landschapsstructuren, bijzondere landschappelijkeelementen, maar ook historische gebouwen en waterpartijen. Bescherming van de monumentale waarden van het gebouw wordt middels de Erfgoedwet bepaald. De dubbelbestemming regelt de bescherming en instandhouding van de vormgeving van de bouwwerken/bouwmassa.

Dit betreft de omvang van de bouwmassa, de opbouw van de bouwmassa, (gezamenlijk) bouwoppervlak, goot- en bouwhoogte en de kapvorm. Daarbij kunnen ook nadere eisen gesteld worden aan de minimale en/of maximale metingen. Daarnaast is voor het uitvoeren van bepaalde werken en werkzaamheden een omgevingsvergunning nodig. Naar aanleiding van een deskundigenoordeel kan een vergunning worden geweigerd, indien direct of indirect te verwachten gevolgen blijvend onevenredige afbreuk doen aan de aanwezige cultuurhistorische of landschappelijke waarden.

### 6.3.32 Waarde – Landgoed (W – LG) (artikel 38)

Deze bestemming betreft de woningen binnen het plangebied welke gelegen zijn binnen een landgoed en de omliggende gronden als agrarisch, bos en/ of tuin en dergelijke. Om het ensemble van het landgoed als geheel te beschermen is een dubbelbestemming opgenomen.

#### 6.3.33 Waarde – Natuur en Landschap (W – NL) (artikel 39)

Op basis van het provinciale GOGNN is een dubbelbestemming opgenomen voor de percelen met waarden voor (de ontwikkeling van) natuur, water en landschap. Hiervoor is een beschermend regime opgenomen in de dubbelbestemming. In de Groene Ontwikkelingszone wordt ingezet op versterking van de samenhang tussen inliggende en aangrenzende natuurgebieden. Middels afwijken van de bouwregels mag een bouwwerk worden opgericht of uitgebreid met maximaal 20% van de bestaande bebouwing met een maximum van 75 m². Het gaat hierbij om een kleinschalige ontwikkeling, wat niet leidt tot een significante aantasting van de natuur- of landschapswaarden. Hierbij dient eveneens worden voorzien in een goede landschappelijke inpassing waarbij het uitgangspunt de kernkwaliteiten zijn zoals opgenomen in de Provinciale omgevingsverordening (bijlage 8). In het landschapsplan moet worden aangetoond dat de betreffende activiteit landschappelijk wordt ingepast en de kernkwaliteiten per saldo niet worden aangetast. In het algemeen zal een goede landschappelijke inpassing ter plaatse van de ingreep volstaan. Bij de beoordeling van de effecten op kernkwaliteiten in de GO is het steeds van belang dat oppervlakte en ecologische samenhang niet worden aangetast dan wel substantieel worden versterkt. Het uitvoeren van in de regels opgesomde werkzaamheden is vergunningplicht.

## 6.3.34 Waarde – Waardevol open gebied (W – O) (artikel 40)

In deze gebieden is sprake van een kenmerkende landschappelijke openheid, van zodanige waarde dat deze beschermenswaardig is. Hiervoor is een beschermend regime opgenomen in de dubbelbestemming. Zo zijn teeltondersteunende voorzieningen (buiten het bouwvlak) in waardevol open gebied uitgesloten. Middels een omgevingsvergunning kan worden afgeweken voor het oprichten van bebouwing ten behoeve van een agrarisch bedrijf

#### 6.3.35 Waterstaat – Waterkering (artikel 41)

Deze dubbelbestemming betreft de binnen het plangebied aanwezige waterkeringen en/of kades. De gronden zijn naast de overige aan de gronden gegeven bestemming bestemd voor waterkeringen. De gronden mogen uitsluitend worden bebouwd ten dienste van de waterkering. Door middel van afwijking kunnen de gronden overeenkomstig de onderliggende bestemming worden bebouwd. Hierbij dient de beheerder van de waterkering te worden gehoord. Daarnaast geldt dat voor het uitvoeren van werken, geen bouwwerken zijnde, of werkzaamheden een omgevingsvergunning is vereist.

## <span id="page-122-0"></span>7 Economische uitvoerbaarheid

In de Wet ruimtelijke ordening is bepaald dat gelijktijdig met het besluit tot vaststelling van het bestemmingsplan vast moet staan dat het kostenverhaal is verzekerd. Op grond van artikel 6.12 lid 1 in samenhang met artikel 6.12 lid 4 van de Wet ruimtelijke ordening (Wro) is de gemeenteraad verplicht voor het verhaal van kosten exploitatieplan vast te stellen, en gelijktijdig bekend te maken met het bestemmingsplan waarop het betrekking heeft De bouwplannen, ontwikkelingen en kosten die vallen onder de exploitatieplanplicht zijn nader omschreven en bepaald in het Besluit ruimtelijke ordening (Bro).

Van de vaststelling van een exploitatieplan mag alleen worden afgezien, als het kostenverhaal anderszins is verzekerd en geen locatie-eisen hoeven te worden gesteld en geen fasering aan de orde is. Van deze laatste twee genoemde punten is in dit bestemmingsplan dan ook geen sprake. Anderszins verzekerd is het geval als de gemeente de gronden waarvoor de bedoelde bouwmogelijkheid geldt, in eigendom heeft dan wel de gemeente met de eigenaar van de betreffende gronden een overeenkomst heeft gesloten waarin het kostenverhaal is geregeld. De verplichting om een exploitatieplan vast te stellen geldt voor bouwmogelijkheden die bij direct bouwrecht dan wel via afwijking in het bestemmingsplan zijn geregeld. Voor bouwmogelijkheden die pas na een wijziging van het bestemmingsplan (artikel 3.6 Wro) zijn toegestaan, geldt de verplichting tot kostenverhaal bij het vaststellen van het wijzigingsplan. Hier is dus sprake van een uitgestelde exploitatieplanplicht.

#### Relatie bestemmingsplan

In het nieuwe bestemmingsplan Buitengebied voor het noordelijk deel van de gemeente Zevenaar zijn de bestaande bouwmogelijkheden zoals geldend in het voorgaande bestemmingsplan, overgenomen. Er zijn geen nieuwe ontwikkelingen/bouwmogelijkheden rechtstreeks voorzien in het nieuwe bestemmingsplan. Ontwikkelingen die via een wijzigingsbevoegdheid mogelijk worden gemaakt, zijn pas bij het wijzigingsplan exploitatieplanplichtig.

De gemeenteraad van de gemeente Zevenaar dient tegelijkertijd met de vaststelling van het bestemmingsplan te besluiten dat geen exploitatieplan voor het bestemmingsplan wordt vastgesteld, mits op dat moment geen sprake is van nieuwe ontwikkelingen op grond van 6.2.1 Bro of dat voor deze ontwikkeling een overeenkomst is gesloten.

## <span id="page-123-0"></span>8 Procedure

Een bestemmingsplan als zodanig is vooral een planologisch juridisch kader. De maatschappelijke uitvoerbaarheid hangt in sterke mate af van het draagvlak voor (de uitwerking van) het gemeentelijk ruimtelijk beleid voor het landelijk gebied, zoals vastgelegd in dit bestemmingsplan.

### <span id="page-123-1"></span>8.1 Nota van uitgangspunten en Notitie reikwijdte en detailniveau

#### Nota van uitgangspunten

Ter voorbereiding op het (voorontwerp)bestemmingsplan voor het buitengebied heeft de gemeente Zevenaar een Nota van Uitgangspunten opgesteld. De totstandkoming van de Nota van Uitgangspunten is begeleid door een breed samengestelde maatschappelijke klankbordgroep.

De Nota van Uitgangspunten, die door gemeenteraad op 17 december 2014 is vastgesteld, bevat de (beleidsmatige) uitgangspunten voor het nieuwe bestemmingsplan voor het buitengebied. De Nota van Uitgangspunten is als bijlage bij dit bestemmingsplan gevoegd.

#### Notitie reikwijdte en detailniveau

De Nota van Uitgangspunten is het uitgangspunt geweest voor de Notitie Reikwijdte en Detailniveau, waarmee de m.e.r.-procedure is gestart. Hiertoe is de Notitie Reikwijdte en Detailniveau aan de bestuurlijke en maatschappelijke instanties toegestuurd. Tegelijkertijd met de raadpleging heeft de Notitie Reikwijdte en Detailniveau 6 weken ter inzage gelegen. Eenieder is gelegenheid geboden hierop een zienswijze in te dienen. Er heeft geen raadpleging van de Commissie m.e.r. plaatsgevonden. De gemeente acht dit niet noodzakelijk: het is voldoende duidelijk wat de Commissie m.e.r. van een plan-MER buitengebied verwacht. Op het plan-MER zijn 10 overlegreacties en zienswijzen ingediend (Omgevingsdienst Arnhem, Provincie Gelderland, Gemeente Rijnwaarden, Gemeente Montferland, Gemeente Doetinchem, Waterschap Rijn en IJssel, Buitengoed de Panoven, Werkgroep SPEK Angerlo, Bewoners Riverparc en Stichting Rhederlaag Natuurlijk en LTO Noord).

Deze reacties zijn in een separate Zienswijzenota Notitie reikwijdte en detailniveau behandeld. Deze nota is als bijlage bij het plan-MER gevoegd. De overlegreacties en zienswijzen hebben niet geleid tot veranderingen in de opzet en aanpak van dit plan- MER, wel tot nuancering van de inhoud.

Het plan-MER is gekoppeld aan het voorontwerpbestemmingsplan in procedure gebracht. Na vrijgave door het bevoegd gezag wordt het plan-MER samen met het voorontwerp bestemmingsplan ter inzage gelegd. Publicatie hiervan vindt op de gebruikelijke wijze plaats. Een ieder kan in deze periode een reactie geven op het plan-MER en het voorontwerpbestemmingsplan.

## <span id="page-124-0"></span>8.2 Voorontwerpbestemmingsplan en milieueffectrapportage

#### Inspraak

Het voorontwerp bestemmingsplan en de ontwerp milieueffectrapportage hebben van 18 februari tot en met 1 april 2016 ter inzage gelegen. Gedurende deze periode is iedereen in de gelegenheid gesteld om zijn of haar op- of aanmerkingen kenbaar te maken (inspraak). Hiervan is vooraf openbare kennisgeving gedaan, op de in de gemeente gebruikelijke wijze in de Staatscourant, Zevenaar Post (gemeentepagina) en gemeentelijke website. De stukken zijn gepubliceerd op ruimtelijkeplannen.nl en via de gemeentelijke website.

Er zijn 92 inspraakreacties ingediend. De ingekomen reacties zijn verwerkt in de reactienota welke als bijlage bij de toelichting van dit bestemmingsplan is gevoegd.

#### Vooroverleg

Het voorontwerpbestemmingsplan is daarnaast toegezonden aan diverse instanties die volgens het Besluit ruimtelijke ordening bij de planvorming betrokken dienen te worden (wettelijk vooroverleg). Er zijn 7 vooroverlegreacties ingediend. De ingekomen reacties zijn eveneens verwerkt in de reactienota welke als bijlage bij de toelichting van dit bestemmingsplan is gevoegd.

### <span id="page-124-1"></span>8.3 Ter visie legging

Het ontwerp bestemmingsplan en bijbehorende milieueffectrapportage hebben van 29 november 2018 tot 10 januari 2019 ter inzage gelegen. Gedurende deze periode is iedereen in de gelegenheid gesteld om zijn zienswijze kenbaar te maken (inspraak). Hiervan is vooraf openbare kennisgeving gedaan, op de in de gemeente gebruikelijke wijze in de Staatscourant, Zevenaar Post (gemeentepagina) en gemeentelijke website. De stukken zijn gepubliceerd op ruimtelijkeplannen.nl en via de gemeentelijke website.

## <span id="page-124-2"></span>8.4 Van ontwerpbestemmingsplan naar vaststelling

#### Zienswijzen

Op het ontwerp bestemmingsplan en bijbehorende milieueffectrapportage zijn 56 zienswijzen ingediend. De zienswijzen zijn verwerkt in de zienswijzenota welke als bijlage bij de toelichting van dit bestemmingsplan is gevoegd.

Na aanleiding van de ingediende zienswijzen zijn een aantal aanpassingen in het ontwerp bestemmingsplan doorgevoerd. Hieronder volgen de belangrijkste wijzigingen /aanpassingen.

#### Stikstofregeling

Op het ontwerpbestemmingsplan is één reactie ingediend ten aanzien van het onderwerp 'stikstof': "er zijn onvoldoende regels opgenomen om een toename van stikstofdepositie op Natura 2000-gebieden te voorkomen. Hiermee is het plan onuitvoerbaar; het plan voldoet niet aan de Wet natuurbescherming." Volgens de GNMF zou in de regels van het bestemmingsplan opgenomen moeten worden dat het gebruik van gronden en bouwwerken ten behoeve van het houden van vee en/of telen van gewassen niet is toegestaan indien dit leidt tot een toename van de stikstofemissie ten opzichte van de feitelijke situatie.

De in het ontwerp bestemmingsplan opgenomen regeling sluit niet aan bij actuele jurisprudentie. Onder andere voor het beoordelen van het effect is de gemeente niet het bevoegd gezag maar de provincie. Ook de bouwregels zijn niet geheel sluitend: uitbreiding kan ook door het in gebruik nemen van bebouwing voor houden van dieren. De regeling is daarom aangepast om juridisch meer houdbaar te zijn. Door aanpassing van de regeling is tegelijkertijd grotendeels tegemoet gekomen aan de zienswijze van GNMF op dit onderdeel.

In het bestemminsplan is een stikstofregeling opgenomen(zie 4.3.2) . Deze houdt in dat in de bestemmingsregeling met betrekking tot (agrarische bedrijfs-) ontwikkelingsmogelijkheden wordt bepaald dat deze ontwikkelingsmogelijkheden niet mogen leiden tot een toename van stikstofdepositie op voor stikstofgevoelige habitats in Natura 2000-gebieden.

In artikel 1.82 van de regels is het begrip 'Toename van stikstofdepositie' opgenomen: Er is sprake van een toename van stikstofdepositie als de stikstofdepositie (mol/ha/jaar) als gevolg van de stikstofemissie van een agrarisch bedrijf op voor stikstof gevoelige habitats in een Natura 2000-gebied meer bedraagt dan:

- a. de stikstofdepositie (mol/ha/jaar) die in overeenstemming is met:
	- 1. een ten tijde van de vaststelling van het bestemmingsplan verleende en onherroepelijke vergunning als bedoeld in artikel 2.7, tweede lid van de Wet natuurbescherming respectievelijk artikel 19d van de Natuurbeschermingswet 1998; of
	- 2. een ten tijde van de vaststelling van het bestemmingsplan verleende en onherroepelijke omgevingsvergunning die is verleend met toepassing van artikel 6.10a van het Besluit omgevingsrecht respectievelijk hoofdstuk IX, titel 2 van de Natuurbeschermingswet 1998;
- b. indien geen sprake is van een vergunning als bedoeld onder a: de stikstofdepositie (mol/ha/jaar) ten gevolge van het ten tijde van de vaststelling van het plan aanwezige planologisch legale gebruik van de gronden en bouwwerken die in gebruik zijn bij het agrarisch bedrijf.

In de regels is onder strijdig gebruik (artikel 3.4.6a) een stikstofregeling opgenomen: "het gebruik van gronden en bouwwerken die in gebruik zijn bij een agrarisch bedrijf waarbij toename van stikstofdepositie plaats vindt.

De stikstofregeling is hierdoor zowel een direct toetsingscriterium bij omgevingsvergunningen voor het bouwen en voor het bepalen van strijdig gebruik (via gebruiksregels) als een voorwaarde bij bijvoorbeeld vormverandering of vergroting van het bouwvlak (via de verwijzing in de algemene voorwaarden voor afwijking en wijziging).

## **Vertaling MER naar bestemmingsplan Buitengebied Zevenaar**

In een zienswijze is gewezen op de in het MER geconstateerde negatieven milieueffecten van ontwikkelingen/ontwikkelingsruimte in het bestemmingsplan. Gesteld is dat in het bestemmingsplan maatregelen moeten worden genomen om deze negatieve effecten te voorkomen. De Wet milieubeheer stelt echter niet dat negatieve milieueffecten perse moeten leiden tot maatregelen in het bestemmingsplan. De Wet stelt wel dat in het bestemmingsplan gemotiveerd moet worden hoe met de resultaten van het MER in het bestemmingsplan is omgegaan en welke afwegingen zijn gemaakt op basis van de resultaten van het MER. Deze motivatie en afweging is al impliciet gemaakt in het bestemmingsplan. Het college heeft bij het opstellen van het bestemmingsplan kennisgenomen van de resultaten van het MER en deze betrokken bij de keuzes in het bestemmingsplan. Door Antea Group is een oplegnotitie opgesteld die, in aanvulling hierop, de motivatie en afweging expliciet(er) maken. De oplegnotitie is onderdeel van de MER en als bijlage 5 ingevoegd bij het bestemmingsplan. In de toelichting wordt onder paragraaf 1.6 (relatie met de milieueffectrapportage) en paragraaf 5.10 (milieueffectrapportage) een verwijzing hierna gemaakt.

#### Reactie op toetsingsadvies Commissie MER op MER Buitengebied Zevenaar

Ter onderbouwing van het besluit van dit bestemmingsplan is een milieueffectrapport (verder MER) door Antea Group (4 februari 2016) opgesteld. Op 21 april 2016 heeft de Commissie voor de milieueffectrapportage (verder Cie-mer) conform haar wettelijk taak, een toetsingsadvies uitgebracht over het MER voor het bestemmingsplan Buitengebied. Conform de Wet milieubeheer (artikel 7.37 lid 2 onder a) moet in de toelichting bij het bestemmingsplan aangegeven worden hoe met het toetsingsadvies van de Cie-mer wordt omgegaan. De motivering op het toetsingsadvies is niet opgenomen in het bestemmingsplan. Door Antea Group is op 20 september 2019 een oplegnotitie geschreven die hier invulling aan geeft. De oplegnotitie bevat de inhoudelijke reactie op het toetsingsadvies en geeft de door Cie-mer gevraagde aanvullende informatie. De oplegnotitie is als bijlage 6 ingevoegd bij het bestemmingsplan. Het gaat hier om een aanvulling op het MER en geen vervanging van het MER.

In de toelichting wordt onder paragraaf 1.6 (relatie met de milieueffectrapportage) en paragraaf 5.10 (milieueffectrapportage) een verwijzing hierna gemaakt.

### Plussenbeleid

Verduurzaming van de veehouderij is een belangrijke maatschappelijke opgave. De provincie Gelderland zet zich hiervoor in en heeft randvoorwaarden gegeven waarbinnen niet-grondgebonden agrarische bedrijven ('intensieve veehouderij') maatschappelijk verantwoord kunnen ontwikkelen. De provincie geeft ruimte aan bestaande nietgrondgebonden agrarische bedrijven, mits zij zich duurzaam ontwikkelen: het Plussenbeleid. De provincie heeft een instructieregel in de Omgevingsverordening opgenomen voor de doorwerking van het Plussenbeleid naar het ruimtelijk beleid van de gemeente.

Gemeente Zevenaar heeft de Plussenbeleid van de provincie overgenomen. Het 'Plussenbeleid gemeente Zevenaar' is opgenomen als bijlage 4 bij de regels van het bestemmingsplan en daarmee bindend.

Wanneer een niet-grondgebonden agrarisch bedrijf wil uitbreiden zijn er één of meer 'maatschappelijke plussen' vereist. Het gaat om aanvullende maatregelen op het gebied van ruimtelijke kwaliteit (waar onder landschappelijke inpassing), milieu en/of fysieke maatregelen op het gebied van dierwelzijn. Deze maatregelen zijn een 'plus' ten opzichte van wettelijke eisen, beleid en de gebruikelijke basiskwaliteit. De investeringen in de te treffen plusmaatregelen bedraagt aantoonbaar €15,- per m2 van de uitbreiding van het bruto staloppervlak. De 'plusmaateregelen' worden in principe in overleg met de omgeving opgesteld (participatie).

Bestaande rechtstreekse bouwtitels komen onder het Plussenbeleid te vallen. Een omgevingsvergunning-bouw kan dan alleen verleend worden als aan het Plussenbeleid wordt voldaan. Ook als de omgevingsvergunning is gebaseerd op een rechtstreeks bouwtitel (binnen het bouwvlak). Bij binnenplanse afwijkingen en wijzigingsbevoegdheid wordt het Plussenbeleid als afwegingskader (voorwaarde) opgenomen.

#### Ambtelijke aanpassingen

Naast de ingediende zienswijzen zijn er een aantal ambtelijke aanpassingen aan het bestemmingsplan gedaan. Deze zijn opgenomen in de zienswijzennota. Het gaat daarbij onder andere om tekstuele aanpassingen, nog niet aangepaste bouwvlakken, en verduidelijken van definities.