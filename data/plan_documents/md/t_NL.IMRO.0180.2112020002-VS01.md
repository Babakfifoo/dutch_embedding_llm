# **Wijzigingsplan De Streek, wijzigingsplan achter Oude Rijksweg 464b**

**25 maart 2021 Status: Vastgesteld**

### **Wijzigingsplan**

## **"De Streek, wijzigingsplan achter Oude Rijksweg 464b"**

**Plannaam**: De Streek, wijzigingsplan achter Oude Rijksweg 464b **IMRO-code**: NL.IMRO.0180.2112020002-VS01 **Plantype**: Wijzigingsplan **Status**: Vastgesteld **Datum**: 25 maart 2021

Ruimtelijke plannen en advies

**BJZ.nu**

**2**

### **Toelichting**

|      | HOOFDSTUK 1<br>INLEIDING<br>6                                              |                   |
|------|----------------------------------------------------------------------------|-------------------|
| 1.1  | BESCHRIJVING INITIATIEF 6                                                  |                   |
| 1.2  | LIGGING VAN HET PLANGEBIED 7                                               |                   |
| 1.3  | HUIDIGE PLANOLOGISCHE SITUATIE  8                                          |                   |
| 1.4  | VOLLEDIGE BESCHRIJVING STRIJDIGHEDEN MET VIGEREND BESTEMMINGSPLAN  10      |                   |
| 1.5  | LEESWIJZER 10                                                              |                   |
|      | HOOFDSTUK 2<br>HISTORISCH-GEOGRAFISCHE BESCHRIJVING PLANGEBIED EN OMGEVING | 11                |
| 2.1  | BESTAANDE SITUATIE  11                                                     |                   |
| 2.2  | ONTSTAANSGESCHIEDENIS  13                                                  |                   |
| 2.3  | HYDROLOGIE  13                                                             |                   |
| 2.4  | LANDSCHAPS- EN NATUURWAARDEN 14                                            |                   |
| 2.5  | ARCHEOLOGIE EN CULTUURHISTORIE  15                                         |                   |
| 2.6  | STEDENBOUWKUNDIGE WAARDEN 16                                               |                   |
|      | HOOFDSTUK 3<br>GEMEENTELIJKE RANDVOORWAARDEN AAN HET INITIATIEF17          |                   |
| 3.1  | BEELDKWALITEITSEISEN  17                                                   |                   |
| 3.2  | RUIMTELIJKE EN LANDSCHAPPELIJKE INPASSING  17                              |                   |
| 3.3  | DOORVERTALING NAAR INITIATIEF  18                                          |                   |
|      | HOOFDSTUK 4<br>VERBETERING RUIMTELIJKE KWALITEIT ALS GEVOLG VAN            | HET INITIATIEF 19 |
| 4.1  | GEBRUIKSWAARDE  19                                                         |                   |
| 4.2  | BELEVINGSWAARDE  19                                                        |                   |
| 4.3  | TOEKOMSTWAARDE (DUURZAAMHEID) 19                                           |                   |
| 4.4  | CONCLUSIE  19                                                              |                   |
|      | HOOFDSTUK 5<br>BELEIDSKADER20                                              |                   |
| 5.1  | RIJKSBELEID 20                                                             |                   |
| 5.2  | PROVINCIAAL BELEID 21                                                      |                   |
| 5.3  | GEMEENTELIJK BELEID  31                                                    |                   |
|      | HOOFDSTUK 6<br>TOETS INITIATIEF AAN OMGEVINGSASPECTEN42                    |                   |
| 6.1  | BRANDVEILIGHEID  42                                                        |                   |
| 6.2  | BESLUIT MILIEUEFFECTRAPPORTAGE 42                                          |                   |
| 6.3  | DUURZAAMHEID  43                                                           |                   |
| 6.4  | BODEMKWALITEIT  44                                                         |                   |
| 6.5  | GELUID  44                                                                 |                   |
| 6.6  | LUCHTKWALITEIT 45                                                          |                   |
| 6.7  | GEUR 46                                                                    |                   |
| 6.8  | MILIEUZONERING 47                                                          |                   |
| 6.9  | EXTERNE VEILIGHEID  49                                                     |                   |
| 6.10 | WATERASPECTEN 51                                                           |                   |
| 6.11 | KLIMAATADAPTIE  53                                                         |                   |
| 6.12 | ARCHEOLOGIE & CULTUURHISTORIE 53                                           |                   |
| 6.13 | ECOLOGIE  54                                                               |                   |
| 6.14 | VERKEER 56                                                                 |                   |
| 6.15 | PARKEREN  56                                                               |                   |
| 6.16 | IN- EN UITRITTEN 56                                                        |                   |
|      |                                                                            |                   |

| 6.18       |              | GEZONDHEID (STRALING EN Q-KOORTS)  57                                   |    |
|------------|--------------|-------------------------------------------------------------------------|----|
| 6.19       |              | RELATIE MET ANDERE TOESTEMMINGSVEREISTEN (ZOALS ACTIVITEITENBESLUIT) 57 |    |
|            | HOOFDSTUK 7  | SOCIALE COMPONENT<br>58                                                 |    |
|            |              |                                                                         |    |
| 7.1<br>7.2 |              | SOCIALE VEILIGHEID (INRICHTING OPENBARE RUIMTE) 58<br>ZORG 58           |    |
| 7.3        |              | MAATSCHAPPELIJK  58                                                     |    |
| 7.4        |              | SOCIALE WONINGBOUW  58                                                  |    |
| 7.5        |              | OVERIG  58                                                              |    |
|            | HOOFDSTUK 8  | UITVOERBAARHEID59                                                       |    |
| 8.1        |              | ECONOMISCHE UITVOERBAARHEID 59                                          |    |
| 8.2        |              | MAATSCHAPPELIJKE UITVOERBAARHEID  59                                    |    |
| 8.3        |              | BURGERPARTICIPATIE  59                                                  |    |
| 8.4        |              | INSPRAAK EN VOOROVERLEG 59                                              |    |
| 8.5        |              | RECHT VAN OVERPAD 60                                                    |    |
| 8.6        |              | KABELS EN LEIDINGEN  60                                                 |    |
| 8.7        |              | BEREIKBAARHEID (HULPDIENSTEN, HUISVUILDIENSTEN, TIJDENS BOUW)  60       |    |
| 8.8        |              | TIJDELIJKE OPSLAG GROND  60                                             |    |
|            | HOOFDSTUK 9  | JURIDISCHE ASPECTEN EN PLANVERANTWOORDING                               | 61 |
| 9.1        |              | INLEIDING 61                                                            |    |
| 9.2        |              | OPZET VAN DE REGELS 61                                                  |    |
| 9.3        |              | VERANTWOORDING VAN DE REGELS  63                                        |    |
|            | HOOFDSTUK 10 | HANDHAAFBAARHEID<br>65                                                  |    |
| 10.1       |              | WIJZE VAN HANDHAAFBAARHEID REGELS  65                                   |    |
|            |              | BIJLAGEN BIJ DE TOELICHTING<br>66                                       |    |
| BIJLAGE 1  |              | ERFINRICHTINGSPLAN 67                                                   |    |
| BIJLAGE 2  |              | ARCHEOLOGISCH BUREAUONDERZOEK  68                                       |    |
| BIJLAGE 3  |              | VERKENNEND BODEMONDERZOEK  69                                           |    |
| BIJLAGE 4  |              | WATERTOETS  70                                                          |    |
| BIJLAGE 5  |              | QUICKSCAN FLORA EN FAUNA 71                                             |    |
| BIJLAGE 6  |              | AKOESTISCH ONDERZOEK  72                                                |    |

### <span id="page-5-1"></span><span id="page-5-0"></span>**HOOFDSTUK 1 INLEIDING**

### **1.1 Beschrijving initiatief**

#### **1.1.1 Aanleiding**

Aan de Oude Rijksweg 464b te Rouveen bevindt zich een Staphorster boerderij, welke is gelegen in het karakteristieke bebouwingslint De Streek. Het betreffen de percelen AN1058 en AN1059, gelegen ten westen van de bestaande woning aan de Oude Rijksweg 464b te Rouveen.

Initiatiefnemer is voornemens om op het achterterrein een twee-onder-een kapwoning met bijgebouw te realiseren. De bouw van deze woningen is mogelijk op basis van de gemeentelijke beleidsnotitie ''Open plekken Staphorst, 5e wijziging''. In deze beleidsnotitie wordt aangegeven onder welke strikte voorwaarden woningbouw kan worden gerealiseerd op bestaande open plekken, vrijkomende plekken en op locaties achter aan de stegen. De gemeente heeft aangegeven op basis van deze beleidsnotitie medewerking te willen verlenen aan het voornemen. De Omgevingskamer heeft eveneens positief geadviseerd over het voornemen.

De gewenste ontwikkeling is niet in overeenstemming met de geldende gebruiks- en bouwmogelijkheden van bestemmingsplan "De Streek" van de gemeente Staphorst. De gemeente Staphorst heeft in het bestemmingsplan "Veegplan Buitengebied" een wijzigingsbevoegdheid (artikel 36 sub a na lid 7) opgenomen om het voornemen mogelijk te maken. In voorliggend wijzigingsplan zal worden aangetoond dat de wijzigingen in overeenstemming zijn met een goede ruimtelijke ordening en vanuit ruimtelijk en planologisch oogpunt verantwoord zijn.

#### **1.1.2 Ruimtelijke ontwikkeling**

De percelen AN1058 en AN1059 zijn in de huidige situatie onbebouwd en gedeeltelijk in gebruik als zijnde agrarische cultuurgrond en gedeeltelijk als tuin behorend bij de woning aan de Oude Rijksweg 464b.

Concreet bestaat de ontwikkeling uit het volgende onderdelen:

- realiseren van een twee-onder-een kapwoning met bijgebouw achter de bestaande boerderij Oude Rijksweg 464b;
- het verlengen van de bestaande steeg ten behoeve van optimale bereikbaarheid van het voornemen en het realiseren van voldoende parkeergelegenheid.

Het nieuwe erf zal landschappelijk worden ingepast. In afbeelding 1.1 is een uitsnede van de erfinrichtingstekening weergegeven. Voor het volledige erfinrichtingsplan wordt verwezen naar bijlage 1 bij deze toelichting.

*Afbeelding 1.1 Uitsnede erfinrichtingstekening áchter Oude Rijksweg 464b (Bron: BJZ.nu)*

De landschappelijke inpassing bestaat uit het volgende:

- het bestaande doorzicht ten zuiden van de woningen over de steeg naar achteren (in noordwestelijke richting) blijft gewaarborgd;
- de bestaande beukhaag langs de steeg wordt verlengd tot aan de achterzijde van het plangebied;
- op het voorerf van de dubbele woning wordt een nieuwe beukhaag en een solitaire fruitboom aangeplant.

#### **1.1.3 De bij het plan behorende stukken**

Het wijzigingsplan "De Streek, wijzigingsplan achter Oude Rijksweg 464b" bestaat uit de volgende stukken:

- verbeelding (tek.nr. NL.IMRO.0180.2112020002-VS01) en een renvooi;
- regels.

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het wijzigingsplan zeker te stellen. Het plan gaat vergezeld van een toelichting. De toelichting geeft een duidelijk beeld van het wijzigingsplan en van de daaraan ten grondslag liggende gedachten maar maakt geen deel uit van het juridisch bindende deel van het wijzigingsplan.

#### <span id="page-6-0"></span>**1.2 Ligging van het plangebied**

Het plangebied beslaat de locatie achter de Oude Rijksweg 464b te Rouveen. In de komende subparagraaf wordt op de huidige situatie van het plangebied ingegaan.

#### **1.2.1 Ligging**

Het plangebied ligt in het zuidelijk deel van de kern Rouveen en maakt onderdeel uit van De Streek. Kadastraal staan dit plangebied bekend als gemeente Staphorst, sectie AN, perceelnummers 1058 en AN1059. In afbeelding 1.2 is de ligging van het plangebied indicatief met rode lijn/ster weergegeven ten opzichte van de directe omgeving en de kern Rouveen. Voor de exacte begrenzing wordt naar de verbeelding verwezen.

<span id="page-7-0"></span>*Afbeelding 1.2 Ligging plangebied ten opzichte van de directe omgeving en de kern Rouveen (Bron: Provincie Overijssel)*

### **1.3 Huidige planologische situatie**

Het plangebied ligt binnen de begrenzing van de bestemmingsplannen "De Streek" en "De Streek, Veegplan". Deze bestemmingsplannen zijn op respectievelijk 11 juni 2013 en 9 juli 2019 door de gemeenteraad van de gemeente Staphorst vastgesteld. In afbeelding 1.3 is een uitsnede van de verbeelding behorend bij het geldend bestemmingsplan opgenomen. Het plangebied is indicatief weergegeven met de rode lijn.

*Afbeelding 1.3 Uitsnede verbeelding geldende bestemmingsplan (Bron: Ruimtelijkeplannen.nl)*

#### *1.3.1.2 Beschrijving bestemmingen en aanduidingen*

Het plangebied heeft binnen het geldende bestemmingsplan deels de bestemming **'Wonen-1'** en deels de bestemming **'Agrarisch met waarden'**. Daarnaast is het gehele plangebied voorzien van de dubbelbestemmingen **'Waarde – beschermd dorpsgezicht'** en gedeeltelijk '**Waarde – Archeologie 3'** en **'Waarde – Archeologie 5'**.

#### **'Agrarisch met waarden'**

De voor 'Agrarisch met waarden' aangewezen grond zijn bestemd voor agrarische bedrijven, landschappelijke waarden en cultuurgrond, water en voorzieningen ten behoeve van water, groenvoorzieningen, dagrecreatief medegebruik, verkeer en verblijfsdoeleinden in de vorm van wegen met een functie voor intern verkeer, voeten fietspaden en parkeervoorzieningen en openbare nutsvoorzieningen.

#### **'Wonen – 1'**

De voor 'Wonen – 1' aangewezen gronden zijn onder meer bestemd voor wonen, al dan niet in combinatie met nevenactiviteiten in de vorm van: hobbymatige agrarische activiteiten, het houden van een bed and breakfast in een bestaand hoofdgebouw c.q. woning of in een voormalig inpandig bedrijfsgedeelte, aan huis verbonden beroepen, tuinen en erven, groenvoorzieningen, cultuurgrond en water. Woningen moeten binnen het bouwvlak worden gebouwd, waarbij het aantal woningen niet meer mag bedragen dan het bestaande aantal.

#### **'Waarde – Archeologie 3 en 5'**

De voor 'Waarde – Archeologie 3' en 'Waarde – Archeologie 5' aangewezen gronden zijn, behalve voor de andere daar voorkomende bestemmingen, mede bestemd voor het behoud van hoge archeologische verwachtingswaarden.

#### **'Waarde – Beschermd dorpsgezicht'**

De voor 'Waarde – Beschermd dorpsgezicht' aangewezen gronden behalve voor de andere daar voorkomende bestemming(en), mede bestemd voor behoud, herstel en versterking van het karakteristieke dorpsgezicht (De

Streek) zoals dat is verwoord in de aanwijzing dorpsgezicht d.d. 18 oktober 1993 het document 'Staphorst een eigen wereld' van 31 mei 2005.

### <span id="page-9-0"></span>**1.4 Volledige beschrijving strijdigheden met vigerend bestemmingsplan**

Ter plaatse van het plangebied zijn geen bouwmogelijkheden aanwezig ten behoeve de realisatie van een twee-onder-een-kapwoning. Dit vanwege het gedeeltelijk ontbreken van een woonbestemming en het volledig ontbreken van een bouwvlak. Om de ontwikkelingen mogelijk te maken, kan het bestemmingsplan gewijzigd te worden op basis van de wijzigingsbevoegdheid van artikel 36 sub a na lid 7 van het geldende bestemmingsplan "De Streek, Veegplan".

Voorliggend wijzigingsplan voorziet in de gewenste juridisch planologische kaders om het voornemen te kunnen realiseren. In paragraaf 5.3.7 wordt aangetoond dat aan de voorwaarden or het toepassen van de wijzigingsbevoegdheid wordt voldaan.

### <span id="page-9-1"></span>**1.5 Leeswijzer**

Na deze inleiding wordt in hoofdstuk 2 ingegaan op de bestaande en historische situatie ter plaatse van het plangebied en de omgeving.

In hoofdstuk 3 wordt ingegaan op de door de gemeente gegeven randvoorwaarden aan het initiatief.

In hoofdstuk 4 wordt ingegaan op de verbetering van de ruimtelijke kwaliteit als gevolg van het initiatief. Concreet wordt ingegaan op de gebruikswaarde, belevingswaarde en toekomstwaarde.

In hoofdstuk 5 wordt ingegaan op het beleidskader. Hierin wordt het beleid van het Rijk, provincie Overijssel en de gemeente Staphorst beschreven.

In hoofdstuk 6 passeren alle relevante milieu- en omgevingsthema's de revue.

Hoofdstuk 7 bevat de sociale component van het plan.

In de hoofdstukken 8 en 9 wordt respectievelijk ingegaan op de uitvoerbaarheid en de juridische aspecten/planverantwoording van het project.

Hoofdstuk 10 gaat in op de handhaafbaarheid van het plan.

### <span id="page-10-1"></span><span id="page-10-0"></span>**HOOFDSTUK 2 HISTORISCH-GEOGRAFISCHE BESCHRIJVING PLANGEBIED EN OMGEVING**

### **2.1 Bestaande situatie**

Het plangebied ligt aan de Oude Rijksweg in Rouveen, in het bebouwingslint De Streek. De ruimtelijkfunctionele structuur bestaat voornamelijk uit verspreid liggende (agrarische) bedrijfspercelen, agrarische cultuurgronden en woonpercelen.

Het deelgebied wordt aan de noordzijde door agrarische cultuurgronden begrensd. Direct ten oosten bevindt zich het woonperceel met de woning Oude Rijksweg 464b. Aan de zuidzijde worden het plangebied begrensd door eveneens gedeeltelijk een woonperceel alsmede agrarische cultuurgronden. Aan de westzijde zijn eveneens agrarische cultuurgronden gelegen.

Het plangebied is in de huidige situatie onbebouwd en gedeeltelijk in gebruik als zijnde agrarische cultuurgrond en gedeeltelijk als tuin behorend bij de woning aan de Oude Rijksweg 464b. De steeg aan de zuidzijde ontsluit tevens de achterzijde van het plangebied op de Oude Rijksweg, wat in gebruik is als tuin en grasland.

De ligging en begrenzing van het plangebied is in afbeelding 2.1 indicatief weergegeven. In afbeelding 2.2 en 2.3 zijn straatbeelden en foto's van de huidige situatie opgenomen.

*Afbeelding 2.1 Huidige situatie (Bron: Provincie Overijssel)*

*Afbeelding 2.2 Straatbeeld gezien vanaf de Oude Rijksweg (Bron: Google Streetview)*

*Afbeelding 2.3 Straatbeeld gezien vanaf de Oude Rijksweg (Bron: Google Streetview)*

### <span id="page-12-0"></span>**2.2 Ontstaansgeschiedenis**

De gemeente Staphorst, waaronder Rouveen, ligt in een gebied waar in het begin van de middeleeuwen nog een metersdiep pakket hoogveen lag. De ontginning hiervan, die een aantal eeuwen heeft geduurd, bepaalt vandaag de dag voor een belangrijk deel het landschap en de karakteristiek in Rouveen. Kenmerkend voor Staphorst en Rouveen is het bebouwingslint dat ook wel 'De Streek' genoemd wordt. Dit lint omvat zowel de kern Staphorst als de kern Rouveen.

De Streek is een 12 kilometer lang, langgerekt bebouwingslint tussen Halfweg en Lichtmis en is aangewezen als beschermd dorpsgezicht.

De Streek kent een zeer groot aantal monumentale en karakteristieke panden. In De Streek is sprake van een afnemende agrarische functie. Veel boeren hebben de laatste jaren gekozen voor bedrijfsbeëindiging of verplaatsing naar het buitengebied, met als gevolg leegstaande boerderijen aan De Streek. Het gemeentelijk beleid is er op gericht om grote boerderijen te behouden. Om de leegstand en verval van boerderijen tegen te gaan, worden de boerderijen veelal gesplitst in meerdere wooneenheden. Op deze manier blijft het beeld van Staphorst en Rouveen intact.

De gemeente wil de belangrijke cultuurhistorische en ruimtelijke karakteristieken (waaronder de monumentale en karakteristieke boerderijen en de stegen) behouden, zoals bedoeld in het kader van een beschermd dorpsgezicht. Daarom is in het geldende bestemmingsplan 'De Streek' voor een gedetailleerde wijze van bestemmen gekozen, maar met veel mogelijkheden. De monumentale en karakteristieke panden zijn als karakteristiek op de verbeelding aangeduid. In de regels zijn nadere regels opgenomen ten aanzien van de bescherming.

### <span id="page-12-1"></span>**2.3 Hydrologie**

In de laatste fasen van de laatste ijstijd (Weichselien, 116.000 – 11.500 voor heden) werd, net als elders in grote delen van Nederland, een dik pakket zand afgezet door de wind. Dit dekzand behoort geologisch tot de Formatie van Boxtel, Laagpakket van Wierden. Uit paleogeografische kaarten (niet afgebeeld) blijkt dat het onderzoeksgebied tussen 3850 en 2750 voor Chr. met veen bedekt raakte. Het veenpakket kon zich tot ver in de nieuwe tijd handhaven. Op de paleografische kaart van 1850 na Chr. ligt het plangebied nog volledig in een zone met veen. Op de archeolandschappelijke eenhedenkaart van de gemeente Staphorst ligt het plangebied in een dekzandvlakte, vervlakt door veen.

Op het AHN (Actueel Hoogtebestand Nederland ligt het plangebied en de gehele lintvormige kern van Rouveen wat hoger dan de omgeving. Op basis van de hoogtekaart kan worden aangenomen dat het bewoningslint een gebogen dekzandrug in het landschap volgt, hoewel de meeste hoger gelegen percelen veel later zijn opgehoogd. Het plangebied is waarschijnlijk iets (circa 30 cm ten opzichte van de westelijke percelen) opgehoogd, maar het maaiveld ligt beduidend (circa 5070 cm) lager dan de bebouwde en verharde delen.

Langs de noordelijke rand is sprake van een duidelijke verhoging . Op luchtfoto's is te zien dat het hier om een boomwal gaat. Het resterende deel van het plangebied toont weinig reliëf. Het kadastrale perceel waarin het plangebied ligt, ligt duidelijk hoger dan de omgeving. Direct ten zuiden van het plangebied ligt een rechthoekig terrein, dat wat hoger ligt dan de omgeving. Het AHN toont hier nog de situatie vóór 2014: de bebouwing ten zuiden van het plangebied is sindsdien grotendeels gesloopt en vervangen door nieuwbouw.

Bodemkundig ligt het terrein in een zone met moerige eerdgronden met een moerige bovengrond op dekzand ondieper dan 120 cm -mv (vWz). De moerige laag is een restant van het veenpakket dat hier vroeger lag. Doorontginning en inklinking is het oorspronkelijke veenpakket nagenoeg verdwenen. Het restantveen is sindsdien gemengd met zand om het terrein geschikt te maken voor agrarische doeleinden. Oostelijk – aan de overzijde van de Oude Rijksweg komen laarpodzolgronden voor (cHn21). Laarpodzolgronden zijn veldpodzolgronden waarop een dun eerddek is ontstaan. Landschappelijk gezien ligt het Pleistocene zand in veldpodzolgrondenhoger dan in de moerige eerdgronden met zand, zo hoog zelfs dat bodemvorming in het dekzand is opgetreden. Het eerddek op het Pleistocene zand is vermoedelijk ontstaan door een gebrekkige afbraak van plantmateriaal als gevolg van een relatief hoge grondwaterstand. Het plangebied bevindt zich niet in een waterwingebied of grondwaterbeschermingsgebied. Er bevinden zich in de omgeving diverse afwateringssloten.

### <span id="page-13-0"></span>**2.4 Landschaps- en natuurwaarden**

### **2.4.1 Natuurnetwerk Nederland en Natura 2000**

Binnen het plangebied en in de directe omgeving zijn geen gronden aanwezig die onderdeel uitmaken van NNN-gebieden of Natura 2000-gebieden (zie ook paragraaf 6.13 van deze toelichting).

### **2.4.2 Landschapstypen**

In afbeelding 2.4 is een uitsnede van de landschapskwaliteitkaart van de gemeente Staphorst weergegeven. Het plangebied is met de rode ster aangeduid.

*Afbeelding 2.4 Landschapskwaliteiten Staphorst (Bron: Landschapsplan Staphorst, gemeente Staphorst)*

Op basis van het landschapsplan Staphorst is het plangebied gelegen op de grens tussen het karakteristieke bebouwingslint 'De Streek' en het achterliggende 'Open slagenlandschap'. De bebouwing in de Streek bestaat uit een karakteristiek patroon van achter elkaar geplaatste boerderijen, waarbij de richting ten opzichte van de weg vaak een hoek vertoont. Dit is het resultaat van een langdurig proces van vererving, opsplitsing en nieuwbouw van boerderijen. Nieuwbouw dient zich nadrukkelijk te voegen binnen het bestaande ensemble.

Het Open slagenlandschap betreft een typisch slagenlandschap met karakteristieke knikken in de verkaveling, welke soms duiden op voormalige ontginningsassen. Het landschap is open en grootschalig, maar er komen ook tamelijk veel restanten van oude beplantingsstructuren voor. Ook komen veel sloten voor.

### <span id="page-14-0"></span>**2.5 Archeologie en cultuurhistorie**

Het plangebied ligt in het bebouwingslint De Streek. Het lint ligt vermoedelijk op een langgerekte zandrug, die later waarschijnlijk nog deels is opgehoogd tot leidijk. In het bestemmingsplan "De Streek, Veegplan" ligt het plangebied in een zone met de dubbelbestemmingen 'Waarde – Archeologie 3' en 'Waarde – Archeologie 5'. Dit houdt in dat archeologisch onderzoek is vereist bij bodemingrepen groter dan 100 m² en dieper dan 50 cm mv. De omvang van de geplande verstoringen overschrijdt de vrijstellingsgrenzen zoals die in het vigerende gemeentelijk archeologiebeleid zijn aangegeven.

#### *Archeologisch onderzoek*

Ter plaatse van het plangebied is een archeologisch onderzoek uitgevoerd. Hierna zijn de resultaten uit het onderzoek opgenomen. Voor het volledige rapport wordt verwezen naar bijlage 2 bij deze toelichting. In paragraaf 6.12 wordt nader op het aspect archeologie ingegaan

Tussen 3850 en 2750 voor Chr. raakte het gehele gebied begroeid met veen dat vanaf de Nieuwe Tijd geleidelijk werd ontgonnen. Het oorspronkelijke veenpakket is nu vrijwel verdwenen. Vergraven restanten in de vorm van een moerige laag of een eerddek kunnen nog resteren. Ten opzichte van de nabijgelegen laarpodzolgronden ligt het dekzand in het plangebied mogelijk relatief laag, al biedt de bodemkaart onvoldoende detail om hier concrete uitspraken over te doen. Tot op heden echter zijn in en rond het plangebied/Rouveen voor zover bekend geen resten uit de steentijd aangetroffen.

Aangezien het plangebied de afgelopen eeuwen onbebouwd was, is het niet waarschijnlijk dat er tussen circa 1641 en 1832 bebouwing aanwezig was. Er worden daarom geen resten van bebouwing uit de Nieuwe Tijd (of andere archeologische perioden verwacht). De aanwezigheid van steentijdresten in het dekzand kunnen niet uitgesloten worden, maar de kans hierop is zeer klein: enerzijds omdat het dekzand hier relatief laag ligt en in de omgeving hogere dekzandkoppen en – ruggen aanwezig zijn die betere bewoningsmogelijkheden boden en anderzijds omdat er tot op heden voor zover bekend geen steentijdresten in Rouveen of haar directe omgeving zijn aangetroffen. Resten uit de periode bronstijd – late middeleeuwen worden evenmin verwacht, aangezien het plangebied gedurende deze periode met veen bedekt was.

Op basis van het uitgevoerde bureauonderzoek geldt een lage verwachting voor alle archeologische perioden.

#### *Gemeentelijke kaart*

Op de gemeentelijke archeologische verwachtings- en beleidsadvieskaart en de archeolandschappelijke kaart ligt het plangebied in een zone die is aangegeven als verstoord. Op deze kaarten ligt het plangebied in een zone met een hoge verwachting voor Middeleeuwen en Nieuw Tijd in de dorpskern. Deze zone is gebaseerd op de eerste kadastrale kaart uit 1832. Voor wat betreft het plangebied is deze kaart waarschijnlijk niet correct ingemeten. Het plangebied is tot op heden onbebouwd gebleven. Het pand direct ten oosten ervan is rond 1970 gebouwd. Er zijn geen aanwijzingen dat het plangebied vóór 1832 bewoond was. Daarbij komt dat de oudste bewoning overwegend direct aan de Oude Rijksweg was gelegen. Latere bebouwing werd vaak achter de reeds bestaande bebouwing toegevoegd.

Op basis van de resultaten van het bureauonderzoek worden geen resten van bebouwing uit de Nieuwe Tijd verwacht. Evenmin worden resten uit andere perioden verwacht. Los van de lage verwachting op archeologische resten is het plangebied waarschijnlijk verstoord: enerzijds is het terrein op de gemeentelijke kaarten aangemerkt als verstoord. Deze verstoring hangt vermoedelijk samen met de ruilverkavelingen die in het plangebied hebben plaatsgevonden. Daarnaast is het plangebied grotendeels in gebruik geweest als akker, waarbij de bodem regelmatig geploegd is. Eventuele resten uit de Nieuwe Tijd zijn met name in het veen of eeneventuele ophooglaag zijn te verwachten. Aangezien dit niveau aan of dicht onder het maaiveld ligt, is het

kwetsbaar voor bodemingrepen. De kans op archeologische resten wordt dus laag geacht, en voor zover resten vanaf circa 1641 toch aanwezig zijn, dan is de kans aanzienlijk dat ze in een verstoord bodemprofiel liggen. De wetenschappelijke waarde van deze resten is daarmee laag.

#### *Conclusie*

Om deze redenen is door Laagland geadviseerd geen vervolgonderzoek uit te voeren. Mochten tijdens de werkzaamheden onverhoopt toch archeologische resten worden aangetroffen, of resten waarvan redelijkerwijze kan worden vermoed dat het om archeologische resten gaat, dan geldt op grond van de Erfgoedwet (art. 5.4) een meldingsplicht. Ook vanuit cultuurhistorie stuit het initiatief niet op bezwaren.

### <span id="page-15-0"></span>**2.6 Stedenbouwkundige waarden**

Voor het plangebied gelden stedenbouwkundige waarden, deze komen voort uit de Ruimtelijke Atlas en de Welstandsnota van de gemeente Staphorst. Op basis van de hierbij behorende welstandskaart ligt het plangebied in een gebied waar een bijzonder welstandsregime geldt: ook nog de details van het gebouw, de esthetische benadering geldt (zie paragraaf 5.3.6 van deze toelichting)

De voorgenomen ontwikkeling wordt bij de aanvraag van de omgevingsvergunning voor het bouwen aan de Ruimtelijke atlas en Welstandsnota getoetst.

### <span id="page-16-0"></span>**HOOFDSTUK 3 GEMEENTELIJKE RANDVOORWAARDEN AAN HET INITIATIEF**

### <span id="page-16-1"></span>**3.1 Beeldkwaliteitseisen**

Zoals reeds vermeld geldt voor het plangebied op basis van de welstandskaart van de gemeente het bijzondere welstandsregime: ook nog de details van het gebouw, de esthetische benadering geldt een regime.

Dit regime blijft voornamelijk beperkt tot de meest karakteristieke delen van de bebouwde kommen. Onder het bijzonder regime vallen de bebouwingslinten van Staphorst en Rouveen. Deze omvatten de oudste delen van beide dorpen waar zich ook de vele rijks- en gemeentelijke monumenten bevinden. Cultuurhistorie is een belangrijke reden om voor een bijzonder regime te kiezen. Vanwege het bijzondere karakter hebben daarom ook het oorspronkelijke kerkdorp IJhorst en het historische buurtschap Hamingen een bijzonder regime gekregen.

<span id="page-16-2"></span>Het schetsplan voor de nieuwe twee-onder-een kapwoning zal door welstand worden getoetst.

### **3.2 Ruimtelijke en landschappelijke inpassing**

De gemeente Staphorst beschikt over het 'Landschapsplan Staphorst': een beleidsplan dat bouwstenen biedt voor ontwikkeling en (her)inrichting van de diverse landschappen in het buitengebied. Daarnaast beschikt de gemeente over het 'Beeldenboek Landschappen en Erven', waarin streekeigen landschapskenmerken staan vermeld als inspiratiebron bij ontwikkelingen.

Op basis van het landschapsplan Staphorst is het plangebied gelegen op de grens tussen het karakteristieke bebouwingslint 'De Streek' en het achterliggende 'Open slagenlandschap'. De bebouwing in de Streek bestaat uit een karakteristiek patroon van achter elkaar geplaatste boerderijen, waarbij de richting ten opzichte van de weg vaak een hoek vertoont. Dit is het resultaat van een langdurig proces van vererving, opsplitsing en nieuwbouw van boerderijen. Nieuwbouw dient zich nadrukkelijk te voegen binnen het bestaande ensemble.

Het Open Slagenlandschap betreft een typisch slagenlandschap met karakteristieke knikken in de verkaveling, welke soms duiden op voormalige ontginningsassen. Het landschap is open en grootschalig, maar er komen ook tamelijk veel restanten van oude beplantingsstructuren voor. Ook komen veel sloten voor. Hieronder zijn enkele richtlijnen voor erfinrichtingen in dit gebied opgenomen.

#### **Uitgangspunten initiatiefnemer:**

- realiseren van een nieuwe twee-onder-een-kap woning achter de bestaande woning aan de Oude Rijksweg 464b.
#### **Uitgangspunten gemeente:**

- de nieuwe dubbele woning moet in de stijl van een Staphorster boerderij/schuurtype worden uitgevoerd;
- de afstand van de nieuw te realiseren woningen tot de bestaande bebouwing bedraagt circa 20 meter;
- de nieuwe dubbele woning dient evenwijdig in de lijn van de voorstaande woning aan de Oude Rijksweg 464b te worden gebouwd, zodat de structuur en zichtlijnen van het dorpslint behouden blijven;
- de steeg dient verlengd te worden ten behoeve van de optimale bereikbaarheid van de nieuwe woningen;
- bij beide woningen dienen twee parkeerplaatsen op eigen terrein te worden gerealiseerd.

#### **Uitgangspunten Omgevingskamer:**

- Oordeelt positief.
### <span id="page-17-0"></span>**3.3 Doorvertaling naar initiatief**

In voorliggend wijzigingsplan is het plangebied gelegen tussen het karakteristieke bebouwingslint De Streek en het daarachter liggende Open slagenlandschap. De Streek kenmerkt zich door een karakteristiek patroon van achter elkaar geplaatste boerderijen, waarbij de richting ten opzichte van de weg vaak een hoek vertoont. Het Open slagenlandschap kenmerkt zich als open en grootschalig, waarin tamelijk veel restanten van oude beplantingsstructuren voor komen.

Voor het plangebied is een erfinrichtingstekening opgesteld ten behoeve van een goede landschappelijke inpassing. In het erfinrichtingsplan is gezocht naar landschappelijke aanknopingspunten uit het gemeentelijke beleid in combinatie met de uitgangspunten van de diverse betrokken partijen. Een uitsnede hiervan is in afbeelding 1.1 opgenomen. In paragraaf 1.1.2 is verder beschreven hoe de gewenste ontwikkeling bijdraagt aan een verbetering van de ruimtelijke kwaliteit van de gemeente Staphorst.

Samenvattend bestaat de gewenste ontwikkeling uit het:

- realiseren van een twee-onder-een kapwoning met bijgebouw achter de bestaande boerderij Oude Rijksweg 464b;
- het verlengen van de bestaande steeg ten behoeve van optimale bereikbaarheid van het voornemen en het realiseren van voldoende parkeergelegenheid.

Met de voorgenomen ontwikkeling wordt de ruimtelijke kwaliteit in De Streek versterkt.

### <span id="page-18-0"></span>**HOOFDSTUK 4 VERBETERING RUIMTELIJKE KWALITEIT ALS GEVOLG VAN HET INITIATIEF**

Ruimtelijke kwaliteit uit zich in plannen die zijn opgesteld vanuit de belevingswaarde, gebruikswaarde en toekomstwaarde van het gebied waarin zich het plan bevindt. De term 'toekomstwaarde' is in feite synoniem aan de term 'duurzaamheid'. De provincie Overijssel en de gemeente Staphorst hebben ruimtelijke kwaliteit tot de pijler van ruimtelijk beleid gemaakt, zie ook de omgevingsvisies (zie paragraaf 5.2.1 en paragraaf 5.3.1 van deze toelichting).

<span id="page-18-1"></span>In dit hoofdstuk wordt de ruimtelijke kwaliteit binnen voorliggend voornemen beschreven.

### **4.1 Gebruikswaarde**

Wat betreft de gebruikswaarde wordt gesteld dat het totale erf en de percelen AN1058 en AN1059, een erftransformatie ondergaan, waarmee het een nieuwe toekomstbestendige functie krijgt. De functie 'wonen' is een passende functie in de omgeving. De gebruikswaarde neemt hiermee aanzienlijk toe. Voorliggend plan voorziet in een nieuwe twee-onder-een-kapwoning met een breedte van 10 meter en een lengte van 30 meter. De kavel krijgt afmetingen van circa 22 meter breed en 65 meter lang. De afstand tot de voorliggende bebouwing van de Oude Rijksweg 464b bedraagt 19,3 meter.

### <span id="page-18-2"></span>**4.2 Belevingswaarde**

Deze meerwaarde wordt gevormd door het landschappelijk inpassen van het geheel. De bebouwing zal qua vorm, maatvoering en uitstraling aansluiten bij de omgeving. Het bestaande doorzicht door de steeg naar achteren blijft gewaarborgd. De bestaande hagen langs de stegen blijven behouden en waar nodig versterkt met nieuwe aanplant van streekeigen haagbeuk conform de erfinrichtingstekening. De voorgenomen ontwikkeling draagt daarmee bij aan het verbeteren van de ruimtelijke kwaliteit van De Streek. De belevingswaarde van de locatie neemt met voorliggende ontwikkeling dan ook toe.

### <span id="page-18-3"></span>**4.3 Toekomstwaarde (duurzaamheid)**

De te realiseren nieuwe woningen zullen voldoen aan de eisen van deze tijd ten aanzien van duurzaamheid. Dit vertaalt zich onder meer in het feit dat de twee-onder-een kapwoning gasloos gebouwd zal worden. Daarnaast wordt rekening gehouden met de bestaande aanwezige landschappelijke kenmerken en blijven deze behouden en versterkt. Deze zullen in de toekomst nog aanwezig zijn.

<span id="page-18-4"></span>De voorgenomen ontwikkeling draagt dan ook bij aan de toekomstwaarde van het plangebied.

### **4.4 Conclusie**

Als gevolg van het initiatief worden de gebruiks-, belevings- en toekomstwaarde van het plangebied verbeterd.

### <span id="page-19-0"></span>**HOOFDSTUK 5 BELEIDSKADER**

Dit hoofdstuk beschrijft, voor zover van belang, het rijks-, provinciaal- en gemeentelijk beleid. Naast de belangrijkste algemene uitgangspunten worden de specifieke voor dit plangebied geldende uitgangspunten weergegeven.

### <span id="page-19-1"></span>**5.1 Rijksbeleid**

#### **5.1.1 Structuurvisie Infrastructuur en Ruimte**

#### *5.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *5.1.1.2 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde knelpunten bij de uitvoering van de Ladder en de wens om te komen tot een vereenvoudigt en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

#### **5.1.2 Toetsing van het initiatief aan de uitgangspunten in het rijksbeleid**

Het rijksbeleid laat zich niet specifiek uit over dergelijke kleinschalige ontwikkelingen. Het initiatief raakt geen rijksbelangen zoals opgenomen in de Structuurvisie Infrastructuur en Ruimte en de Nationale Omgevingsvisie. Wat betreft de "Ladder voor duurzame verstedelijking" wordt opgemerkt dat toetsing noodzakelijk is bij "nieuwe stedelijke ontwikkelingen" (3.1.6 Bro). Er zijn inmiddels meerdere gerechtelijke uitspraken geweest over deze begripsdefinitie.

Wat de "Ladder voor duurzame verstedelijking" betreft is een uitspraak van de Afdeling Bestuursrechtspraak van de Raad van State van belang. Hierin is uitgesproken dat met de realisatie van 11 woningen niet voorzien wordt in een woningbouwlocatie of andere stedelijk ontwikkeling als bedoeld in artikel 3.1.6 van het Besluit ruimtelijke ordening (ABRS 16 september 2015, 201501297/1/R4). Het voornemen voorziet in het realiseren van een twee-onder-een-kap. Gelet op de hiervoor genoemde uitspraak van de Afdeling is in voorliggend geval dan ook geen sprake van een stedelijke ontwikkeling als bedoeld in het Besluit ruimtelijke ordening.

Geconcludeerd wordt dat geen verdere toetsing plaats hoeft te vinden aan de "Ladder voor duurzame verstedelijking" en dat het initiatief voldoet aan het rijksbeleid.

### <span id="page-20-0"></span>**5.2 Provinciaal beleid**

Het provinciaal beleid is verwoord in tal van plannen. Het belangrijkste plan betreft de Omgevingsvisie Overijssel, welke is verankerd in de Omgevingsverordening.

#### **5.2.1 Omgevingsvisie Overijssel**

De Omgevingsvisie is een integrale visie waarin de beleidsambities en doelstellingen staan die van provinciaal belang zijn voor de ontwikkeling van de fysieke leefomgeving van Overijssel. Het uitgangspunt is gericht op het jaar 2030. De visie biedt kaders in de vorm van ontwikkelingsperspectieven voor de groene omgeving en stedelijke omgeving. Daarbinnen krijgen gemeenten, waterschappen, maatschappelijke organisaties en andere initiatiefnemers mogelijkheden om ruimtelijke ontwikkelingen te realiseren.

De opgaven en kansen waar de provincie Overijssel voor staat, zijn verwerkt in centrale beleidsambities voor negen beleidsthema's. Deze beleidsthema's worden benaderd vanuit de overkoepelende rode draden duurzaamheid, ruimtelijke kwaliteit en sociale kwaliteit.

- Duurzame ontwikkeling voorziet in de behoefte van de huidige generatie, zonder voor toekomstige generaties de mogelijkheden in gevaar te brengen om ook in hun behoeften te voorzien.
- Ruimtelijke kwaliteit is datgene wat de ruimte geschikt maakt en houdt voor wat voor mens, plant en dier belangrijk is. Ruimtelijke kwaliteit gaan vooral over 'goed': mooi, functioneel en toekomstbestendig.
- Sociale kwaliteit gaat over het welzijn of 'goed voelen' van de mens. In de omgevingsvisie gaat het over het welzijn van de mens in relatie tot de fysieke leefomgeving.

#### **5.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

#### **5.2.3 Uitvoeringsmodel Omgevingsvisie Overijssel**

De opgaven, kansen, beleidsambities en ruimtelijke kwaliteitsambities voor de provincie zijn in de Omgevingsvisie Overijssel geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

- 1. Of generieke beleidskeuzes;
- 2. Waar ontwikkelingsperspectieven;
- 3. Hoe gebiedskenmerken.

Deze begrippen worden hieronder nader toegelicht.

#### *5.2.3.1 Of - generieke beleidskeuzes*

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een maatschappelijke opgave. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk aan beleidskeuzes om basiskwaliteiten als schoon drinkwater en droge voeten te garanderen. Andere generieke beleidskeuzes betreffen het voorkomen van overaanbod van bijvoorbeeld woningbouw- en kantoorlocaties.

Ook wordt in deze fase de zgn. Overijsselse ladder voor duurzame verstedelijking gehanteerd. Deze Overijsselse ladder geeft een nadere invulling aan de vraag hoe de behoefte moet worden bepaald, zowel in de stedelijke als in de groene omgeving, en op welke wijze de regionale afstemming vorm gegeven moet worden. Integraliteit, toekomstbestendigheid, concentratiebeleid, (boven)regionale afstemming en zuinig en zorgvuldig ruimtegebruik zijn beleidskeuzes die invulling geven aan de Overijsselse ladder voor duurzame verstedelijking.

Voor specifieke gebieden in Overijssel geldt dat niet alle initiatieven mogelijk zijn. Dit heeft te maken met zwaarwegende publieke belangen, Gebiedsspecifieke beleidskeuzes om de zwaarwegende publieke belangen te borgen, zijn: reservering voor waterveiligheid en beperking wateroverlast,

drinkwater/grondwaterbeschermingsgebieden, het Natuurnetwerk Nederland (NNN, voorheen Ecologische Hoofdstructuur (EHS)), de Nationale Landschappen en het provinciaal routenetwerk transport gevaarlijke stoffen.

#### *5.2.3.2 Waar - ontwikkelingsperspectieven*

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids- en kwaliteitsambities.

De ontwikkelperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven. De ontwikkelingsperspectieven zijn richtinggevend en bieden de nodige flexibiliteit voor de toekomst.

#### *5.2.3.3 Hoe - gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. Het is de vraag 'hoe' een ontwikkeling invulling krijgt.

Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden. Afbeelding 5.1 geeft dit schematisch weer.

*Afbeelding 5.1 Uitvoeringsmodel Omgevingsvisie Overijssel (Bron: Provincie Overijssel)*

#### **5.2.4 Toetsing van het initiatief aan het Uitvoeringsmodel Omgevingsvisie Overijssel**

Indien het concrete initiatief wordt getoetst aan het Uitvoeringsmodel Omgevingsvisie Overijssel ontstaat globaal het volgende beeld.

#### *5.2.4.1 Of - generieke beleidskeuzes*

Bij de afwegingen in de eerste fase "generieke beleidskeuzes" wordt opgemerkt dat sprake is van een binnenstedelijke woningbouwontwikkeling. Hierdoor zijn met name artikel 2.1.3, artikel 2.1.5 lid 1, artikel 2.1.6 lid 1 en artikel 2.2.2 lid 1 van de Omgevingsverordening Overijssel van belang. Hierna wordt nader ingegaan op de genoemde artikelen.

#### **Artikel 2.1.3: Zuinig en zorgvuldig ruimtegebruik**

*Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:*

- *dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;*
- *dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.*

In de Omgevingsverordening Overijssel is het begrip 'groene omgeving' nader gedefinieerd als: *de gronden die niet vallen onder bestaand bebouwd gebied.*

In de Omgevingsverordening Overijssel is het begrip 'bestaand bebouwd gebied' nader gedefinieerd als*: de gronden die benut kunnen worden voor stedelijke functies op grond van geldende bestemmingsplannen en op grond van voorontwerp-bestemmingsplannen voor zover de provinciale diensten daarover schriftelijk een* 

*positief advies hebben uitgebracht in het kader van het vooroverleg als bedoeld in artikel 3.1.1 Bro/artikel 10 BRO.*

#### *Toetsing van het initiatief aan artikel 2.1.3 van de Omgevingsverordening Overijssel*

De ontwikkeling gaat uit van de realisatie van een twee-onder-een kapwoning áchter de Oude Rijksweg 464b. Wat betreft deze twee-onder-een kapwoning is sprake van extra ruimtebeslag op de groene omgeving. De twee-onder-een-kapwoning wordt mogelijk gemaakt op basis van de beleidsnotitie 'Open plekken Staphorst, 5e wijziging'. Deze notitie staat het bebouwen van open plekken, vrijkomende locaties en locaties achter stegen, onder bepaalde voorwaarden toe. Uitgangspunt daarbij is dat de nieuwe bebouwing een versterking moet zijn voor de bebouwingsstructuur. Planvoornemen betreft een nieuwe woning in de stijl van een Staphorster boerderij/schuurtype. Om dit type te kunnen realiseren zijn een aantal randvoorwaarden gesteld waaraan voldaan moet worden. Aan deze voorwaarden kan worden voldaan zoals blijkt uit paragraaf 5.3.2.

Samenvattend wordt geconcludeerd dat in voldoende mate rekening is gehouden met artikel 2.1.3 van de Omgevingsverordening Overijssel.

#### **Artikel 2.1.5 lid 1: Ruimtelijke kwaliteit**

*In de toelichting op bestemmingsplannen wordt onderbouwd dat de nieuwe ontwikkelingen die het bestemmingsplan mogelijk maakt, bijdragen aan het versterken van de ruimtelijke kwaliteit conform de geldende gebiedskenmerken.*

#### **Artikel 2.1.6 lid 1: Kwaliteitsimpuls Groene Omgeving**

*Bestemmingsplannen voor de Groene omgeving kunnen – met in achtneming van het bepaalde in artikel 2.1.3 en artikel 2.1.4 en het bepaalde in artikel 2.1.5 – voorzien in nieuwvestiging en grootschalige uitbreidingen van bestaande functies in de Groene omgeving, uitsluitend indien hier sociaaleconomische en/of maatschappelijke redenen voor zijn én er is aangetoond dat het verlies aan ecologisch en/of landschappelijke waarden in voldoende mate wordt gecompenseerd door investeringen ter versterking van de ruimtelijke kwaliteit in de omgeving.* 

*Toetsing van het initiatief aan artikel 2.1.5 lid 1 en artikel 2.1.6. lid 1 van de Omgevingsverordening Overijssel*

Het voorliggende plan leidt tot een kwaliteitsimpuls in de groene omgeving van de gemeente Staphorst. Deze meerwaarde vertaalt zich in het versterken van de landschappelijke kwaliteit door het plangebied landschappelijk in te passen.

De investeringen in de ruimtelijke kwaliteit staan daarmee in verhouding met de geboden ontwikkelingsmogelijkheden. De gewenste ontwikkeling is dan ook in overeenstemming met artikel 2.1.5 en artikel 2.1.6 uit de omgevingsverordening Overijssel.

#### **Artikel 2.2.2 lid 1: Realisatie nieuwe woningen**

- *1. Bestemmingsplannen en omgevingsvergunningen als bedoeld in artikel 2.1 lid 1 onder c van de Wabo, voorzien uitsluitend in de mogelijkheid tot het realiseren van nieuwe woningen als de behoefte daaraan is aangetoond door middel van actueel onderzoek woningbouw.*
De van belang zijnde begrippen in het kader van artikel 2.2.2 zijn hierna opgenomen:

- Nieuwe woningen: *te realiseren woningen, waarvoor nog geen omgevingsvergunning is afgegeven*
- Actueel onderzoek woningbouw: *door de raad vastgesteld onderzoek waarin de behoefte van de gemeente aan nieuwe woningen is onderbouwd op basis van de regionale behoefte woningbouw, markt- en vastgoedanalyses en andere relevante gegevens.*
- Regionale behoefte woningbouw: *door Gedeputeerde Staten vastgestelde provinciale analyse waarin de regionale behoefte aan nog te realiseren woningen is onderbouwd op basis van provinciale behoefteprognoses.*
- Woonafspraken: *bestuurlijke afspraken tussen provincie Overijssel en gemeenten over onder meer doelgroepen, wonen en zorg, stedelijke vernieuwing, toekomstbestendigheid bestaande voorraad, programmeren en zuinig en zorgvuldig ruimtegebruik en bijbehorende programmeringsdocumenten, zoals voor een aangegeven periode zijn gemaakt.*

- Regio: *de gemeenten die onderdeel uitmaken van de samenhangende woningmarkt die bediend wordt met de woningbouwmogelijkheden die een gemeente biedt.*
In artikel 2.2.3 lid 1 van de Omgevingsverordening wordt onder actueel onderzoek woningbouw verstaan: onderzoek dat eens in de 2 jaar wordt geactualiseerd.

*Toetsing van het initiatief aan artikel 2.2.2 van de Omgevingsverordening Overijssel* 

Zoals uit artikel 2.2.2 blijkt mogen bestemmingsplannen en omgevingsvergunningen enkel voorzien in de realisatie van nieuwe woningen indien de behoefte daaraan in aangetoond door middel van actueel onderzoek woningbouw. Hierbij dient te worden aangesloten bij de woonafspraken zoals die zijn gemaakt tussen gemeente en provincie op basis van regionale afstemming.

Voorliggend plan omvat het realiseren van een twee-onder-een-kap. In totaal worden er ten opzichte van de huidige planologische situatie twee woningen toegevoegd. Deze woningen zijn bedoeld voor de lokale behoefte. In paragraaf 5.3.5 wordt aangetoond dat voorliggend plan bijdraagt aan de behoefte naar de beoogde woningen.

Bij de overige afwegingen in de eerste fase 'Of - generieke beleidskeuzes' zijn er verder geen aspecten die bijzondere aandacht verdienen.

#### *5.2.4.2 Ontwikkelingsperspectieven*

Het plangebied behoort tot het ontwikkelingsperspectief 'Woon- en werklocaties buiten de stedelijke netwerken'. In afbeelding 5.2 is een uitsnede van de ontwikkelingsperspectievenkaart opgenomen, waarin het plangebied indicatief is aangegeven met de rode omlijning.

*Afbeelding 5.2 Uitsnede ontwikkelingsperspectievenkaart Omgevingsvisie Overijssel (Bron: Provincie Overijssel)*

#### **'Woon- en werklocaties buiten de stedelijke netwerken'**

De steden en dorpen buiten de stedelijke netwerken mogen altijd bouwen voor de lokale behoefte aan wonen, werken en voorzieningen, inclusief lokaal gewortelde bedrijvigheid, mits onderbouwd en regionaal afgestemd. Herstructurering en transformatie van de woon-, werk-, voorzieningen- en mixmilieus moeten deze vitaal en aantrekkelijk houden en de diversiteit aan milieus versterken. Herstructurering en transformatie bieden kansen om te anticiperen op klimaatverandering (bijvoorbeeld door ruimte voor groen, natuur en water te reserveren). Van belang is de stedelijke ontwikkeling altijd af te stemmen op de kenmerken van het watersysteem, bijvoorbeeld in laaggelegen gebieden bij bouw- en evacuatieplannen rekening houden met risico's op overstroming of wateroverlast. Herstructurering en transformatie kunnen ook bijdragen aan de energietransitie (door het nemen van energie-efficiënte maatregelen en/of het opwekken van duurzame energie door bijvoorbeeld het aanwezige dakoppervlak te benutten).

#### *Toetsing van het initiatief aan het "Ontwikkelingsperspectief"*

Binnen gebieden met het ontwikkelingsperspectief 'Woon- en werklocaties buiten de stedelijke netwerken' is ruimte voor herstructurering, inbreiding en transformatie. In voorliggend geval wordt binnen het plangebied een twee-onder-een kap gerealiseerd. Door de ontwikkeling wordt (op basis van de stedelijke laag) bij het bestaand stedelijk gebied voorzien in een beperkt deel van de woningbehoefte in de kern Rouveen. Het realiseren van een twee-onder-een-kap kan in deze gebieden worden toegestaan mits het geen belemmering vormt voor overige in de omgeving voorkomende functies. In voorliggend geval brengt de bouw van een tweeonder-een-kap ter plaatse geen belemmering met zich mee ten aanzien van omliggende (agrarische) functies, zoals blijkt uit hoofdstuk 6.

Geconcludeerd wordt dat het initiatief past binnen de geldende ontwikkelingsperspectieven.

#### *5.2.4.3 Gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch-cultuurlandschap, stedelijke laag en de laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen.

#### **De "Natuurlijke laag"**

Het plangebied is op de gebiedskenmerkenkaart van de 'Natuurlijke laag' aangeduid met het gebiedstype 'Laagveengebieden (in cultuur gebracht)'. Afbeelding 5.3 betreft een uitsnede van de gebiedskenmerkenkaart van de "Natuurlijke laag". De locatie is indicatief met de rode omlijning weergegeven.

#### *'Laagveengebieden (in cultuur gebracht)'*

Laagveengebieden beslaan grote gebieden, waar onder invloed van stagnerend water en grondwater uitgestrekte veenmoerassen zijn ontstaan. Hier bestonden diverse verlandingsstadia naast elkaar: open water – rietmoeras –opgaand moerasbos. Het semi-natuurlijk laagveenrestant van de Weerribben en de Wieden bestaat uit relicten van dit gebiedstype met een hoge waterkwaliteit en natuurkwaliteit.

Het landschap is samengesteld uit rietland op een pakket veenlagen (kraggen) en vaarten, afgewisseld met bos en is ontstaan door turfwinning, rietteelt en extensieve veehouderij.

Ook in de overige veenweidelandschappen is een hoog waterpeil van belang om inklinking tegen te gaan. Het open karakter is zowel ruimtelijk waardevol, als voor weidevogels en ganzen.

#### *Toetsing van het initiatief aan de 'Natuurlijke laag'*

De locatie wordt landschappelijk ingepast conform de ter plaatse geldende gebiedskenmerken. Zo worden landschapsmaatregelen getroffen met 'natuurlijke' plantsoorten, waarmee wordt verwezen naar de oorspronkelijke "Natuurlijke laag". Geconcludeerd wordt dat de "Natuurlijke laag" geen belemmering vormt voor de in dit bestemmingsplan besloten ontwikkeling.

#### **De "Laag van het agrarisch cultuurlandschap"**

Het project is op de gebiedskenmerkenkaart van de 'Laag van het agrarisch cultuurlandschap' aangeduid met het gebiedstype 'Laagveenontginningen'. In afbeelding 5.4 wordt dit weergegeven. De locatie is met rode omlijning weergegeven.

| Laagveenontginningen - Gebiedskenmerken Laag van het agrarisch cultuurlandschap (Hoe) |  |
|---------------------------------------------------------------------------------------|--|

*Afbeelding 5.4 Uitsnede gebiedskenmerkenkaart 'Laag van agrarisch cultuurlandschap (Bron: Provincie Overijssel)*

#### *'Laagveenontginningen'*

Het landschap kenmerkt zich door een open, laag en nat landschap dat is ontstaan door occupatie vanuit de bewoonde hogere randen. Kenmerkende zonering van intensief gebruik langs de bewoonde randen en extensief gebruik naar het achterland. Staphorst en Rouveen zijn de nationaal bekende iconen van het Overijsselse laagveenontginningslandschap.

Het landschap kent diverse verschijningsvormen. Eén daarvan betreft het kleinschalige slagenlandschap van Staphorst en Rouveen met langgerekte uitwaaierende kavels en houtwallen. In het slagenlandschap zijn linten van bebouwing aanwezig, van waaruit de verkaveling zich opstrekt.

De ambitie is de cultuurhistorische kwaliteiten van het laagveenlandschap zoveel als mogelijk in stand te houden en beleefbaar te maken. De grote open ruimtes, het patroon van sloten met beplantingen, de vochtige bloemrijke weides met weidevogels geven dit landschap grote belevingswaarde.

#### *Toetsing van het initiatief aan de 'Laag van het agrarisch cultuurlandschap'*

Ter plaatse van het plangebied wordt het landschap versterkt. Dit gebeurt door het landschappelijk inpassen conform de ter plaatse geldende gebiedskenmerken. Voor een toelichting hierop wordt verwezen naar paragraaf 1.1.2. De ter plaatse geldende landschappelijke waarden, zoals beschreven in paragraaf 2.4.2, worden daarmee versterkt.

De gewenste ontwikkeling is in overeenstemming met de gebiedskenmerken van de 'Laag van het agrarisch cultuurlandschap'.

#### **De "Stedelijke laag"**

De locatie is op de gebiedskenmerkenkaart van de 'Stedelijke laag' aangeduid met het zowel gebiedstype 'Bebouwingsschil 1900-1955' als het gebiedstype 'Woonwijken 1955 – nu'. De onderstaande afbeelding betreft een uitsnede van de gebiedskenmerkenkaart van de "Stedelijke laag". De ligging van het plangebied is met de rode omlijning indicatief weergegeven.

*Afbeelding 5.5 Uitsnede gebiedskenmerkenkaart 'Stedelijke laag' (Bron: Provincie Overijssel)*

#### *'Bebouwingsschil 1900-1955'*

Deze schil bestaat uit gemengde stadwijken en woonwijken direct aansluitend op de historische centra en binnensteden. Op sommige plaatsen liggen (voormalige) grootschalige fabriekscomplexen direct aansluitend aan woonwijken. Deze stadswijken kennen een gesloten, compacte vorm (bouwblokken) en zijn veelal opdeelbaar in wijken met eigen karakter. De wijken worden van elkaar gescheiden door doorgaande lanen, singels en stadsstraten. Als herstructurering, inbreiding en toevoeging van bebouwing plaats vinden in de individueel ontwikkelde stadswijken van de bebouwingsschil 1900 - 1955, dan dragen deze bij aan behoud, versterking en vernieuwing van de individuele bebouwing met een eigen karakter en uitstraling. Ontwikkelingen voegen zich in maat, schaal en ritme naar de omliggende bebouwing.

#### *'Woonwijken 1955 – nu'*

De woonwijken van 1955 tot nu zijn planmatig opgezette uitbreidingswijken op basis van een collectief idee en grotere bouwstromen. De functies (wonen, werken, voorzieningencentra) zijn uiteengelegd en de wijken zijn opgedeeld in buurten met een homogeen bebouwingskarakter: buurten met eengezinswoningen, flatwijken, villawijken, wijk(winkel)centra. Er is sprake van een tijdsgebonden verkavelingsstructuur op basis van verschillende ordeningsprincipes.

#### *Toetsing van het initiatief aan de 'Stedelijke laag'*

Met de ontwikkeling van de nieuwe twee-onder-een-kap wordt rekening gehouden met het bebouwingskarakter van de omgeving. Het ontwerp en de situering van de nieuwe bebouwing is afgestemd op de omgeving zodat het qua bouwmassa en verschijningsvorm goed zullen opgaan in de omgeving. De toekomstige invulling van het plangebied is in overeenstemming met het ter plekke geldende gebiedskenmerk van de 'Stedelijke laag'.

#### **De "Laag van beleving"**

Het plangebied is op de gebiedskenmerkenkaart de 'Laag van beleving' aangeduid met zowel 'Donkerte' als 'IJssellinie inundatieveld'. In afbeelding 5.6 wordt dit weergegeven. De ligging van het plangebied is met de rode omlijning indicatief weergegeven.

*Afbeelding 5.6 Uitsnede gebiedskenmerkenkaart 'Laag van beleving' (Bron: Provincie Overijssel)*

#### *'Donkerte'*

Lichte gebieden geven een beeld van economische dynamiek; zoals de steden en dorpen, de snelwegen, de kassengebieden, attractieparken en grote bedrijventerreinen. De donkere gebieden geven daarentegen een indicatie van het rustige buitengebied van Overijssel. Het zijn relatief luwe en dunbevolkte gebieden met een lage gebruiksdruk. De ambitie is gericht op het koesteren van donkerte als kwaliteit. Het streven is gericht op het handhaven van de donkerte en, waar mogelijk, de gebieden bij ontwikkelingen nog donkerder te maken. De richting van de sturing is gericht op het minimaal toelaten van kunstlicht. Het vereist het selectief inzetten en 'richten' van kunstlicht en het vermijden van onnodig kunstlicht bij ontwikkelingen. De kansen hiervoor doen zich met name voor bij ontwikkelingen die een grote invloed hebben op het aspect donkerte, zoals grotere woon- en werklocaties en wegen. Ook de projectering van passages van auto(snel)wegen en regionale wegen speelt daarbij een grote rol vanwege het feit dat op- en afritten veelal leiden tot stedelijke ontwikkelingen.

#### *Bakens in de tijd – IJssellinie inundatieveld*

Bakens in de tijd zijn relicten van diverse aard uit verschillende perioden van de wordingsgeschiedenis van Overijssel. Geologische monumenten (bv pingo's), archeologische monumenten en vindplaatsen, schansen, verdedigingslinies, kapelletjes, religieuze monumenten, historische wegen tot landschappelijke ensembles zoals De Kolonie. Bakens zijn niet alleen (water)torens en andere hoge, kenmerkende bouwsels, ook patronen als de (ruil)verkavelingsstructuur vormen een baken in de tijd. De essentie van de bakens in de tijd is, dat ze de verhalende laag toevoegen aan het landschap. Het zijn belangrijke ingrediënten in de opbouw van gebiedsidentiteit. Het zijn plekken waar 'tijdsdiepte' tot intense indrukken leidt. Creëer verbindingen en verbanden tussen bestaande bakens die onderdeel van een groter geheel zijn, maar nu verloren of geïsoleerd in het landschap liggen. Voeg bakens van deze tijd toe. Behoud monumenten, karakteristieke gebouwen en cultuurhistorische waarden door ze bewust in te zetten in gebiedsopgaves. Maak de bakens meer zichtbaar en ontwikkel recreatieve routes langs deze bakens met uitleg over de ontstaansgeschiedenis.

#### *Toetsing van het initiatief aan de 'Laag van beleving'*

Het gebruik van kunstlicht is inherent in woongebieden. Van een onevenredige toename van kunstlicht zal echter geen sprake zijn. Waar mogelijk zal gebruik worden gemaakt van oriëntatielicht*.* Geconcludeerd wordt dat het aspect 'donkerte' geen belemmering vormt voor het voornemen.

Wat betreft de 'bakens in de tijd' (IJssellinie inundatieveld en verdedigingslinies) wordt opgemerkt dat het plan geen invloed heeft op de kenmerken en kwaliteiten van deze bakens. De bebouwing wordt gebouwd passend in de verkavelingsstructuur en aansluitend op de karakteristieke kenmerken van het gebied 'De Streek'. Geconcludeerd wordt dat het aspect 'bakens in de tijd' geen belemmering vormt voor het voornemen.

Geconcludeerd wordt dat de voorgenomen ontwikkeling in overeenstemming met de 'laag van beleving' is.

#### **5.2.5 Conclusie toetsing aan het provinciaal beleid**

Geconcludeerd kan worden dat de in dit voorliggende bestemmingsplan besloten ruimtelijke ontwikkeling in overeenstemming is met het in de Omgevingsvisie Overijssel verwoorde en in de Omgevingsverordening verankerde provinciaal ruimtelijk beleid.

### <span id="page-30-0"></span>**5.3 Gemeentelijk beleid**

Het gemeentelijk beleid is verwoord in tal van plannen. Met betrekking tot de in dit bestemmingsplan besloten ruimtelijke ontwikkeling zijn de hierna genoemde beleidsstukken het belangrijkst.

#### **5.3.1 Omgevingsvisie 'Staphorst voor elkaar'**

#### *5.3.1.1 Algemeen*

De Omgevingsvisie Staphorst is gericht op verbetering van de 'omgevingskwaliteit'. De visie geeft de kaders voor (particuliere) initiatieven en nodigt inwoners en partijen uit met ontwikkelingen te komen die bijdragen aan de kwaliteit van de leefomgeving. Daarbij gaat het niet alleen om ruimtelijke kwaliteit, maar ook om kwaliteitsverbetering op bijvoorbeeld het gebied van recreatie, ecologie, leefbaarheid, zorg, duurzaamheid en (agrarische) economie. De omgevingsvisie bevat de koers van Staphorst richting de toekomst met 2030 als stip op de horizon en een doorkijk naar 2050.

De gemeente kent de volgende drie kernkwaliteiten:

- *1. Innovatieve plattelandseconomie:* de economie kent een sterke fysieke component (bedrijventerreinen), maar ook een sterke sociale kant (arbeidsmarkt).
- *2. Gezonde en dynamische samenleving:* dit lijkt op het eerste gezicht misschien vooral een sociaal thema, maar gezondheid heeft ook een belangrijke fysieke component, in de vorm van beweegvriendelijke omgeving en goede leefomstandigheden.
- *3. Verantwoord vernieuwen:* dit gaat over het op een manier vernieuwen van de fysieke leefomgeving die oog heeft voor duurzaamheid, het culturele erfgoed, de ruimtelijke kwaliteit en de andere twee sector-overstijgende thema's. Zodoende ligt er ook een sterke relatie met het sociale domein.

#### *5.3.1.2 Wonen en leefbaarheid*

De gemeente Staphorst wil, dat haar (toekomstige) bewoners kunnen kiezen uit verschillende woonmilieus. In De Streek zullen er mogelijkheden blijven voor inbreiding. Vanwege de binding aan Staphorst en Rouveen is het wonen in de Streek bijzonder geliefd. Op enkele plekken in het lint kunnen woningen worden toegevoegd door nieuwbouw of splitsing. Ook kan de ruimte benut worden, die vrijkomt door een vertrekkend bedrijf. Om de

cultuurhistorische waarden in dit gebied te waarborgen, is het nodig bij inbreiding zorgvuldig te werk te gaan. De slagenstructuur moet herkenbaar blijven en tegelijkertijd moeten woningen goed ontsloten kunnen worden.

De visie van de gemeente Staphorst op het thema 'Wonen en leefbaarheid' is verwerkt in een kaartbeeld. Het plangebied is gelegen in De Streek op een locatie waar incidenteel inbreiding mogelijk is. De voorgenomen ontwikkeling sluit aan bij het gemeentelijk beleid zoals verwoord in de omgevingsvisie.

#### *5.3.1.3 Een fantastisch woon- en leefklimaat*

In de omgevingsvisie worden verschillende thema's behandeld. In het kader van voorliggende ontwikkeling is met name het thema 'een fantastisch woon- en leefklimaat' van belang.

Het is goed wonen in Staphorst. De kwaliteit van woningen en de woonomgeving zijn over het algemeen naar tevredenheid van onze inwoners. Dat wil Staphorst graag zo houden. De ambitie is om een goed woon- en leefklimaat aan te blijven bieden, niet alleen in de kern Staphorst, maar ook in de kernen Rouveen en IJhorst. Hierbij wordt gefocust ons hierbij op zowel kwaliteit (groen en prettige leefomgeving) als kwantiteit (meer woningen).

#### **Demografische ontwikkelingen**

In de periode van 2016-2020 neemt het aantal huishoudens naar verwachting met 350 toe. In de periode van 2021-2025 zal het aantal huishoudens naar verwachting met 320 toenemen. Tegelijkertijd zal de komende jaren - ook, of zelfs, in Staphorst - de vergrijzing toenemen.

#### **Doelgroepen**

- Staphorst zorgt voor een voldoende ruim woningaanbod, om te voorkomen dat Staphorsters noodgedwongen naar omliggende gemeenten verhuizen.
- De demografische ontwikkelingen leiden met name tot een grote vraag naar woningen voor starters. Daarbij vraagt de betaalbaarheid van woningen voor starters en kleine huishoudens de aandacht.
- Er wordt geanticipeerd op de vergrijzing door te zorgen voor levensloopbestendige woningen (zoals nultredenwoningen) en verdichting vindt plaats met name in de nabijheid van voorzieningen.
- Er is vraag naar woningen in het duurdere segment. Daarbij gaat het met name om grote kavels in een groen woonmilieu.
- Er worden alternatieve (tijdelijke) huisvestingsoplossingen voor vergunninghouders en andere doelgroepen geboden. Hierover worden afspraken gemaakt met de woningcorporatie.

#### **Locaties**

Ten aanzien van de locatie waar wordt gebouwd, houdt Staphorst een zogenaamde drietrapsraket aan. Hierna wordt er uitgebreider op ingegaan:

- 1. Allereerst worden de reeds ingezette ontwikkelingen afgerond (stap 1). Hierbij gaat het om inbreidingslocaties, zoals de Triangellocatie en de Levensboomlocatie in Rouveen. Daarbij is wel belangrijk dat de 'inbreiding' met woningbouw niet ten koste gaat van de leefbaarheid en het groene, dorpse karakter van Staphorst.
- 2. Vervolgens worden buitenstedelijke projecten/fasen die in voorbereiding zijn, ontwikkeld (stap 2). Dit gaat om het tweede deel van de Slagen (tot de Kleine Hoogteweg). Om meer ruimte te bieden aan werken aan huis, zoals zzp'ers doen, en om een soepeler overgang te krijgen naar (zware) bedrijventerreinen ontwikkelt Staphorst de locaties aan de oostzijde van het spoor en ten westen van de Slagen als woon-werklocaties.
- 3. Alleen als blijkt dat er een kwantitatieve dan wel kwalitatieve behoefte is aan extra ruimte voor nieuwe woningen buiten het bestaand stedelijk gebied, dan komen deze locaties in beeld (stap 3). Ontwikkeling van deze locaties dient gepaard te gaan met een wezenlijke bijdrage aan de drie kernkwaliteiten. In lijn met de Omgevingswet kan worden gedacht aan woningbouw op bestaande kavels en binnen bestaande bebouwing, zowel binnen- als buitenstedelijk. Dit kan door woningsplitsing of hergebruik van bestaande bebouwing. Bij voorkeur is dit dichtbij één van kernen,

om zo te zorgen dat de afstand tot de voorzieningen niet te groot is; dit heeft immers minder verkeersbewegingen tot gevolg en meer bestedingen.

#### **Een uitgestoken hand**

De gemeente Staphorst loopt achter wat betreft de woningbouwopgave. Creativiteit is nodig om toch extra woningen te realiseren. Daarom is deze visie ook een uitgestoken hand naar de samenleving om met goede woningbouwplannen te komen. De gemeente wil ruimte bieden, maar daar moet wel wat tegenover staan. Er moet sprake zijn van een duidelijke bijdrage aan de kernkwaliteiten.

Dit betekent onder meer dat het VAB-beleid en het rood voor rood beleid wordt aangepast. Dit beleid is oorspronkelijk bedoeld om kwaliteitsverbetering tot stand te brengen, maar in de praktijk wordt vooral gestuurd op normen (vierkante meters) en financiële aspecten. De kwaliteitsdoelstelling moet weer leidend worden. Wat het VAB-beleid betreft wordt de regelgeving, net als in De Streek, losgelaten. Binnen het casco van een bestaand pand mag men vrijuit met alternatieve invullingen komen. Elk initiatief is in die zin bespreekbaar. Kwaliteits- en milieueisen zullen uiteindelijk bepalen of een initiatief doorgang kan vinden. De financiële paragraaf van het Rood voor Rood beleid vervalt en er wordt beoordeeld op de ruimtelijke en sociale kwaliteit van het plan. De sloopnorm wordt teruggebracht van 850 m2 naar 750 m2 .

#### *5.3.1.4 Toetsing van het initiatief aan de "Omgevingsvisie Staphorst voor elkaar"*

De in dit bestemmingsplan besloten ontwikkeling voorziet in het realiseren van twee extra woningen in Rouveen. Het initiatief past binnen de uitgangspunten van de omgevingsvisie. Het voorziet namelijk in de herontwikkeling van een binnenstedelijke locatie naar woningbouw. Zoals uit de toetsing aan de woonvisie blijkt is er sprake van een kwantitatieve behoefte. Daarnaast gaat de ontwikkeling gepaard met een wezenlijke bijdrage aan de kernkwaliteiten, aangezien het plangebied landschappelijk wordt ingepast. De twee-onder-een kapwoning wordt gasloos gebouwd. Het plan draagt hiermee dus ook bij aan de transitie naar een duurzame energieopwekking. Dit plan is hiermee ook een voorbeeld als het gaat om verantwoord vernieuwen.

Gesteld wordt dat de voorgenomen ontwikkeling in overeenstemming met de omgevingsvisie 'Staphorst voor elkaar' is.

#### **5.3.2 Beleidsnota 'Open plekken Staphorst, 5e wijziging'**

#### *5.3.2.1 Algemeen*

In de "Beleidsnotitie Open plekken in Staphorst" geeft de gemeente aan welke open plekken en locaties achter de stegen aan De Streek in aanmerking komen voor bebouwing. Uitgangspunt daarbij is dat de nieuwe bebouwing een versterking moet zijn voor de bebouwingsstructuur.

Een 'open plek' wordt in de beleidsnotitie als volgt gedefinieerd: *locatie vrij van bebouwing c.q. bebouwingsmogelijkheden en daaraan gelijk te stellen locaties. Op deze locaties mag maximaal 1 (dubbele) woning per aanvraag worden gebouwd*.

Bij het uitwerken van de randvoorwaarden is een onderverdeling gemaakt in:

- Oude Rijksweg / Gemeenteweg: bebouwing met Staphorster boerderij waarbij aan bebouwing achter aan de steeg extra voorwaarden moeten worden gesteld om de leefbaarheid van de voorliggende percelen te kunnen waarborgen.
- Dwarswegen: naast bebouwing met Staphorster boerderij is ook bebouwing van vrijstaande woningen mogelijk.

Het plangebied is gelegen aan de Oude Rijksweg. De daar bijbehorende randvoorwaarden worden hieronder kort behandeld.

#### *5.3.2.2 Randvoorwaarden bebouwing Oude Rijksweg-Gemeenteweg*

#### • *Afmetingen van het perceel:*

Nieuwbouw is alleen mogelijk op een plek die voldoende maat heeft waardoor voldoende afstand tot de bestaande bebouwing kan worden verkregen.

#### • *Afstand tot de weg:*

Er moet voldoende afstand tot de Oude Rijksweg / Gemeenteweg worden gehouden, waarbij het kenmerkende beeld van een wisselende afstand tot de weg, met soms royale voorterreinen/voortuinen, behouden moet blijven. Voor de afstand tot de weg geldt een richtlijn van

15 meter.

#### • *De nieuwbouw dient te passen binnen het lint:*

De nieuw te bouwen panden dienen qua positionering op de kavel, hoofdvorm, nokrichting, goothoogte en gevelindeling aan te sluiten bij de Staphorster boerderij. Voorwaarden voor nieuwbouw zijn:

- o *Positionering van de nieuwbouw: zichtlijnen naar achterliggende monumentale boerderijen en het landelijk gebied dienen gehandhaafd te blijven;*
- o *Bebouwing schuin achter elkaar plaatsen, hierdoor blijft de zichtbaarheid van de verschillende rijen gewaarborgd;*
- o *Nokrichting in het verlengde van de kavelstructuur;*
- o *Gevelbreedte tussen de 8 tot 15 meter, voorkeur gaat uit naar een gevelbreedte tussen de 10 en de 12 meter;*
- o *Gevellengte minimaal twee maal de gevelbreedte;*
- o *Goothoogte tussen de 2 en 2,5 meter. Bij de deuren kan plaatselijk een hogere goothoogte worden gehanteerd, vanuit cultuurhistorisch oogpunt gaat de voorkeur uit naar een goothoogte van circa 2,1 meter;*
- o *Nokhoogte tussen de 7 en 8 meter;*
- o *Oppervlakte aan bijgebouwen dient te worden afgestemd op de inhoudsmaat van de nieuwbouw, maar bedraagt afhankelijk van de inhoud van het hoofdgebouw, maximaal 200 m2 (overeenkomstig het huidige vrijstellingenbeleid van de gemeente voor bijgebouwen bij voormalige boerderijen aan De Streek);*
- o *Middels een inrichtingsplan wordt aangegeven hoe de bijgebouwen worden verdeeld over de woningen. Ook wordt hierin aangegeven welk gedeelte van het perceel wordt verhard en hoe het parkeren is geregeld;*
- o *Niet altijd kan het bijgebouw in één bouwmassa / volume met het hoofdgebouw worden ondergebracht; wanneer dit niet mogelijk is dient het bijgebouw qua vorm en materialisering aan te sluiten bij omliggende bebouwing;*
- o *Verlening van een recht van overpad door eigenaren van de steeg is, voor zover van toepassing, een voorwaarde om medewerking te verlenen;*
- o *Eventueel dienen er voorzieningen te worden aangelegd om voldoende bluswater te garanderen;*
- o *Waar nu al meer dan vier boerderijen (gebouwen) achter elkaar aan de steeg staan, is geen mogelijkheid meer aanwezig om in deze steeg een open plek in te vullen;*
- o *Er mag geen nieuwe steeg worden gecreëerd ten behoeve van het invullen van een open plek. De nieuwe woning moet zich voegen aan de bestaande infrastructuur;*
- o *De open plekken gelegen direct aan de Oude Rijksweg of de Gemeenteweg zijn uitgesloten van bebouwingsmogelijkheden.*

#### *5.3.2.3 Algemene randvoorwaarden*

De locatie dient te worden getoetst op de economische uitvoerbaarheid. De aanvrager dient via een exploitatieopzet inzichtelijk te maken dat hij het plan kan uitvoeren. Tevens dient aanvrager een verklaring te ondertekenen dat eventuele planschade voor rekening zal komen van de aanvrager. Om inzicht te krijgen in de bouwplannen van de initiatiefnemer dient, voorafgaand aan de bestemmingsplanprocedure, een schetsplan en inrichtingsplan te worden overlegd die inzicht geven in hoe de bebouwing eruit komt te zien en hoe het erf wordt ingericht.

#### *5.3.2.4 Toetsing van het initiatief aan de beleidsnotitie "Open plekken Staphorst, 5e wijziging"*

Het voorliggende initiatief is in de omgevingskamer getoetst door de gemeente Staphorst. De omgevingskamer heeft het plan als passend beoordeeld. De twee-onder-een-kap zal als een Staphorsterboerderij worden uitgevoerd.

#### **5.3.3 Staphorst een eigen wereld**

#### *5.3.3.1 Algemeen*

Het landschap van Staphorst is een begrip. Het is een voor Nederland uniek landschap, rijk aan specifieke, gebiedsgebonden cultuurhistorische waarden. Het is een karakteristiek landschap, met een sterk onderscheidende ruimtelijke identiteit. Daarom is het landschap van Staphorst aangewezen als Belvedèregebied. In de Nota Belvedère is het rijksbeleid neergelegd over de relatie tussen cultuurhistorie en ruimtelijke inrichting. Centrale doelstelling van de nota is dat de cultuurhistorische identiteit sterker richtinggevend wordt voor de inrichting van de ruimte in ons land. In het kader van de Nota Belvedère zijn de cultuurhistorisch meest waardevolle gebieden en steden in Nederland op kaart gezet. Staphorst is één van deze gebieden.

Om de ruimtelijke karakteristiek van Staphorst te kunnen duiden is in "Staphorst een eigen wereld" uitgegaan van verschillende schaalniveaus: het schaalniveau van het (singel)landschap (direct grenzend aan het lint), het schaalniveau van de Streek en het schaalniveau van de afzonderlijke boerderijen met hun bijhorende tuin- en erfinrichting. De samenhang van deze schaalniveaus bepaalt het karakteristieke beeld van Staphorst. In geval voor voorliggend plan is het schaalniveau van het landschap het meest relevant.

#### *5.3.3.2 Schaalniveau het singellandschap*

Karakteristiek voor het Staphorster landschap zijn de elzensingels. In het verleden is de Streek omgeven door deze kleinschalige wereld. In de huidige situatie zijn delen van het landschap veel opener van karakter. Met de ruilverkaveling / landinrichting zijn veel singels opgeruimd, om zo tot grotere percelen te komen. Ten noorden van Staphorst is het singellandschap nog zichtbaar, maar vooral in het gebied tussen de Streek en de snelweg zijn de perceelsrandbeplantingen en de smalle verkaveling beeldbepalend.

Het landschap wordt doorsneden door een stelsel van evenwijdige doorgaande wegen. Deze wegen volgen de oude grenzen tussen de verschillende slagen (de zijdwendes). Ze zijn vaak kilometerslang; beginnend bij de oude ontginningsbases langs het Zwarte Water en Meppeler Diep en eindigend bij de Punthorst. De dwarswegen kruisen het lint en vormen daarmee de verbinding tussen Streek en achterland.

#### *5.3.3.3 Landschap in ontwikkeling*

Door het voortdurend proces van vererving kent Staphorst een smalle verkaveling en een wirwar aan eigendomsverhoudingen. In reactie hierop hebben al in de jaren 30 en 40 grootschalige ruilverkavelingen in het gebied plaatsgevonden. Ook na de Tweede Wereldoorlog vinden de nodige 'structuurverbeteringen' plaats. De ingrepen in de kavelstructuur hebben er toe geleid dat het landschap in zijn totaliteit een grootschaliger en meer open karakter heeft verkregen. De hoofdrichting van de ontginning is in grote lijnen nog uit de kavelstructuur af te lezen, maar veel elementen en patronen zijn verdwenen. Alleen in het deel direct grenzend aan het lint aan de oostzijde blijft de kenmerkend smalle, gekromde verkaveling intact. Hier, tussen lint en snelweg, is ook het patroon van singelbeplantingen nog goed herkenbaar.

De singelbeplantingen zijn in de loop der tijd sterk achteruitgegaan. Op veel plekken zijn de singels verdwenen. Ook op plekken waar de beplantingsstructuur nog aanwezig is, staat de kwaliteit ervan onder druk. Veel singels worden niet of nauwelijks beheerd.

#### *5.3.3.4 Perspectief voor het landschap*

Het landschap en de Streek zijn nauw met elkaar verbonden. Staphorst ontleent haar bijzondere karakter deels aan het landschap. Op het schaalniveau van het landschap spelen de volgende zaken:

- het versterken en verbeteren van de karakteristieke beplantingsstructuur;
- het versterken van de recreatieve betekenis;
- het leesbaar maken en houden van de geschiedenis van het landschap.

#### *5.3.3.5 Toetsing van het initiatief aan 'Staphorst een eigen wereld'*

Met het voorliggend plan wordt er een twee-onder-een-kap gerealiseerd. Het plangebied wordt landschappelijk ingepast, zodat de kenmerkende landschapskarakteristieken ter plaatse worden versterkt. Voor een nadere toelichting hierop wordt verwezen naar subparagraaf 1.1.2. De voorgenomen ontwikkeling is in overeenstemming met het beleidsdocument 'Staphorst een eigen wereld'.

#### **5.3.4 Landschapsplan Staphorst**

#### *5.3.4.1 Inleiding*

In 2011 is het Landschapsplan Staphorst vastgesteld. Staphorst heeft namelijk bijzondere landschappelijke, cultuurhistorische en natuurlijke kwaliteiten welke behouden dienen te blijven en/of versterkt dienen te worden. Het plangebied van het Landschapsplan Staphorst bestaat uit het buitengebied van de gemeente Staphorst en de randen van de kernen Staphorst, Rouveen en IJhorst. Een actualisatiewens, behoefte aan integratie, het ontbreken van een afwegingskader, behoefte aan duurzaam beheer en ontwikkelingen met invloed op het landschap gaven aanleiding tot het opstellen van een landschapsplan.

#### *5.3.4.2 Houtsingellandschap*

Op basis van het landschapsplan Staphorst is het plangebied gelegen op de grens tussen het karakteristieke bebouwingslint 'De Streek' en het achterliggende 'Open slagenlandschap'.

Het Open slagenlandschap betreft een typisch slagenlandschap met karakteristieke knikken in de verkaveling, welke soms duiden op voormalige ontginningsassen. Het landschap is open en grootschalig, maar er komen ook tamelijk veel restanten van oude beplantingsstructuren voor. Ook komen veel sloten voor.

De elzensingels en eikenrijen lopen door tot aan het lint. Voor het houtsingelgebied Staphorst en Rouveen wordt gestreefd naar behoud, herstel en versterking vanwege de hoge en bijzondere landschappelijke kwaliteiten en omdat dit gebied in belangrijke mate de identiteit en herkenbaarheid van Staphorst/Rouveen bepaalt. In afbeelding 5.7 is weergegeven wat het streefbeeld van het landschap is.

*Afbeelding 5.7 Streefbeeld houtsingellandschap (Bron: Gemeente Staphorst)*

#### *5.3.4.3 Toetsing van het initiatief aan het landschapsplan Staphorst*

Voorliggend initiatief voorziet in een verbetering van de ruimtelijke kwaliteit van het plangebied. Het wordt landschappelijk ingepast. De bestaande haag langs de steeg blijft behouden en waar nodig versterkt met nieuwe aanplant van haagbeuk conform het erfinrichtingsplan (Bijlage 1).

Conform het Landschapsplan Staphorst blijft in het plangebied het bestaande doorzicht ten zuiden van de woningen over de steeg naar achteren (in noordwestelijke richting) gewaarborgd. Daarnaast wordt op het voorerf van de woningen een nieuwe beukhaag en een solitaire fruitboom aangeplant.

Geconcludeerd wordt dat de voorgenomen ontwikkeling in overeenstemming met het landschapsplan Staphorst.

#### **5.3.5 Woonvisie 2020-2024 Gemeente Staphorst**

#### *5.3.5.1 Inleiding*

De gemeenteraad heeft op 26 mei 2020 de geactualiseerde Woonvisie 2020-2024 van de gemeente Staphorst vastgesteld. De woonvisie is een document waarin de koers voor de komende jaren is vastgelegd op het gebied van wonen. De gemeente heeft een actuele woonvisie nodig voor afstemming met buurgemeenten en voor het maken van prestatieafspraken met woningcorporatie VechtHorst. Met de actualisatie van de woonvisie biedt de gemeente Staphorst inzicht in de woonbehoefte en uitbreidingsmogelijkheden. Daarbij wordt gestreefd naar betaalbare koopwoningen en voldoende huurwoningen voor starters in alle kernen. Daarnaast wil de gemeente meer diversiteit in de woningvoorraad met speciale aandacht voor wonen met zorg.

#### *5.3.5.2 Gewenst woningaanbod: hoeveel woningen zijn er nodig?*

In de gemeente Staphorst zijn meer woningen nodig. Daarom gaat de gemeente woningproductie aanjagen zodat er in de toenemende woningbehoefte van huishoudens kan worden voorzien. Het is de verwachting dat het aantal huishoudens in de gemeente Staphorst de komende jaren blijft groeien. In de periode 2019 tot en met 2030 gaat het naar verwachting om een toename met **610** huishoudens en in de periode 2030 tot en met 2040 om **220** huishoudens. In totaal gaat het om **830** huishoudens in de periode 2019 tot en met 2040 (Bron: Primos 2019). Als de woningproductie stagneert zullen woningzoekenden in Staphorst zich in een andere gemeente vestigen en zal Staphorst minder snel groeien. Met name het wegtrekken van jongeren en jonge gezinnen wordt gezien als ongewenst voor de toekomstige vitaliteit.

Om de groei mogelijk te maken, heeft de gemeente een (harde) plancapaciteit nodig van 830 woningen. Op dit moment is de harde plancapaciteit circa 400 woningen en de (zachte) planvoorraad circa 40 woningen. Dat betekent dat er in totaal minimaal een tekort is aan plannen voor 390 woningen. Deze tekorten verschillen per kern waarbij helder is dat in de kern Staphorst het tekort aan plannen het grootst is.

Het is de verwachting dat het aantal huishoudens de komende jaren blijft groeien in de gemeente Staphorst. In met name De Streek, zowel in Rouveen als Staphorst, is er ruimte voor toevoeging van nieuwe plannen.

#### *5.3.5.3 Woonwensen naar doelgroep*

De gemeente Staphorst is een vitale en leefbare gemeenschap met een prettig woonklimaat. De belangrijkste opgave voor de gemeente Staphorst is de realisatie van nieuwbouw voor de verschillende doelgroepen. In deze woonvisie zijn de maatregelen genoemd die de gemeente gaat oppakken om de knelpunten ten aanzien van de realisatie van nieuwbouw op te lossen. Dat is geen gemakkelijke opgave en vraagt om medewerking van alle partijen.

Verduurzaming is een groot maatschappelijk vraagstuk. Dat kan de gemeente niet alleen oplossen. Daarvoor is steun van Rijk en provincie noodzakelijk. Wel wil de gemeente haar eigen verantwoordelijkheid pakken wat betreft de verduurzaming van het gemeentelijke vastgoed. Ook zal de gemeente initiatieven van bewoners, ondernemers, VechtHorst en maatschappelijke organisaties ondersteunen en voorlichting geven over (subsidie)maatregelen. De gemeente gaat samen met bewoners, ondernemers en maatschappelijke organisaties plannen maken om de warmtevisie te vertalen in concrete plannen.

De gemeente ziet dat ook in Staphorst de vergrijzing toeneemt. Ook is in Staphorst door de extramuralisering een toenemende vraag aan wonen met bescherming. Staphorst sluit aan bij het landelijke 'langer thuis'-beleid. Dat betekent dat kwetsbare groepen ondersteuning nodig hebben om langer zelfstandig thuis te wonen. In de woonvisie zijn daarvoor maatregelen genoemd en de gemeente zal samen met andere partijen moeten zorgen voor een inclusief samenleven binnen Staphorst.

#### *5.3.5.4 Toetsing van het initiatief aan de Woonvisie 2020-2024 Gemeente Staphorst*

De realisatie van de nieuwbouw is noodzakelijk om Staphorst vitaal en leefbaar te houden. De gemeente wil voorkomen dat met name jongeren en jonge gezinnen wegtrekken wegens gebrek aan passend woningaanbod. Maar ook voor ouderen en kwetsbare medebewoners streeft de gemeente naar een passend aanbod en wordt er voor een inclusieve gemeenschap in de gemeente Staphorst gezorgd. Er is dan ook ruimte voor het toevoegen van woningen. Voorliggend initiatief voorziet in de realisatie van een twee-onder-een-kap. Planologisch is dan ook sprake van een toevoeging van twee woningen. Deze toevoeging past binnen de gemeentelijke woningbouwopgave voor Rouveen. De woningen sluiten ook vanuit kwalitatieve zin aan op de behoefte, te weten halfvrijstaande koopwoningen.

Geconcludeerd wordt dat de in dit bestemmingsplan besloten ontwikkeling in overeenstemming is met de gemeentelijke woonvisie.

#### **5.3.6 Ruimtelijke atlas en Welstandsnota**

#### *5.3.6.1 Algemeen*

De Ruimtelijke Atlas en Welstandnota van de gemeente Staphorst dient als vervanging van de voorgaande welstandsnota, die als te knellend werd ervaren. Daarvoor in de plaats is er een globaler welstandbeleid op basis van een welstandskaart. De atlas is een analyse en verhaal in kaartbeelden van de gemeente. De welstandsnota is meer dan voorheen gebaseerd op de ruimtelijke opbouw van de gemeente en haar verschillende kernen. De welstandskaart is een specifieke uitwerking van de atlas voor het welstandsbeleid.

De Ruimtelijke Atlas en Welstandsnota bieden samen een ruimtelijk kader, waar een welstandscommissie of stadsbouwmeester maar ook stedenbouwkundige(n), architecten en andere adviseurs zich op kunnen baseren. Op deze manier fungeert de atlas als een soort raamwerk voor het ruimtelijk beleid en de welstandskaart als een overzichtelijk toetsinstrument.

Bij nieuwe ontwikkelingen vormen een goed ruimtelijk beleid en hierop afgestemde bestemmingsplannen de basis voor het welstandsbeleid, omdat hierin de bebouwingsvlakken, bouwenveloppen en/of bouwvolumes worden vastgelegd.

#### *5.3.6.2 Welstandskaart*

In afbeelding 5.8 is de locatie van het plangebied op de welstandskaart met rode ster globaal weergegeven.

*Afbeelding 5.8 Uitsnede welstandskaart (Bron: gemeente Staphorst)*

#### *5.3.6.3 De Streek – Bijzonder regime*

Het Streekdorp Staphorst/Rouveen is vanwege de historische structuur, het bijzondere bebouwingspatroon en de historisch waardevolle bebouwing aangewezen als beschermd dorpsgezicht. Vanwege de verspringingen in de perceelgrenzen is de begrenzing van het dorpsgezicht vastgesteld op circa 250 meter aan weerszijden van de Oude Rijksweg en de Gemeenteweg.

Het beschermd dorpsgezicht is een ruimtelijke eenheid en omvat daarom naast de historische waardevolle bebouwing ook erfbeplanting, erfscheidingen en bijgebouwen. Vooral de bouwtechnische kwaliteit van de bouwkundige monumenten is goed, aangezien hier optimaal gebruik is gemaakt van de vanaf begin jaren 80 geboden subsidieregelingen.

#### *5.3.6.4 Toetsing van het initiatief aan het 'Ruimtelijke atlas en Welstandsnota'*

Bij de aanvraag van een omgevingsvergunning zal het (definitieve) bouwplan worden getoetst aan de welstandsnota.

#### **5.3.7 Bestemmingsplan De Streek" en "De Streek, Veegplan"**

#### *5.3.7.1 Bestemmingsplan De Streek" en "De Streek, Veegplan"*

Het plangebied ligt binnen de begrenzing van de bestemmingsplannen "De Streek" en "De Streek, Veegplan". Deze bestemmingsplannen zijn op respectievelijk 11 juni 2013 en 9 juli 2019 door de gemeenteraad van de gemeente Staphorst vastgesteld.

#### *5.3.7.2 Artikel 36 sub a na lid 7: Nieuwbouw op open plekken zoals bedoeld in de beleidsnotitie 'Open plekken Staphorst, vijfde wijziging'*

Nieuwbouw is toegestaan op open plekken zoals bedoeld in de beleidsnotitie 'Open plekken Staphorst, vijfde wijziging ' binnen het gebied dat mede is bestemd als 'Waarde - Beschermd dorpsgezicht', onder de voorwaarden welke zijn opgenomen in artikel 36 sub a onder 7 van het bestemmingsplan "De Streek, Veegplan":

- a) per open plek mag maximaal 1 woongebouw per aanvraag worden gebouwd in de vorm van een Staphorsterboerderij;
- b) de breedte van het woongebouw bedraagt tussen 8 en 15 m en de lengte van het pand is minimaal tweemaal de breedte;
- c) ter plekke van de nieuwbouw moet sprake zijn van een voldoende acceptabel woon- en leefklimaat;
- d) de hoofdgebouwen worden gebouwd binnen een bouwvlak;
- e) de bestemming Wonen 1 van toepassing wordt verklaard;
- f) de nieuwbouw is uitsluitend toegestaan indien de nieuwbouw en het erf landschappelijk en stedenbouwkundig kunnen worden ingepast in de omgeving, bij de inpassing wordt rekening gehouden met de beleidsnotitie 'Open plekken Staphorst, vijfde wijziging';
- g) Burgemeester en wethouders gaan uitsluitend over tot wijzigen als de uitvoering van het erfinrichtingsplan is gegarandeerd. Aan de wijziging kunnen voorwaarden worden verbonden ten aanzien van sloop, erfinrichting, beplanting en realisatie parkeerplekken;
- h) wijziging is uitsluitend mogelijk indien er geen onevenredige afbreuk wordt gedaan aan omliggende bestemmingen en de bedrijfsvoering en ontwikkelingsmogelijkheden van naast- en nabijgelegen (agrarische) bedrijven.

Nieuwbouw is toegestaan op open plekken zoals bedoeld in de beleidsnotitie 'Open plekken Staphorst, vijfde wijziging ', onder de volgende voorwaarden, waarbij voor een uitgebreide toetsing aan deze beleidsnotitie eveneens wordt verwezen naar paragraaf 5.3.2 van dit wijzigingsplan. Hierna worden de voorwaarden uit de wijzigingsbevoegdheid getoetst aan het onderliggende voornemen. Na elke voorwaarde is schuingedrukt de beoordeling opgenomen.

- 1. Er wordt 1 woongebouw gebouwd in de vorm van een Staphorsterboerderij;
- 2. De breedte van het woongebouw bedraagt tussen 8 en 15 m en de lengte van het pand is minimaal tweemaal de breedte;
- 3. Ter plekke van de nieuwbouw is sprake zijn van een voldoende acceptabel woon- en leefklimaat;
- 4. Het hoofdgebouw wordt gebouwd binnen een bouwvlak;
- 5. De bestemming Wonen 1 wordt met onderliggend wijzigingsplan van toepassing verklaard;
- 6. De nieuwbouw en het erf wordt landschappelijk en stedenbouwkundig ingepast in de omgeving, bij de inpassing wordt rekening gehouden met de beleidsnotitie 'Open plekken Staphorst, vijfde wijziging';
- 7. De uitvoering van het erfinrichtingsplan is gegarandeerd in de regels van dit wijzigingsplan door middel van een voorwaardelijke verplichting;
- 8. Er vindt geen onevenredige afbreuk plaats aan omliggende bestemmingen en de bedrijfsvoering en ontwikkelingsmogelijkheden van naast- en nabijgelegen (agrarische) bedrijven.

Gelet op het vorenstaande wordt geconcludeerd dat voldaan wordt aan de voorwaarden van de wijzigingsbevoegdheid uit artikel 36 sub a na lid 7 van het "Veegplan De Streek".

#### **5.3.8 Conclusie gemeentelijk beleid**

Geconcludeerd wordt dat de ontwikkeling in overeenstemming is met de gemeentelijke beleidsuitgangspunten zoals verwoord in de in deze paragraaf behandelde beleidsstukken.

### <span id="page-41-0"></span>**HOOFDSTUK 6 TOETS INITIATIEF AAN OMGEVINGSASPECTEN**

Op grond van artikel 3.1.6 van het Besluit ruimtelijke ordening moet in de toelichting op het wijzigingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een wijzigingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Het betreft de thema's brandveiligheid, milieueffectrapportage, duurzaamheid, bodem, geluid, luchtkwaliteit, geur, bedrijven en milieuzonering, externe veiligheid, water, klimaatadaptie, archeologie en cultuurhistorie, flora en fauna en verkeer.

### <span id="page-41-1"></span>**6.1 Brandveiligheid**

De te realiseren twee-onder-een-kap zal voldoen aan de geldende eisen ten aanzien van brandveiligheid, zoals opgenomen in het Bouwbesluit. Voor het overige zijn er geen bijzonderheden ten aanzien van brandveiligheid die aandacht behoeven.

### <span id="page-41-2"></span>**6.2 Besluit milieueffectrapportage**

#### **6.2.1 Kader**

De milieueffectrapportage is een wettelijk instrument met als doel het aspect milieu een volwaardige plaats in deze integrale afweging te geven. Een bestemmingsplan kan op drie manieren met milieueffectrapportage in aanraking komen:

- Op basis van artikel 7.2a, lid 1 Wm (als wettelijk plan);
- Er ontstaat een m.e.r.-plicht wanneer er een passende beoordeling op basis van art. 2.8, lid 1 Wet natuurbescherming nodig is.
- Op basis van Besluit milieueffectrapportage (bestemmingsplan in kolom 3); Er ontstaat een m.e.r.-plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 3 (plannen).
- Op basis van Besluit milieueffectrapportage (bestemmingsplan in kolom 4); Er ontstaat een m.e.r.-(beoordelings)plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 4 (besluiten).

In het Besluit m.e.r. neemt het bestemmingsplan een bijzondere positie in, want het kan namelijk tegelijkertijd opgenomen zijn in zowel kolom 3 als in kolom 4 van het Besluit m.e.r.. Of het bestemmingsplan in deze gevallen voldoet aan de definitie van het plan uit kolom 3 of aan de definitie van het besluit uit kolom 4 is afhankelijk van de wijze waarop de activiteit in het bestemmingsplan wordt bestemd. Als voor de activiteit eerst één of meerdere uitwerkings- of wijzigingsplannen moeten worden vastgesteld dan is sprake van 'kaderstellend voor' en voldoet het bestemmingsplan aan de definitie van het plan. Is de activiteit geheel of gedeeltelijk als eindbestemming opgenomen voldoet het aan de definitie van het besluit.

Een belangrijk element in het Besluit m.e.r.. is het (in feite) indicatief maken van de gevalsdefinities (de drempelwaarden in kolom 2 in de D-lijst). Dit betekent dat het bevoegd gezag meer moet doen dan onder de oude regelgeving. Kon vroeger worden volstaan met de mededeling in het besluit dat de omvang van de activiteit onder de drempelwaarde lag en dus geen m.e.r. (beoordeling) noodzakelijk was, onder de nu geldende regeling moet een motivering worden gegeven. Voor deze toets wordt de term vormvrije m.e.r. beoordeling gehanteerd.

#### **6.2.2 Situatie plangebied**

#### *6.2.2.1 Artikel 2.8 lid 1 van de Wet natuurbescherming*

Het plangebied ligt op circa 3,5 kilometer van Natura 2000-gebied 'Olde Maten & Veerslootlanden'.

De gemeente Staphorst heeft een worst-case berekening gemaakt voor woningbouwprojecten in De Streek. De berekening ging uit van het realiseren van 10 woningen binnen De Streek zo kort mogelijk gesitueerd bij Natura 2000 gebieden. Uit deze berekening kwam naar voren dat betreffend plan geen significant effect hebben op de stikstofdepositie in nabij gelegen Natura-2000 gebieden. Naar aanleiding van deze resultaten heeft het college van Staphorst op 5 november 2019 besloten dat voor woningbouwplannen die vergelijkbaar zijn met, of kleiner dan, de nieuwbouw van 10 woningen en plaatsvinden binnen De Streek in beginsel geen AERIUS-berekening benodigd is. Voorliggend plan voorziet in het realiseren van een twee-onder-een-kapwoning binnen De Streek. Gelet op het vorenstaande zal van een toename van stikstofdepositie hoger dan 0,00 mol/ha/j geen sprake zijn. Er is daarmee geen sprake van een stikstofdepositie met significant negatief effect op Natura 2000-gebieden. Het project is in het kader van de Wet natuurbescherming, ten aanzien van de effecten van stikstofdepositie op Natura 2000-gebieden, niet vergunningsplichtig.

#### *6.2.2.2 Drempelwaarden Besluit m.e.r.*

Dit bestemmingsplan voorziet in de planologische kaders voor een herontwikkeling van het gebied inzake de realisatie van een nieuwe twee-onder-een-kapwoning en voldoet daarmee aan de definitie van een 'besluit' als bedoeld in het Besluit m.e.r. Dit betekent dat dit bestemmingsplan m.e.r.-(beoordelings)plichtig is indien activiteiten worden mogelijk gemaakt die genoemd worden in onderdeel C of D van het Besluit m.e.r. en de daarin opgenomen drempelwaarden overschrijden.

In dit geval is sprake van een ontwikkeling die niet wordt genoemd in onderdeel C van het Besluit m.e.r. en is daarom niet direct m.e.r.-plichtig. De beoogde ontwikkeling is opgenomen in de D-lijst van het Besluit milieueffectrapportage, namelijk: *"De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen".*

In voorliggend geval blijft de ontwikkeling ruim onder de drempelwaarde van 2.000 woningen. Echter, zoals ook in het voorgaande aangegeven, dient ook wanneer ontwikkelingen onder drempelwaarden blijven, het bevoegd gezag zich er van te vergewissen of activiteiten geen aanzienlijke milieugevolgen kunnen hebben.

Indien de mogelijkheden van dit plan worden vergeleken met de drempelwaarden uit onderdeel D van het Besluit m.e.r. kan worden geconcludeerd dat er dat sprake is van een wezenlijk ander schaalniveau en een activiteit die vele malen kleinschaliger is. Daarnaast blijkt uit de uitgevoerde onderzoeken dat dit wijzigingsplan geen belangrijk nadelige milieugevolgen tot gevolg heeft die het doorlopen van een m.e.r.-procedure noodzakelijk maken.

#### **6.2.3 Conclusie**

Voorliggend wijzigingsplan is niet m.e.r.-plichtig. Tevens zijn geen nadelige milieugevolgen te verwachten als gevolg van de vaststelling van dit wijzigingsplan.

### <span id="page-42-0"></span>**6.3 Duurzaamheid**

De twee-onder-een kapwoning zal voldoen aan de wettelijke eisen opgenomen in het Bouwbesluit. Verder wordt de twee-onder-een kapwoning, conform de Wet energietransitie, gasloos uitgevoerd. Bij de aanvraag omgevingsvergunning wordt een EPC berekening alsook een MPG berekening uitgevoerd en voorgelegd aan de gemeente.

### <span id="page-43-0"></span>**6.4 Bodemkwaliteit**

#### **6.4.1 Algemeen**

Bij de vaststelling van een bestemmingsplan/wijzigingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht conform de richtlijnen NEN 5740.

In voorliggend geval is er een verkennend bodemonderzoek uitgevoerd. De resultaten en de conclusies van dit onderzoek zijn hierna opgenomen. Voor een nadere toelichting hierop wordt verwezen naar de rapportage welke is opgenomen in bijlage 3 van deze toelichting.

#### **6.4.2 Situatie plangebied**

De onderzoekslocatie is beschouwd als niet verdacht voor chemische componenten en verdacht voor asbest in de bovengrond. In totaal zijn er 8 inspectiegaten gegraven, waarvan 1 diepe boring is doorgezet tot 3,00 meter diepte en afgewerkt tot peilbuis. Gebleken is dat de bodem overwegend bestaat uit matig fijn zand. In de ondergrond zijn roesthoudende lagen waargenomen. Er zijn bodemvreemde materialen waargenomen (puin en baksteen). Door de veldwerker zijn visueel geen asbestverdachte materialen waargenomen op het maaiveld of in de bodem. Het freatische grondwater is in peilbuis 1 aangetroffen op 1,10 meter min maaiveld.

In de bovengrond (BG en boring 4) en in het grondwater zijn enkele lichte verontreinigingen aangetoond. Voor een beschrijving en mogelijke verklaringen wordt verwezen naar de paragrafen 4.3 en 4.4. van het bodemonderzoek. In de ondergrond zijn geen verontreinigingen aangetoond. Aangezien de tussenwaarden niet worden overschreden, is er geen reden om een nader onderzoek uit te voeren. De 3 mengmonsters van de fijne fractie van de bovengrond zijn niet asbesthoudend.

Uit milieukundig oogpunt is er geen bezwaar tegen de voorgenomen ontwikkeling. De bodem wordt geschikt geacht voor het huidige en toekomstige gebruik.

#### **6.4.3 Conclusie**

<span id="page-43-1"></span>Het aspect 'bodem' vormt geen belemmering voor de in dit bestemmingsplan besloten ontwikkeling.

### **6.5 Geluid**

#### **6.5.1 Algemeen**

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of wijzigingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

#### **6.5.2 Situatie plangebied**

De nieuw te realiseren woningen worden op basis van de Wgh aangemerkt als geluidsgevoelige objecten. Hierna wordt achtereenvolgens ingegaan op de aspecten weg- en railverkeerslawaai en industrielawaai als bedoeld in de Wgh.

#### *6.5.2.1 Wegverkeerslawaai*

In artikel 74 van de Wgh is aangegeven dat wegen aan weerszijden van de weg een wettelijke geluidszone hebben waarvan de grootte afhankelijk is van het aantal rijstroken en van de ligging van het plangebied (binnenstedelijk gebied of buitenstedelijk gebied). De hiervoor genoemde zones gelden niet voor:

- wegen die zijn aangeduid als woonerf (art 74.2);
- wegen waarvoor een maximumsnelheid van 30 km/uur geldt (art 74.2).

Het onderzoek weg- en railverkeerslawaai is alleen noodzakelijk als de geluidsgevoelige bestemming binnen de wettelijke geluidszone van wegen en spoorwegen is gelegen. Hiervan is in dit geval sprake, aangezien de woningen worden gerealiseerd binnen de wettelijke geluidszone van de Oude Rijksweg. Daartoe is door BJZ een akoestisch onderzoek uitgevoerd, welke is opgenomen als bijlage 6 bij deze toelichting.

De te realiseren dubbele woning ligt binnen de wettelijke geluidszone van de Oude Rijksweg. De geluidsbelasting ten gevolge van wegverkeerslawaai van de Gemeenteweg bedraagt maximaal 47 dB. Hiermee wordt de voorkeursgrenswaarde van 48 dB niet overschreden. Er is daarmee ter plaatse van de nieuwe woning sprake van een aanvaardbaar woon- en leefklimaat wat betreft het aspect wegverkeerslawaai.

#### *6.5.2.2 Railverkeerslawaai*

De nieuwe woningen liggen niet nabij een spoorweg. Een akoestisch onderzoek railverkeerslawaai is dan ook niet benodigd. Het aspect railverkeerslawaai vormt dan ook geen belemmering voor de voorgenomen ontwikkeling.

#### *6.5.2.3 Industrielawaai*

In de nabijheid van het plangebied zijn geen geluidsgezoneerde bedrijventerreinen aanwezig. Op deze plaats wordt geconcludeerd dat het aspect industrielawaai geen belemmering vormt. In paragraaf 6.8 wordt nader ingegaan op milieuhinder (o.a. geluid) als gevolg van individuele bedrijven.

#### **6.5.3 Conclusie**

<span id="page-44-0"></span>Het aspect 'geluid' vormt geen belemmering voor de in dit bestemmingsplan besloten ontwikkeling.

### **6.6 Luchtkwaliteit**

#### **6.6.1 Beoordelingskader**

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer.

In bijlage 2 van de Wet milieubeheer staan ondermeer de grenswaarden voor de verschillende luchtverontreinigende stoffen. Op grond van de Wet milieubeheer, gelet op artikel 5.16 lid 4 Wet Milieubeheer geldende de volgende regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### *6.6.1.1 Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende

mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet milieubeheer vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1500 met een enkele ontsluitingsweg;
- woningen: 3000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *6.6.1.2 Besluit gevoelige bestemmingen*

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet milieubeheer nodig.

#### **6.6.2 Situatie plangebied**

Gelet op de aard en omvang van voorliggende ruimtelijke ontwikkeling, in verhouding tot categorieën van gevallen zoals beschreven in paragraaf 6.6.1.1 kan worden gesteld dat voorliggend project 'niet in betekenende mate bijdraagt' aan de luchtverontreiniging.

Verder wordt geconcludeerd dat de ontwikkeling niet wordt aangemerkt als een gevoelige bestemming in het kader van het 'Besluit gevoelige bestemmingen'.

#### **6.6.3 Conclusie**

<span id="page-45-0"></span>Het aspect luchtkwaliteit vormt geen belemmering voor de uitvoering van het plan.

#### **6.7 Geur**

#### **6.7.1 Wet geurhinder en veehouderij en Activiteitenbesluit**

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, buiten een concentratiegebied, de geurbelasting op geurgevoelige objecten binnen de bebouwde kom niet meer dan 2 odour units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 8 odour units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.

#### **6.7.2 Verordening Geurhinder en Veehouderij 2016**

Op 1 juli 2016 is de Verordening Geurhinder en Veehouderij van de gemeente Staphorst in werking getreden. Deze verordening is van toepassing voor 'De Streek' en de overige woonkernen binnen een bebouwde kom en het buitengebied.

#### **6.7.3 Situatie projectgebied**

Er bevinden zich binnen 50 meter van het plangebied geen agrarische bedrijven. Gezien het vorenstaande wordt gesteld dat ter plaatse van de te realiseren woningen sprake zal zijn van een aanvaardbaar woon- en leefklimaat. Nabijgelegen agrarische bedrijven worden ten gevolge van voorliggend plan niet verder in hun bedrijfsvoering belemmerd.

#### **6.7.4 Conclusie**

<span id="page-46-0"></span>Het aspect geur vormt geen belemmering voor voorliggend initiatief.

### **6.8 Milieuzonering**

#### **6.8.1 Algemeen**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en

anderzijds de uiterste situering van de gevel van een milieugevoelige functie die op grond van het bestemmingsplan of wijzigingsplan mogelijk is. Hoewel deze richtafstanden indicatief zijn, volgt uit jurisprudentie dat deze afstanden als harde eis gezien worden door de Raad van State bij de beoordeling of woningen op een passende afstand van bedrijven worden gesitueerd.

#### **6.8.2 Gebiedstypen**

In de VNG-uitgave 'Bedrijven en Milieuzonering is een tweetal gebiedstypen te onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer.

Een 'gemengd gebied' is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

Het gebied waarin het plangebied zich bevindt is aan te merken als een 'gemengd gebied'. Dit vanwege het feit dat lintbebouwing met diverse functies ook als gemengd gebied kan worden beschouwd.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### **6.8.3 Situatie plangebied**

#### *6.8.3.1 Algemeen*

Aan de hand van vorenstaande regeling is onderzoek verricht naar de feitelijke situatie. De VNG uitgave "Bedrijven en Milieuzonering" geeft een eerste inzicht in de milieuhinder van inrichtingen.

Zoals reeds hiervoor genoemd, wordt bij het realiseren van nieuwe functies gekeken naar de omgeving waarin de nieuwe functies gerealiseerd worden. Hierbij spelen twee vragen en rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *6.8.3.2 Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden in ernstige mate wordt aangetast.

De functie 'wonen' betreft geen milieubelastende functie voor de omgeving. Er is geen sprake van een aantasting van het woon- en leefklimaat van omwonenden.

#### *6.8.3.3 Interne werking*

Hierbij gaat het om de vraag of de nieuwe woningen hinder ondervinden van bestaande functies in de omgeving.

In de onderstaande tabel worden de activiteiten/functies benoemd die in de nabijheid van het plangebied liggen. Daarnaast is aangegeven tot welke milieucategorie deze activiteit of functie wordt gerekend, welke richtafstand aangehouden moet worden tussen de gevel van de nieuwe woningen en het bestemmingsvlak van de betreffende milieubelastende functies en wat de daadwerkelijke afstand hiertussen bedraagt.

Bij veehouderijen zijn echter niet de adviesafstanden op basis van de VNG-uitgave bepalend, maar de wettelijk aan te houden afstanden of de berekenende geuremissiecontouren voor vergunningplichtige bedrijven. Daarom wordt hier het aspect 'geur' buiten beschouwing gelaten, in paragraaf 6.7 is hier reeds nader op ingegaan.

| Functie                                          | Categorie | Richtafstand gemengd<br>gebied | Daadwerkelijke afstand (circa)<br>Twee-onder-een kapwoning |
|--------------------------------------------------|-----------|--------------------------------|------------------------------------------------------------|
| Detailhandelsfunctie<br>Oude Rijksweg 525a       | Max. 2    | 10 meter (geluid)              | 180 meter                                                  |
| Landbouwmechanisatiebedrijf<br>Oude Rijksweg 527 | Max. 2    | 10 meter (geluid)              | 280 meter                                                  |

De overige milieubelastende activiteiten in de omgeving van het plangebied bevinden zich eveneens op een afstand van meer dan 150 meter en zijn van een dusdanige aard dat wordt voldaan aan de richtafstand van milieugevoelige functies (zoals woningen). Daarnaast wordt op basis van bovenstaande tabel geconcludeerd dat aan de richtafstanden wordt voldaan. Er is dan ook sprake van een aanvaardbaar woon- en leefklimaat ter plaatse van de nieuwe woningen.

Gezien de weergegeven afstanden vormt het aspect milieuzonering geen belemmering voor dit planvoornemen. Omgekeerd worden omliggende bedrijven niet in hun bedrijfsvoering beperkt, aangezien ruim aan de richtafstanden wordt voldaan.

#### **6.8.4 Conclusie**

<span id="page-48-0"></span>Het aspect milieuzonering vormt geen belemmering voor de uitvoerbaarheid van voorliggend plan.

### **6.9 Externe veiligheid**

#### **6.9.1 Algemeen**

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit.

Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

Voor het transport van gevaarlijke stoffen per buisleiding geldt het Besluit externe veiligheid buisleidingen (Bevb).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### **6.9.2 Situatie plangebied**

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In afbeelding 6.4 is een uitsnede van de Risicokaart met betrekking tot het plangebied (rode ster) en omgeving weergegeven. De nieuwe twee-onder-een-kapwoning is relevant, aangezien hier sprake is van het oprichten van een nieuw beperkt kwetsbaar object.

*Afbeelding 6.4 Uitsnede Risicokaart (Bron: Risicokaart.nl)*

Uit de inventarisatie blijkt dat het plangebied:

- 1. zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- 2. zich niet bevindt binnen een gebied waarbinnen een verantwoording van het groepsrisico nodig is;
- 3. niet is gelegen binnen de veiligheidsafstanden van het vervoer gevaarlijke stoffen;
- 4. niet is gelegen binnen de veiligheidsafstanden van buisleidingen voor het vervoer van gevaarlijke stoffen.

#### **6.9.3 Conclusie**

Een en ander brengt met zich mee dat het project in overeenstemming is met wet- en regelgeving ter zake van externe veiligheid.

### <span id="page-50-0"></span>**6.10 Wateraspecten**

#### **6.10.1 Vigerend beleid**

#### *6.10.1.1 Europees beleid*

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Streefdatum voor het bereiken van gewenste waterkwaliteit is 2015. Eventueel kan er, mits goed onderbouwd, uitstel (derogatie) verleend worden tot uiteindelijk 2027. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

#### *6.10.1.2 Rijksbeleid*

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### *6.10.1.3 Provinciaal beleid*

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### *6.10.1.4 Waterschap Drents Overijsselse Delta*

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Rijn en IJssel, Vechtstromen, Vallei en Veluwe, Drents Overijsselse Delta en Zuiderzeeland. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het beleid van het Waterschap Drents Overijsselse Delta staat beschreven in het Waterbeheerplan 2016-2021, de beleidsnota Water Raakt!, Strategische Nota Rioleringsbeleid 2007, Visie Beheer en Onderhoud 2050, Beleid Beheer en Onderhoud Stedelijk water 2013-2018 en het Beleidskader Recreatief Medegebruik. Daarnaast is de Keur een belangrijk regelstellend instrument waarmee in ruimtelijke plannen rekening moet worden gehouden. De genoemde beleidsdocumenten kunnen worden ingezien op het hoofdkantoor van het Waterschap Drents Overijsselse Delta. Ook zijn deze te raadplegen op de internetsite: www.wdodelta.nl.

#### **6.10.2 Waterparagraaf**

#### *6.10.2.1 Algemeen*

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### *6.10.2.2 Watertoetsproces*

Het waterschap Drents Overijsselse Delta is geïnformeerd over het plan door gebruik te maken van de digitale watertoets. De beantwoording van de vragen heeft geleid tot de 'korte procedure'. Het watertoetsresultaat is opgenomen in bijlage 4 bij deze toelichting. Het plan heeft geen schadelijke gevolgen voor de waterkwaliteit. Binnen het bestemmingsplan worden niet meer dan tien wooneenheden gerealiseerd en de toename van het verharde oppervlak bedraagt niet meer dan 1500 m². Binnen het plangebied is geen sprake van (grond)wateroverlast.

#### *6.10.2.3 Waterhuishoudkundige aspecten*

Afvalwater afkomstig van de nieuwe woningen wordt afgevoerd via het gemeentelijk rioleringsstelsel. Voor het afvoeren van het afvalwater zal de gemeente een riolering leggen vanaf de Oude Rijksweg door de bestaande steeg tot aan de nieuwe kavelgrens. Daarvoor is reeds een toestemming van de eigenaar van de steeg aanwezig.

Het hemelwater wordt niet aangesloten op de gemeentelijke riolering, maar zal ter plaatse worden geïnfiltreerd en in de nabij het plangebied aanwezige erfsloot worden geborgen. Het hemelwater wordt eerst via een infiltratievoorziening geborgen op het eigen perceel, en wordt daarna met een overloop geloosd op de aanwezige erfsloot.

Voor de aanleghoogte wordt een ontwateringsdiepte geadviseerd van minimaal 80 centimeter. Dit is de afstand tussen de gemiddelde hoogste grondwaterstand (GHG) en onderzijde bouwvloer. Bij het bouwen zonder kruipruimte kan worden volstaan met een kleinere ontwateringsdiepte. Om wateroverlast binnen woningen te voorkomen adviseert het waterschap om een drempelhoogte van 30 centimeter boven het straatpeil te hanteren (as van de weg). Voor lager gelegen ruimtes, zoals kelders, wordt aandacht besteed aan het voorkomen van wateroverlast door bijvoorbeeld instromend hemelwater.

Het waterschap heeft het plan beoordeeld. Op basis van de aanvraag voor een omgevingsvergunning heeft het Waterschap Drents Overijsselse Delta geen bezwaar tegen de voorgenomen werkzaamheden c.q. activiteiten betreffende de bouw van een twee-onder-een-kapwoning achter de Rijksweg 464B te Rouveen.

#### *Meldingplicht Waterwet*

Indien er werkzaamheden c.q. activiteiten binnen een beschermingszone van de watergang vallen, is er een meldingplicht op basis van artikel 6.13 van de Waterwet, respectievelijk nummer 9 van de Algemene regels van het Waterschap Drents Overijsselse Delta. Zonder een melding van het dagelijks bestuur van Waterschap Drents Overijsselse Delta mogen er geen werkzaamheden c.q. activiteiten plaatsvinden binnen het waterstaatswerk en/of beschermingszone.

#### **6.10.3 Overstromingsaspect**

Het plangebied ligt niet in een zone waar er kans bestaat op overstromingsrisico. Dit aspect is in dit kader niet relevant.

### <span id="page-52-0"></span>**6.11 Klimaatadaptie**

In dit geval is er sprake van een toename van verhard oppervlakte. Wel wordt het plangebied landschappelijk ingepast met robuuster groen dan momenteel het geval is. Daarnaast wordt er voldoende ruimte gecreëerd om hemelwater te kunnen infiltreren en te bergen.

### <span id="page-52-1"></span>**6.12 Archeologie & Cultuurhistorie**

#### **6.12.1 Archeologie**

#### *6.12.1.1 Algemeen*

Initiatiefnemers hebben op basis van de Erfgoedwet een archeologische zorgplicht bij projecten waarbij de bodem wordt verstoord. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### *6.12.1.2 Situatie plangebied*

Ter plaatse van het plangebied is een bureauonderzoek uitgevoerd. Hierna zijn de belangrijkste resultaten uit het onderzoek opgenomen. Voor de volledige rapportage wordt verwezen naar bijlage 2 bij deze toelichting.

Het bureauonderzoek had tot doel een archeologisch verwachtingsmodel op te stellen. Centraal staat daarbij de vraag of en zo ja welke archeologische resten (complextype, datering, diepteligging en gaafheid) in het plangebied kunnen worden verwacht. Hiertoe zijn landschappelijke, archeologische en historische bronnen geraadpleegd.

Aangezien het plangebied de afgelopen eeuwen onbebouwd was, is het niet waarschijnlijk dat er tussen circa 1641 en 1832 bebouwing aanwezig was. Er worden daarom geen resten van bebouwing uit de Nieuwe Tijd (of andere archeologische perioden verwacht). De aanwezigheid van steentijdresten in het dekzand kunnen niet uitgesloten worden, maar de kans hierop is zeer klein: enerzijds omdat het dekzand hier relatief laag ligt en in de omgeving hogere dekzandkoppen en – ruggen aanwezig zijn die betere bewoningsmogelijkheden boden en anderzijds omdat er tot op heden voor zover bekend geen steentijdresten in Rouveen of haar directe omgeving zijn aangetroffen. Resten uit de periode bronstijd – late middeleeuwen worden evenmin verwacht, aangezien het plangebied gedurende deze periode met veen bedekt was.

Op basis van het uitgevoerde bureauonderzoek geldt daarom een lage verwachting voor alle archeologische perioden. Daarom wordt geadviseerd geen nader veldonderzoek uit te voeren en het plangebied vrij te geven voor wat betreft het aspect archeologie.

#### **6.12.2 Cultuurhistorie**

#### *6.12.2.1 Algemeen*

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten.

In de Bro is in artikel 3.1.6, vijfde lid, onderdeel a opgenomen dat een bestemmingsplan of wijzigingsplan "*een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *6.12.2.2 Situatie plangebied*

Het plangebied is momenteel onbebouwd en ligt in het cultuurhistorische bebouwingslint van 'De Streek'. Het plangebied kent zelf (vanwege het ontbreken van bebouwing) geen bijzondere cultuurhistorische waarde maar maakt wel onderdeel uit van het beschermd dorpsgezicht De Streek. De nieuw te bouwen twee-onder-een kapwoning maakt echter geen onderdeel uit van een rijksmonument en wordt niet verder behandeld in deze paragraaf.

#### **6.12.3 Conclusie**

De aspecten archeologie en cultuurhistorie vormen geen belemmering voor de in dit bestemmingsplan besloten ontwikkeling.

### <span id="page-53-0"></span>**6.13 Ecologie**

#### **6.13.1 Algemeen**

Bescherming in het kader van de natuur wet- en regelgeving is op te delen in gebieds- en soortenbescherming. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming. Bij gebiedsbescherming heeft men te maken met Natura 2000-gebieden en het Natuur Netwerk Nederland (voorheen EHS). Soortenbescherming gaat uit van de bescherming van dier- en plantensoorten.

#### **6.13.2 Gebiedsbescherming**

#### *6.13.2.1 Algemeen*

Natura 2000 is een samenhangend netwerk van natuurgebieden in Europa. Natura 2000 bestaat uit gebieden die zijn aangewezen in het kader van de Europese Vogelrichtlijn (79/409/EEG) en gebieden die zijn aangemeld op grond van de Europese Habitatrichtlijn (92/43/EEG). Deze gebieden worden in Nederland op grond van de Wet natuurbescherming beschermd.

Natuur Netwerk Nederland (NNN) (voorheen Ecologische Hoofstructuur) is de kern van het Nederlandse natuurbeleid. De NNN is in provinciale structuurvisies uitgewerkt. In of in de directe nabijheid van de NNN geldt het 'nee, tenzij'- principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

#### *6.13.2.2 Natura 2000-gebieden*

In de Wet natuurbescherming heeft Nederland de Europese Vogelrichtlijn en Habitatrichtlijn in nationale wetgeving verankerd. Nederland zal aan de hand van een vergunningenstelsel de zorgvuldige afweging waarborgen rond projecten die gevolgen kunnen hebben voor Natura 2000-gebieden. Deze vergunningen worden verleend door de provincies of door de Minister van EZ.

De gemeente Staphorst heeft een worst-case berekening gemaakt voor woningbouwprojecten in De Streek. De berekening ging uit van het realiseren van 10 woningen binnen De Streek zo kort mogelijk gesitueerd bij Natura 2000 gebieden. Uit deze berekening kwam naar voren dat betreffend plan geen significant effect hebben op de stikstofdepositie in nabij gelegen Natura-2000 gebieden. Naar aanleiding van deze resultaten heeft het college van Staphorst op 5 november 2019 besloten dat voor woningbouwplannen die vergelijkbaar zijn met, of kleiner dan, de nieuwbouw van 10 woningen en plaatsvinden binnen De Streek in beginsel geen AERIUS-berekening benodigd is. Voorliggend plan voorziet in het realiseren van twee woningen binnen De Streek. Gelet op het vorenstaande zal van een toename van stikstofdepositie hoger dan 0,00 mol/ha/j geen sprake zijn. Er is daarmee geen sprake van een stikstofdepositie met significant negatief effect op Natura 2000-gebieden. Het project is in het kader van de Wet natuurbescherming, ten aanzien van de effecten van stikstofdepositie op Natura 2000-gebieden, niet vergunningsplichtig.

#### *6.13.2.3 Natuurnetwerk Nederland (NNN)*

Het Natuurnetwerk Nederland (NNN) is de kern van het Nederlands natuurbeleid. Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij'- principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

Het dichtstbijzijnde gebied dat is aangewezen als NNN ligt op ruim 2 kilometer. Gezien de onderlinge afstand, de aard en omvang van de ontwikkeling en de invulling van het tussenliggende gebied met infrastructuur en bebouwing (barrièrewerking), wordt gesteld dat er geen sprake is van aantasting van de wezenlijke kenmerken en waarden van het NNN.

#### **6.13.3 Soortenbescherming**

#### *6.13.3.1 Algemeen*

Sinds 1 januari 2017 is de Wet natuurbescherming van kracht. Het is verboden om alle soorten die beschermd zijn volgens de Vogelrichtlijn, Habitatrichtlijn, het Verdrag van Bern en het Verdrag van Bonn, evenals de in paragraaf 3.2 en 3.3 van de Wet natuurbescherming genoemde soorten te doden en te verwonden, evenals het beschadigen en vernielen van voortplantingsplaatsen of rustplaatsen. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden.

In voorliggend geval heeft Natuurbank Overijssel ter plaatse van het plangebied een Quickscan flora en fauna uitgevoerd. Hierna zijn de resultaten van het onderzoek opgenomen. Voor het volledige onderzoek wordt verwezen naar bijlage 5 van deze toelichting.

#### *6.13.3.2 Situatie plangebied*

In het kader van de beoordeling van de wettelijke consequenties, is het bouwen van twee-onder-eenkapwoning aan de achterzijde van het huidige erf van belang. Het plangebied bestaat volledig uit agrarische cultuurgrond, tijdens het veldbezoek in gebruik als grasland en open zand. De vegetatie bestaat uit een soortenarme vegetatie van raaigras en wordt intensief beheerd. Het perceel wordt jaarlijks gemaaid waarbij het maaisel wordt afgevoerd. Het grenst aan de noord- en zuidzijde aan een houtsingel, aan de westzijde aan agrarische cultuurgrond en aan de oostzijde aan een woonerf.

Door het bouwen van de twee-onder-een-kapwoning worden geen beschermde dieren verwond of gedood en worden geen beschermde rust-, verblijf- of voortplantingsplaatsen beschadigd of vernield. Het agrarisch cultuurland bestaat uit een soortenarme grazige vegetatie en kent een intensief (agrarisch) gebruik. Het wordt vermoedelijk door verschillende diersoorten benut als foerageergebied, zoals door vogels en kleine zoogdieren. De inrichting en het gevoerde beheer maken het grasland tot een ongeschikt foerageergebied voor amfibieën en vleermuizen. Ook vormt het een ongeschikte groeiplaats voor beschermde planten. Er zijn geen aanwijzingen gevonden dat beschermde grondgebonden zoogdieren er een vaste rust- en/of voortplantingsplaats bezetten en potentiële nestplaatsen van vogels ontbreken.

Door het bouwen van de woningen worden geen beschermde dieren verwond of gedood en worden geen rustof voortplantingsplaatsen beschadigd of vernield. Door het bouwen van de woningen en het aanleggen van een tuin, wordt de functie van het plangebied als foerageergebied voor grondgebonden zoogdieren en vogels niet aangetast.

Het bouwen van de woningen leidt niet tot wettelijke consequenties in het kader van de Wet natuurbescherming. Er worden geen beschermde dier- of plantsoorten beschadigd, verwond of gedood en er worden geen beschermde rust- of voortplantingsplaatsen beschadigd of vernield. Het onderzoek is volledig en onder goede omstandigheden uitgevoerd, er is geen nader onderzoek nodig.

Om de voorgenomen activiteiten uit te kunnen voeren conform weten regelgeving voor beschermde soorten, hoeft geen ontheffing van de verbodsbepalingen van de Wet natuurbescherming aangevraagd te worden.

Ook al is er geen nader onderzoek zoek nodig naar het voorkomen van beschermde soorten, de zorgplicht blijft van kracht. Dit betekent dat er aantoonbaar zorgvuldig gewerkt moet worden. Met name in de periode 15 maart tot en met 15 juli waarin de meeste vogels broeden. Buiten deze datumgrenzen zijn er vroege broeders en vogels die meerdere broedsels kunnen hebben tot in september. Zorgvuldigheid blijft geboden

#### **6.13.4 Conclusie**

Er worden geen negatieve effecten op de NNN en Natura 2000-gebieden verwacht. Tevens zijn er geen negatieve effecten op beschermde soorten te verwachten.

### <span id="page-55-0"></span>**6.14 Verkeer**

Ten gevolge van het plan neemt het aantal verkeersbewegingen slechts in beperkte mate toe. Ten aanzien van de woning aan de Oude Rijksweg 464b is immers al sprake van bewoning. De Oude Rijksweg is bovendien in voldoende mate ingericht om een beperkte toename van het verkeersbewegingen veilig en eenvoudig af te wikkelen.

### <span id="page-55-1"></span>**6.15 Parkeren**

Het parkeren zal plaatsvinden op eigen erf. Hier is, gezien de omvang van het erf, voldoende ruimte voor. In afbeelding 1.1 is weergegeven dat ter plaatse nieuwe parkeerplaatsen gerealiseerd worden. Hiermee wordt voldaan aan de parkeernorm van twee parkeerplaatsen per woning, conform de gemeentelijke parkeernormen.

### <span id="page-55-2"></span>**6.16 In- en uitritten**

De locatie wordt via bestaande in- en uitrit op de Oude Rijksweg ontsloten. De nieuwe twee-onder-eenkapwoning wordt via de bestaande in- en uitrit aan de linkerzijde van de bestaande boerderij ontsloten. De steeg zal verlengd worden voor optimale bereikbaarheid. Ten behoeve van toegankelijkheid van de tweeonder-een kapwoning zal recht van overpad verleend worden over de steeg van initiatiefnemers. Bij verdere uitvoering van het plan zal de erfdienstbaarheid notarieel vastgelegd worden.

Vanuit verkeerskundig oogpunt zijn er geen bezwaren tegen de in dit bestemmingsplan besloten ontwikkeling, aangezien gebruik wordt gemaakt van bestaande in- en uitrit.

### <span id="page-56-0"></span>**6.17 Verlichting**

Met onderhavig initiatief is geen sprake van een onevenredige toename van lichtuitstraling. Dit aspect verdiend verder geen nadere aandacht.

De in voorliggend bestemmingsplan besloten ontwikkeling brengt geen onevenredige toename van kunstlicht met zich mee. Er zal waar mogelijk ook gebruik worden gemaakt van oriëntatielicht*.* Per saldo zal de lichtuitstraling als gevolg van het voornemen niet onevenredig toenemen.

### <span id="page-56-1"></span>**6.18 Gezondheid (straling en Q-koorts)**

Onderhavig initiatief voorziet niet in mogelijkheden die een risico zouden kunnen vormen ten aanzien van het aspect gezondheid. Daarnaast ligt het plangebied niet in de directe omgeving van hoogspanningsleidingen, masten of intensieve veehouderijen.

### <span id="page-56-2"></span>**6.19 Relatie met andere toestemmingsvereisten (zoals activiteitenbesluit)**

In het kader van dit bestemmingsplan is geen melding in het kader van het activiteitenbesluit benodigd. Dit aspect verdient verder geen nadere aandacht.

### <span id="page-57-1"></span><span id="page-57-0"></span>**HOOFDSTUK 7 SOCIALE COMPONENT**

### **7.1 Sociale veiligheid (inrichting openbare ruimte)**

De ruimte wordt op een zodanige wijze ingericht dat er sprake is van sociale veiligheid. Er is geen sprake van verlaten plaatsen of donkere, onverlichte, achterterreinen.

### <span id="page-57-2"></span>**7.2 Zorg**

<span id="page-57-3"></span>Er is geen sprake van het realiseren van zorgwoningen. Dit aspect is in het kader van dit plan niet relevant.

### **7.3 Maatschappelijk**

Er is geen sprake van het realiseren van maatschappelijke functies. Dit aspect is in het kader van dit plan niet relevant.

### <span id="page-57-4"></span>**7.4 Sociale woningbouw**

Er is geen sprake van het realiseren van woningen in de sociale sector. Dit aspect is in het kader van dit plan niet relevant.

### <span id="page-57-5"></span>**7.5 Overig**

Er zijn geen overige aspecten in het kader van dit plan relevant.

### <span id="page-58-1"></span><span id="page-58-0"></span>**HOOFDSTUK 8 UITVOERBAARHEID**

### **8.1 Economische uitvoerbaarheid**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggende geval is een anterieure overeenkomst gesloten tussen initiatiefnemer en de gemeente. Hierin is tevens het risico van planschade opgenomen, zodat het kostenverhaal voor de gemeente volledig is verzekerd. Dit brengt met zich mee dat vaststelling van een exploitatieplan achterwege kan blijven.

### <span id="page-58-2"></span>**8.2 Maatschappelijke uitvoerbaarheid**

Initiatiefnemer heeft omwonenden voorafgaand aan de ter inzage legging van het plan uitvoerig geïnformeerd. Omwonenden hebben laten weten geen bezwaren te hebben tegen de voorgenomen ontwikkeling. Belanghebbenden hebben daarnaast de mogelijkheid het plan in te zien tijdens de ter inzage termijn van 6 weken. Dit zal aantonen of er sprake is van een maatschappelijke uitvoerbaarheid.

### <span id="page-58-3"></span>**8.3 Burgerparticipatie**

Initiatiefnemer heeft omwonenden voorafgaand aan de ter inzage legging van het plan uitvoerig geïnformeerd. Omwonenden hebben laten weten geen bezwaren te hebben tegen de voorgenomen ontwikkeling. Het plan is ontstaan vanuit buurtparticipatie. Enkele gezinnen die in 2009 op de saneringslocatie Oude Rijksweg 466 zijn komen wonen hebben de wens uitgesproken groter te willen wonen, bij voorkeur in, of aansluitend op, de huidige woonomgeving. De bestaande 2-onder-1-kapwoningen komen niet vrij, waardoor initiatiefnemer is gevraagd of de open plek achter zijn woning niet kan worden ingevuld. De eigen woningen, zijnde twee van de 3-onder-1-kapwoningen, komen dan vrij voor nieuwe starters. Vanuit EPOS een goed voorbeeld van een initiatief dat vanuit de buurt is ontstaan, en passend binnen de kaders van het gemeentelijk beleid.

### <span id="page-58-4"></span>**8.4 Inspraak en vooroverleg**

#### **8.4.1 Vooroverleg**

#### *8.4.1.2 Het Rijk*

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### *8.4.1.2 Provincie Overijssel*

De provincie Overijssel beschikt over een uitzonderingslijst vooroverleg. Voor bepaalde plannen is geen vooroverleg nodig, vanwege de kleinschaligheid. In deze lijst is het volgende opgenomen:

*Plannen/omgevingsvergunningen waarvoor de KGO van toepassing is, wanneer deze passen binnen een gemeentelijk beleidskader (vastgesteld door de raad) dat door de provincie is beoordeeld als zijnde in overeenstemming met de Omgevingsvisie Overijssel, Omgevingsverordening en Werkboek KGO.* 

Voorliggend initiatief wordt mede mogelijk gemaakt op basis van het gemeentelijke beleid 'Open plekken Staphorst, 5e wijziging'. Dit beleid is door de provincie Overijssel beoordeeld en akkoord bevonden.

#### *8.4.1.3 Waterschap Drents-Overijsselse Delta*

De beantwoording van de vragen heeft er toe geleid dat de korte procedure van de watertoets van toepassing is. De reactie van het waterschap betreft een positief wateradvies.

#### **8.4.2 Zienswijzen**

Het ontwerpplan heeft ter visie gelegen vanaf woensdag 10 februari 2021 (tot en met dinsdag 23 maart 2021). Er zijn geen zienswijzen ingediend.

### <span id="page-59-0"></span>**8.5 Recht van overpad**

<span id="page-59-1"></span>Recht van overpad is in voorliggend geval aan de orde. Dit zal nader worden vastgelegd in een notariële akte.

### **8.6 Kabels en leidingen**

Het voornemen leidt niet tot een belemmering voor wat betreft kabels en leidingen. Ook liggen er in de nabije omgeving geen leidingen die een toename van groeps- en plaatsgebonden risico met zich meebrengen (zie ook paragraaf 6.9).

### <span id="page-59-2"></span>**8.7 Bereikbaarheid (hulpdiensten, huisvuildiensten, tijdens bouw)**

Het plangebied is vanuit beide richtingen van de Oude Rijksweg goed bereikbaar. Hulpdiensten kunnen bij calamiteiten op tijd ter plaatse zijn. Ook zijn de percelen zo ingericht dat huisvuildiensten en het bouwverkeer op een veilige en adequate wijze kan aan- en afrijden en hun werkzaamheden verrichten.

### <span id="page-59-3"></span>**8.8 Tijdelijke opslag grond**

Het kan voorkomen dat er in de bouwfase tijdelijk grond moet worden opgeslagen. Op de percelen is hier voldoende ruimte voor.

### <span id="page-60-1"></span><span id="page-60-0"></span>**HOOFDSTUK 9 JURIDISCHE ASPECTEN EN PLANVERANTWOORDING**

### **9.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

### <span id="page-60-2"></span>**9.2 Opzet van de regels**

#### **9.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels (begripsbepalingen en wijze van meten);
- 2. Bestemmingsregels;
- 3. Algemene regels (o.a. afwijkingsregels);
- 4. Overgangs- en slotregels.

#### **9.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- Begrippen (Artikel 1)
In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.

- Wijze van meten (Artikel 2)
Dit artikel geeft op een eenduidige manier aan op welke wijze bouwhoogtes, afstanden, dakhellingen en oppervlakten moeten worden gemeten en hoe voorkomende eisen betreffende de maatvoering begrepen moeten worden.

#### **9.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bebouwingshoogte, bebouwingspercentage, etc.);
- Specifieke gebruiksregels: bepalingen wat onder strijdig gebruik wordt aangemerkt;
- Wijzigingsbevoegdheden welke onder voorwaarden mogelijkheden bieden tot het vergroten van het bouwvlak en het splitsen van woningen;
- Nadere eisen; in de dubbelbestemming 'Waarde Beschermd dorpsgezicht' zijn nadere eisen opgenomen, waarbij het college nadere eisen kan stellen aan de verschijningsvorm van bebouwing;
- Afwijkingen van de gebruiks- en bouwregels: onder welke voorwaarde mag afgeweken worden van de aangegeven bestemmingen en bouwregels;
- Omgevingsvergunning voor het uitvoeren van een werk, geen bouwwerk zijnde, of van werkzaamheden: ter bescherming van cultuurhistorische waarden is in de dubbelbestemming 'Waarde – Beschermd dorpsgezicht' een omgevingsvergunningstelsel opgenomen ter bescherming van deze waarden.

#### **9.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- Anti-dubbeltelregel (Artikel 7) Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- Algemene gebruiksregels (Artikel 8) In dit artikel staat beschreven welk gebruik van gronden en bouwwerken in elk geval strijdig zijn met het bestemmingsplan.
- Algemene afwijkingsregels (Artikel 9) In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- Algemene wijzigingsregels (Artikel 10) Dit artikel beschrijft de algemene wijzigingsregels. Deze regels maken het onder andere mogelijk om het plan te wijzigen en geringe wijzigingen aan te brengen voor wat betreft de situering en vergroting van het bouwvlak en het wijzigen van de bestemming in Verkeer.
- Algemene procedureregels (Artikel 11) In dit artikel zijn de procedureregels ten aanzien van het stellen van een nadere eis opgenomen.
- Overige regels (Artikel 12) In de overige regels zijn voorschriften opgenomen om te voorzien in voldoende parkeergelegenheid en/of voldoende laad- en losruimte.

#### **9.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregels wordt aangegeven hoe het bestemmingsplan wordt genoemd.

### <span id="page-62-0"></span>**9.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is.

In deze paragraaf worden de gemaakte keuzes nader onderbouwd. Ten aanzien van de plansystematiek voor de bestemmingen is zoveel mogelijk aansluiting gezocht bij de plansystematiek van de geldende bestemmingsplannen "De Streek" en "Veegplan, De Streek". Op enkele onderdelen is maatwerk geleverd in de juridische regeling. Deze systematiek is opgesteld met oog op een goede ruimtelijke kwaliteit, levensloopbestendig wonen, praktijkgerichtheid, rechtszekere en juridisch houdbare regels en handhaafbare regels. Deze uitgangspunten zijn in het bestemmingsplan vertaald.

#### **"Wonen - 1" (Artikel 3)**

De voor 'Wonen – 1' aangewezen gronden zijn bestemd voor wonen (al dan niet in combinatie met nevenactiviteiten), tuinen en erven, groenvoorzieningen, cultuurgrond, water, verkeers- en verblijfsdoeleinden, openbare nutsvoorzieningen en speelvoorzieningen.

In de regels is een onderscheid gemaakt in bouwregels voor 'hoofdgebouwen', 'aan- en uitbouwen, bijgebouwen en overkappingen', 'openbare nutsvoorzieningen' en 'bouwwerken, geen gebouwen zijnde'. Het aantal woningen binnen een bouwvlak mag niet meer bedragen dan 2.

In de specifieke gebruiksregels is een voorwaardelijke verplichting opgenomen inzake de erfinrichting. Hiermee wordt de uitvoering en instandhouding van de erfinrichtingsmaatregelen juridisch geborgd.

Er kan van de bouw- en gebruiksregels met een omgevingsvergunning voor bepaalde onderdelen worden afgeweken. Tot slot is er een wijzigingsbevoegdheid opgenomen die erin voorziet het plan op bepaalde punten, onder voorwaarden te wijzigen.

#### **"Waarde – Archeologie 3" (Artikel 4)**

De voor 'Waarde - Archeologie 3' aangewezen gronden zijn, behalve voor de andere daar voorkomende bestemmingen, mede bestemd voor het behoud van hoge archeologische verwachtingswaarden.

Op deze gronden mogen geen bouwwerken worden gebouwd, waarbij de bodem dieper dan 50 cm beneden het maaiveld wordt geroerd, met uitzondering van:

- a. bouwwerken ter vervanging van bestaande bouwwerken, waarbij de bestaande oppervlakte met niet meer dan 100 m² wordt uitgebreid;
- b. bouwwerken met een oppervlakte kleiner dan 100 m² ten behoeve van andere, voor deze gronden geldende bestemmingen.

#### **"Waarde – Archeologie 5" (Artikel 5)**

De voor 'Waarde - Archeologie 5' aangewezen gronden zijn, behalve voor de andere daar voorkomende bestemmingen, mede bestemd voor het behoud van middelhoge archeologische verwachtingswaarden.

Op deze gronden mogen geen bouwwerken worden gebouwd, waarbij de bodem dieper dan 40 cm beneden het maaiveld wordt geroerd, met uitzondering van:

- a. bouwwerken ter vervanging van bestaande bouwwerken, waarbij de bestaande oppervlakte met niet meer dan 3.000 m² wordt uitgebreid;
- b. bouwwerken met een oppervlakte kleiner dan 3.000 m² ten behoeve van andere, voor deze gronden geldende bestemmingen.

#### **"Waarde - Beschermd dorpsgezicht" (Artikel 6)**

De voor 'Waarde - Beschermd dorpsgezicht' aangewezen gronden zijn, behalve voor de andere daar voorkomende bestemming(en), mede bestemd voor behoud, herstel en versterking van het karakteristieke dorpsgezicht (De Streek) zoals dat is verwoord in de aanwijzing dorpsgezicht d.d. 18 oktober 1993 (Bijlage 2) en het document 'Staphorst een eigen wereld' van 31 mei 2005.

### <span id="page-64-1"></span><span id="page-64-0"></span>**HOOFDSTUK 10 HANDHAAFBAARHEID**

### **10.1 Wijze van handhaafbaarheid regels**

Het bestemmingsplan wil een sturend instrument zijn voor de ruimtelijke en functionele inrichting van het plangebied. Aan de hand van de in het bestemmingsplan opgenomen regels worden voorgenomen activiteiten (bouwactiviteiten en gebruik van gronden en gebouwen) getoetst.

Middels het stelsel van vergunningverlening worden de regels toegepast. Als blijkt dat zonder of in afwijking van de regels activiteiten plaatsvinden, is handhaving in enge zin aan de orde, gericht op het ongedaan maken van een overtreding.

Handhaving is belangrijk om de sturing die het bestemmingsplan beoogt tot haar recht te laten komen. Handhaving heeft echter alleen zin wanneer de noodzaak en het nut hiervan kunnen worden aangetoond, een grondige inventarisatie van de feitelijke situatie (grondgebruik en bebouwing) heeft plaatsgevonden en draagvlak onder betrokkenen kan worden verkregen voor het beleid.

Handhavend optreden tegen overtredingen van bestemmingsplannen vindt plaats via de publiekrechtelijke weg. Bij ernstige overtredingen zal handhaving via het (regulier) bestuursrechtelijke traject worden ingezet.

Het ontwikkelen van beleid en de vertaling hiervan in een bestemmingsplan heeft weinig zin, indien na de vaststelling van het bestemmingsplan de regels van het plan niet gehandhaafd (kunnen) worden. Daarom is het belangrijk al tijdens het opstellen van een bestemmingsplan aandacht te besteden aan de handhaafbaarheid van de opgestelde voorschriften. Hierbij is een aantal punten in het bijzonder van belang:

#### *1. Voldoende kenbaarheid van en draagvlak voor het bestemmingsplan*

Een goed handhavingsbeleid begint bij de kenbaarheid van het bestemmingsplan bij degenen die het moeten naleven. De inhoud van het plan kan slechts gehandhaafd worden, indien het beleid en de regeling in grote kring ondersteund wordt door de gebruikers van het bestemmingsplan. Een algemene positieve benadering van het bestemmingsplan is om die reden wenselijk. Uiteraard zal niet iedereen zich kunnen vinden in elk onderdeel van het plan.

#### *2. Realistische en inzichtelijke regeling*

Een juridische regeling dient inzichtelijk en realistisch te zijn. Dat wil zeggen, dat het plan niet onnodig beperkend of inflexibel dient te zijn. De planregels dienen niet meer, maar ook niet minder te regelen dan noodzakelijk is.

#### *3. Actief handhavingsbeleid*

Het sluitstuk van een goed handhavingsbeleid is voldoende controle op de feitelijke situatie in het plangebied. Indien de regels worden overtreden moeten adequate maatregelen worden getroffen. Indien dit wordt nagelaten ontstaat een grote mate van rechtsonzekerheid.

### <span id="page-65-0"></span>**BIJLAGEN BIJ DE TOELICHTING**

### <span id="page-66-0"></span>**Bijlage 1 Erfinrichtingsplan**

### <span id="page-67-0"></span>**Bijlage 2 Archeologisch bureauonderzoek**

### <span id="page-68-0"></span>**Bijlage 3 Verkennend bodemonderzoek**

<span id="page-69-0"></span>**Bijlage 4 Watertoets**

### <span id="page-70-0"></span>**Bijlage 5 Quickscan Flora en fauna**

### <span id="page-71-0"></span>**Bijlage 6 Akoestisch onderzoek**