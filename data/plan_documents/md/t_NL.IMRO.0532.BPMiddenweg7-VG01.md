Bestemmingsplan Middenweg 7 Bovenkarspel **Gemeente Stede Broec Vastgesteld**

# Bestemmingsplan Middenweg 7 Bovenkarspel **Gemeente Stede Broec Vastgesteld**

| Rapportnummer BRO:            | P00431_3                       |
|-------------------------------|--------------------------------|
| Identificatienummer:          | NL.IMRO.0532.BPMiddenweg7-VG01 |
| Datum:                        | 25 juni 2020                   |
| Contactpersoon opdrachtgever: | Kuin Vastgoedontwikkeling B.V. |
| Projectteam BRO:              | JR, NvdH, JvdA                 |
| Concept:                      | september 2018                 |
| Voorontwerp:                  | mei 2019                       |
| Ontwerp:                      | november 2019, december 2019   |
| Vaststelling:                 | 25 juni 2020                   |
| Trefwoorden:                  | --                             |
| Bron foto kaft:               | BRO, Abstract                  |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

| Inhoudsopgave                        | pagina |
|--------------------------------------|--------|
| 1. INLEIDING                         | 3      |
| 1.1 Aanleiding                       | 3      |
| 1.2 Ligging en begrenzing plangebied | 3      |
| 1.3 Planologische regeling           | 5      |
| 1.4 Leeswijzer                       | 5      |
| 2. BESCHRIJVING BESTAANDE SITUATIE   | 6      |
| 2.1 Huidige situatie                 | 6      |
| 2.2 Toekomstige situatie             | 8      |
| 3. BELEIDSKADER                      | 9      |
| 3.1 Rijksbeleid                      | 9      |
| 3.2 Provinciaal beleid               | 12     |
| 3.3 Regionaal beleid                 | 13     |
| 3.4 Gemeentelijk beleid              | 15     |
| 4. MILIEUASPECTEN                    | 18     |
| 4.1 M.e.r.-beoordeling               | 18     |
| 4.2 Bodemkwaliteit                   | 18     |
| 4.3 Water                            | 19     |
| 4.4 Bedrijven en milieuzonering      | 23     |
| 4.5 Akoestiek                        | 24     |
| 4.5.1 Wegverkeerslawaai              | 24     |
| 4.5.2 Industrielawaai                | 25     |
| 4.6 Verkeer en parkeren              | 25     |
| 4.7 Luchtkwaliteit                   | 26     |
| 4.8 Cultuurhistorie & Archeologie    | 27     |
| 4.9 Natuurwaarden                    | 29     |
| 4.10 Kabels en leidingen             | 31     |
| 4.11 Externe veiligheid              | 31     |
| 4.12 Duurzaam bouwen                 | 33     |
| 4.13 Trillingshinder                 | 35     |
| 5. UITVOERBAARHEID                   | 39     |
| 5.1 Maatschappelijke uitvoerbaarheid | 39     |

| 6. PLANSTUKKEN                            | 41 |
|-------------------------------------------|----|
| 6.1 Planstukken                           | 41 |
| 6.2 Toelichting op de analoge verbeelding | 41 |
| 6.3 Toelichting op de regels              | 41 |
| 7. INSPRAAK, OVERLEG EN PROCEDURE         | 44 |
| 7.1 Overleg                               | 44 |
| 7.2 Ontwerp                               | 44 |

- 7.3 Vaststelling 44
#### **SEPARATE BIJLAGEN**

- Bijlage 1: Ladder voor duurzame verstedelijking
- Bijlage 2: Rapport woonbehoefteonderzoek Westfriesland
- Bijlage 3: Aanmeldingsnotitie MER
- Bijlage 3: Akoestisch onderzoek, wegverkeerslawaai
- Bijlage 5: Akoestisch onderzoek, industrielawaai
- Bijlage 6: Bodemonderzoek
- Bijlage 7: Quickscan Flora en Fauna
- Bijlage 8: Kwantitatieve risicoanalyse
- Bijlage 9: Aanlegtekening Presentatietekening
- Bijlage 10: Asbest- en funderingsonderzoek
- Bijlage 11: Schaduwtekeningenappartementen Middenweg
- Bijlage 12: Schaduwtekeningen Middenweg
- Bijlage 13: Stikstofdepositieberekening
- Bijlage 14: Nota inspraakreacties
- Bijlage 15: Nota zienswijzen

# **1. INLEIDING**

# **1.1 Aanleiding**

Midden in de kern Bovenkarspel, nabij het station, de centrumvoorzieningen en het woongebied, liggen enkele bedrijfspercelen, waaronder de locatie Middenweg 7. Op deze locatie is een bedrijfspand aanwezig waar de afgelopen jaren meerdere functies in hebben plaatsgevonden. In samenwerking met de gemeente Stede Broec wil Kuin Vastgoedontwikkeling B.V. de bedrijfslocatie herontwikkelen ten behoeve van woningbouw. Kuin Vastgoedontwikkeling B.V. (hierna initiatiefnemer genoemd) is voornemens het bestaande bedrijfspand te slopen en een nieuw hoogwaardig appartementencomplex te realiseren. Deze herontwikkeling is tevens aanleiding om de ruimtelijk kwaliteit aan de Middenweg te verbeteren waardoor dit deel van het centrumgebied van Bovenkarspel wordt opgewaardeerd.

Het beoogde appartementencomplex is op basis van het vigerende bestemmingsplan 'Centrum Stede Broec' echter niet mogelijk. Om het initiatief mogelijk te maken, is een herziening van het bestemmingsplan noodzakelijk. Voorliggend bestemmingsplan voorziet in het nieuwe planologisch-juridische kader voor de locatie Middenweg 7 waarin is aangetoond dat het initiatief op de verschillende relevante onderdelen haalbaar is.

# **1.2 Ligging en begrenzing plangebied**

Het plangebied betreft de kadastrale percelen sectie A, nummers 2365, 2364 en 1546 aan de Middenweg te Bovenkarspel en heeft een oppervlakte van ca. 6.770 m2 . Het plangebied wordt aan de noorden oostzijde begrenst door een watergang met daar achter een woongebied. Aan de westzijde grenst een bedrijfsperceel aan het plangebied. De zuidelijke grens wordt gevormd door de Middenweg.

Op de afbeeldingen in figuur 1.1 is de globale ligging van het plangebied in groter verband weergegeven. Daaronder is een gedetailleerde luchtfoto afgebeeld waarop de ligging van het plangebied in zijn omgeving te zien is.

Figuur 1.1 Globale ligging van het plangebied

# **1.3 Planologische regeling**

Op dit moment is het bestemmingsplan 'Centrum Stede Broec' van de gemeente Stede Broec het geldende bestemmingsplan voor het onderhavig plangebied. Dit bestemmingsplan is door de gemeenteraad vastgesteld op 22 december 2016. Het plangebied (zie figuur 1.2) heeft hierin de bestemming 'Bedrijf' met verschillende maatvoeringseisen. Tevens geldt de dubbelbestemming 'Waarde – Archeologie 4' voor het plangebied.

Figuur 1.2 Uitsnede bestemmingsplan met het plangebied rood omlijnd

Binnen het bestemmingsvlak van de bestemming 'Bedrijf' is het uitoefenen van bedrijfsmatige activiteiten die staan vermeld in de categorieën 1 en 2 van de Lijst van bedrijfsactiviteiten toegestaan. Binnen deze kaders is niet mogelijk woningen in de vorm van een appartementengebouw te realiseren. Een herziening van het vigerende bestemmingsplan is noodzakelijk om het initiatief mogelijk te maken. Voorliggend bestemmingsplan betreft een partiële herziening van het geldende bestemmingsplan en voorziet in de nieuwe planologisch-juridische kaders voor het plangebied.

# **1.4 Leeswijzer**

In hoofdstuk 2 wordt de bestaande situatie beschreven. In hoofdstuk 3 wordt ingegaan op de toekomstige situatie. Hoofdstuk 4 schetst het relevante beleidskader voor het plan. Daarbij wordt ingegaan op rijks-, provinciaal, en gemeentelijk beleid. In hoofdstuk 5 worden de omgevingsaspecten behandeld, waaraan de nieuwe ontwikkeling wordt getoetst. Alle uitgevoerde relevante onderzoeken komen daarbij aan de orde. Hoofdstuk 6 beschrijft de maatschappelijke en economische uitvoerbaarheid van het plan. In hoofdstuk 7 wordt ingegaan op de juridische planopzet. In hoofdstuk 8 volgt een beschrijving van de omgevingsdialoog en overlegreacties, terwijl in hoofdstuk 9 de wettelijke procedure tot vaststelling van het bestemmingsplan is beschreven.

# **2. BESCHRIJVING BESTAANDE SITUATIE**

# **2.1 Huidige situatie**

De omgeving van het plangebied bestaat uit het centrumgebied van Bovenkarspel en Grootebroek, deze dorpen zijn praktisch gezien samengesmolten tot één kern. Het centrumgebied bestaat onder andere uit het overdekte Winkelcentrum Het Streekhof en andere detailhandel en dienstverlening, zoals het gebouw van het gemeentehuis en de Rabobank. Deze voorzieningen bevinden zich ten westen van het plangebied. Ten noorden van het plangebied zijn woningen aanwezig die, door het ontbreken van beplanting, op de bedrijfsbebouwing uitkijken. Ter hoogte van het plangebied is ten zuiden van de Middenweg een bedrijfsverzamelgebouw aanwezig waar detailhandel in niet dagelijkse goederen is gevestigd. Het betreffen winkels als de Action, Hema en woonwinkels. Op loopafstand is het trainstation van Bovenkarspel-Grootebroek aanwezig. Op het aangrenzende perceel Middenweg 5 is een woningcorporatie gevestigd.

Het plangebied is in de huidige situatie een bedrijfsperceel. Er is enigszins verouderde bedrijfsbebouwing (1992) aanwezig in de vorm van een kantoorgebouw met aangrenzend een bedrijfshal die is voorzien van laaddocks voor vrachtwagens. Momenteel is er tijdelijk een rijwielzaak gevestigd in de bedrijfsbebouwing. Het plangebied is verder grotendeels verhard, langs de randen is beplanting aanwezig, en wordt aan de zuidzijde ontsloten op de Middenweg. Het geheel geeft een versteende en grauwe indruk wat niet ten goede komt aan de ruimtelijke kwaliteit van dit deel van het centrumgebied Bovenkarspel-Grootebroek. Navolgende afbeeldingen geven een impressie van de huidige situatie van het plangebied.

Figuur 2.1 Zicht op de bedrijfshal in het plangebied

Figuur 2.2 Weergave van het straatbeeld van de Middenweg

Figuur 2.3 Zicht op de achterzijde van de bedrijfsbebouwing in het plangebied

# **2.2 Toekomstige situatie**

Initiatiefnemer is voornemens de bedrijfslocatie te herontwikkelen ten behoeve van woningbouw. De bestaande bebouwing wordt gesloopt en er wordt een nieuw hoogwaardig appartementencomplex met 52 koopappartementen gerealiseerd. Het complex bestaat uit twee appartementsgebouwen met respectievelijk 5 en 4 bouwlagen. Het omliggende terrein wordt groen ingericht: de watergang aan de oostzijde wordt verbreed en er wordt een groene singel van heesters en bomen aan de noord- en oostgrens van het plangebied aangelegd. Het dak van de half verdiepte parkeergarage wordt ingericht als daktuin. Tevens wordt de relatie van het plangebied met de Middenweg versterkt door het realiseren van extra parkeervakken op maaiveldniveau voor bezoekers van de woningen en tevens voor het winkelend publiek aan de overzijde van de Middenweg. Dit gedeelte van het plangebied wordt in feite bij de verkeersstructuur en herinrichting van de Middenweg betrokken. In bijlage 9 is het ontwerp voor de herinrichting van de Middenweg opgenomen.

De voorgenomen ontwikkeling leidt tot een duidelijke en sterke kwaliteitsimpuls van het ruimtelijke beeld van de Middenweg en in groter verband het gehele centrumgebied van Bovenkarspel-Grootebroek.

Figuur 2.4 Impressie toekomstige situatie van het plangebied

# **3. BELEIDSKADER**

# **3.1 Rijksbeleid**

#### **Structuurvisie Infrastructuur en Ruimte**

In de Structuurvisie Infrastructuur en Ruimte (vastgesteld op 13 maart 2012) staan de plannen van de Rijksoverheid voor ruimte en mobiliteit. Het Rijk stelt dat er een aanpak dient te ontstaan waarmee Nederland concurrerend, bereikbaar, leefbaar en veilig maakt. Om dit te kunnen bewerkstelligen laat het Rijk de ruimtelijke ordening meer over aan de decentrale overheden (provincie en gemeenten) en komt de gebruiker centraal te staan.

De Structuurvisie Infrastructuur en Ruimte richt zich op de volgende 13 nationale belangen behorend onder de voorname drie streefdoelen:

#### *Vergroten van de concurrentiekracht van Nederland*

- 1. Een excellente ruimtelijk-economische structuur van Nederland door een aantrekkelijk vestigingsklimaat in en goede internationale bereikbaarheid van de stedelijke regio's met een concentratie van topsectoren (nationaal belang 1);
- 2. Ruimte voor het hoofdnetwerk voor (duurzame) energievoorziening en de energietransitie (nationaal belang 2);
- 3. Ruimte voor het hoofdnetwerk voor vervoer van (gevaarlijke) stoffen via buisleidingen (nationaal belang 3);
- 4. Efficiënt gebruik van de ondergrond (nationaal belang 4).

#### *Verbeteren en ruimtelijk zekerstellen van de bereikbaarheid*

- 5. Een robuust hoofdnet van wegen, spoorwegen en vaarwegen rondom en tussen de belangrijkste stedelijke regio's inclusief de achterlandverbindingen (nationaal belang 5);
- 6. Betere benutting van de capaciteit van het bestaande mobiliteitssysteem (nationaal belang 6);
- 7. Het in stand houden van het hoofdnet van wegen, spoorwegen en vaarwegen om het functioneren van het mobiliteitssysteem te waarborgen (nationaal belang 7).

#### *Waarborgen kwaliteit leefomgeving*

- 8. Verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's (nationaal belang 8);
- 9. Ruimte voor waterveiligheid, een duurzame zoetwatervoorziening en kaders voor klimaatbestendige stedelijke (her)ontwikkeling (nationaal belang 9);
- 10. Ruimte voor behoud en versterking van (inter)nationale unieke cultuurhistorische en natuurlijke kwaliteiten (nationaal belang 10);
- 11. Ruimte voor een nationaal netwerk van natuur voor het overleven en ontwikkelen van flora- en faunasoorten (nationaal belang 11);
- 12. Ruimte voor militaire terreinen en activiteiten (nationaal belang 12);
- 13. Zorgvuldige afweging en transparante besluitvorming bij alle ruimtelijke en infrastructurele besluiten (nationaal belang 13).

Uit bovenstaande drie doelen zijn de dertien nationale belangen naar voren gekomen. Deze zijn geografisch weergegeven via de Nationale hoofdstructuur. Het plangebied is niet binnen een Nationale Hoofdstructuur gelegen.

#### *Doorwerking plangebied*

Het project behoort niet tot 1 van de 13 belangen waarvoor decentrale overheden geen beleidsvrijheid hebben. Het beleid inzake het mogelijk maken van een ruimte-voor-ruimte woning wordt dan ook neergelegd bij de decentrale overheden.

#### **Besluit algemene regels ruimtelijke ordening (Barro)**

Het Besluit algemene regels ruimtelijke ordening (Barro) geeft richtlijnen voor de inhoud van bestemmingsplannen voor zover het gaat om ruimtelijke ontwikkelingen van nationaal belang. In het SVIR wordt bepaald welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Barro bevestigt in juridische zin die kaderstellende uitspraken. De normering uit het Barro werkt zoveel mogelijk direct door op het niveau van de lokale besluitvorming. Bij besluitvorming over bestemmingsplannen moeten de regels worden gerespecteerd. Het merendeel van de regels legt beperkingen op, daarin is een gradatie te onderkennen. Deze zijn geformuleerd als een 'ja-mits', een 'ja, voor zover', een 'nee-tenzij', een 'nee-als' of een stringente 'nee' bepaling.

#### *Doorwerking plangebied*

Er worden geen nieuwe ontwikkelingen mogelijk gemaakt in onderhavig bestemmingsplan die in strijd zijn met één van de nationale belangen. Onderhavige ontwikkeling is dus in overeenstemming met het Barro.

#### **Ladder voor duurzame ontwikkeling**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.1

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien" (artikel 3.1.6 lid 2 Bro).

#### *Doorwerking plangebied*

Gelet op het programma van het initiatief (52 woningen), moet het plan beschouwd worden als een 'nieuwe stedelijke ontwikkeling' en is de toets aan de Ladder wettelijk verplicht. In bijlage 1 van dit be-

 1 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

stemmingsplan is een uitgebreide verantwoording van de ladder voor duurzame verstedelijking opgenomen waarin de behoefte naar de appartementen is onderzocht. Hier volgen enkel de belangrijkste resultaten van de verantwoording en de conclusie.

Na rekening te houden met reeds gerealiseerde en gesloopte woningen in 2017 en 2018 resteert voor de gemeente Stede Broec een behoefte aan 642 woningen tot 2030. De totale plancapaciteit (hard en zacht) in de gemeente Stede Broec van 601 woningen ligt lager dan de woningbehoefte (642 woningen). Dit betekent dat de bestaande plancapaciteit nog niet voldoende voorziet in de woningbehoefte en er nog ruimte is voor circa 41 woningen tot 2030. Het initiatief van 52 woningen in het plangebied is reeds meegenomen in de woningbouwprogrammering voor de gemeente Stede Broec als zachte plancapaciteit. Er wordt daarom geconcludeerd dat het initiatief voorziet in een kwantitatieve behoefte binnen het verzorgingsgebied. Het type woningen dat wordt voorzien aan de Middenweg en de differentiatie hierbinnen voorziet in een kwalitatieve behoefte aan appartementen (met name interessant voor eenpersoonshuishoudens en kleinere huishoudens met diverse inkomens). Daarmee vormt het plan een aanvulling op de Stede Broecse en de regionale woningvoorraad, die voornamelijk uit grondgebonden eengezinswoningen bestaat. Met het toevoegen van appartementen wordt er door het initiatief in kwalitatieve zin dus voorzien in een (toekomstbestendige) behoefte. Bovendien voldoet het planinitiatief aan de Middenweg in Bovenkarspel aan alle aspecten van de West-Friese basis en aan ten minste zes aspecten van het West-Fries vooruitdenken2 . Het plan past hiermee binnen de beleidskaders van West-Friesland.

Aanvullend wordt opgemerkt dat een recent regionaal kwalitatief woonbehoefte-onderzoek van Atrivé3 (zie bijlage 2 bij deze plantoelichting) bevestigt dat het plan voorziet in een woonprogramma waar behoefte aan is, namelijk appartementen. Het vormt een aanvulling op de bestaande woningvoorraad. De wens van de regio Westfriesland is om een divers en veelzijdig woningaanbod te realiseren. Het aandeel appartementen is op zowel kern-, gemeentelijk als regionaal niveau momenteel schaars. De woningvoorraad bestaat hoofdzakelijk uit grondgebonden woningen; het aandeel appartementen is veel kleiner dan het landelijk gemiddelde. Ook zijn er relatief weinig kleine woningen beschikbaar in de bestaande voorraad. Met name op langere termijn verschuift de vraag van hoofdzakelijk rij- en hoekwoningen naar meer appartementen (specifiek met lift, zodat deze tevens geschikt zijn voor senioren). In het onderzoek wordt geadviseerd hierop op korte termijn reeds te anticiperen. Met het plan wordt in deze kwalitatieve behoefte voorzien en wordt hierop geanticipeerd. Het plan vormt een aanvulling op de bestaande woningvoorraad en voorziet mede door de penthouses in een divers aanbod.

Gelet op de ligging van het plangebied binnen het bestaand stedelijk gebied en de ruimtelijke structuren kan tevens geconcludeerd worden dat er sprake is van duurzaam ruimtegebruik. Via dit initiatief wordt immers voldaan aan de wens en ambitie om nieuwe ontwikkelingen waar mogelijk te ontwikkelen binnen bestaand stedelijk gebied.

Gezien het voorgaande wordt geconcludeerd dat onderhavig initiatief wordt passend wordt geacht binnen de Ladder voor duurzame verstedelijking, aangezien er wordt gezien in een behoefte op de langere termijn binnen de afgebakende regio en het geen nadelige effecten heeft voor de regio en gemeente.

 2 Zie Bijlage 1, pag. 11-14. Ten tijde van het opstellen van betreffend document, was nog niet duidelijk in hoeverre het plan bijdraagt aan de duurzaamheidsdoelstellingen en is zekerheidshalve uitgegaan van minimaal 5 aspecten waaraan wordt voldaan. Dit aspect is thans nader uitgewerkt en in par. 5.12 van deze toelichting wordt gemotiveerd dat aan dit aspect wordt voldaan. Dit betekent dat aan minimaal 6 aspecten wordt voldaan.

<sup>3</sup> Atrivé, 'Westfries vooruitdenken en tempo maken. Eindrapport regionaal kwalitatief woningmarktonderzoek', 21 november 2018.

# **3.2 Provinciaal beleid**

### **Omgevingsvisie Noord-Holland 2050**

Op 19 november 2018 is door Provinciale Staten (PS) de Omgevingsvisie NH2050 vastgesteld. De beleidsnota vervangt de Sructuurvisie 2040 en loopt vooruit op de Omgevingswet, die in 2021 in werking zal treden. In de visie streeft de provincie naar een evenwichtige balans tussen economische groei en leefbaarheid. Een economisch vitale provincie draagt bij aan het welzijn, en een leefbare provincie draagt bij aan economische vitaliteit. De provincie staat voor een gezonde en veilige leefomgeving, goed voor mens, plant en dier, en daarmee ook goed voor het economisch vestigingsklimaat binnen de provincie. Dit evenwicht staat ten dienste van duurzame ontwikkeling: toekomstige generaties moeten ook profiteren van de keuzes die wij maken.

In de omgevingsvisie is het principe van 'lokaal wat kan, centraal wat moet' leidend. Hieruit komen een aantal hoofdthema's naar voren:

- Noord-Holland in beweging, op weg naar een economisch en duurzame toekomst;
- Dynamisch schiereiland, benutten van een unieke ligging;
- Metropool in ontwikkeling, vergroten agglomeratiekracht door het ontwikkelen van een samenhangend metropolitaan systeem;
- Sterke kernen, sterke regio's, sterke kernen houden regio's vitaal;
- Nieuwe energie, economische kansen benutten van energietransitie;
- Natuurlijk en vitaal landelijke omgeving, vergroten van biodiversiteit en ontwikkelen van een economisch duurzame agri-foodsector.

#### *Doorwerking plangebied*

Voor de beoogde ontwikkeling is met name het hoofdthema 'sterke kernen, sterke regio's, sterke kernen houden regio's vitaal' van toepassing. De beoogde ontwikkeling vindt plaats binnen bestaand stedelijk gebied en betreft de herontwikkeling van een bedrijfsperceel. De bedrijfsactiviteiten worden gestaakt en de bebouwing wordt gesaneerd ten behoeve van de woningbouw. Tevens worden openbare parkeergelegenheden op het plangebied gerealiseerd zodat de parkeerdruk van het winkelend publiek in de Middenweg beter wordt opgevangen. Gezien het voorgaande wordt geconcludeerd dat er sprake is van efficiënt en duurzaam ruimtegebruik wat bijdraagt aan de vitaliteit van de kern en regio. De ontwikkeling is in overeenstemming met de Omgevingsvisie Noord-Holland 2050.

#### **Provinciale Ruimtelijke Verordening (2019)**

Bij de Structuurvisie hoort een Provinciale Ruimtelijke Verordening (PRV). In de Provinciale Ruimtelijke Verordening (PRV) zijn regels opgenomen waaraan ruimtelijke plannen in Noord-Holland moeten voldoen. Naar aanleiding van nieuwe wetgeving en/of provinciaal beleid wordt de PRV regelmatig aangepast. Op 14 januari 2019 is deze als geconsolideerde versie gepubliceerd.

Voor dit project is het beleidsveld 'nieuwe stedelijke ontwikkeling' van belang. *Artikel 5a Nieuwe stedelijke ontwikkeling*

- *1. Een bestemmingsplan kan uitsluitend voorzien in een nieuwe stedelijke ontwikkeling als deze ontwikkeling in overeenstemming is met de binnen de regio gemaakte schriftelijke afspraken.*
- *2. Gedeputeerde staten stellen nadere regels aan de afspraken bedoeld in het eerste lid.*

#### *Doorwerking plangebied*

De ontwikkeling betreft een nieuwe stedelijke ontwikkeling. Aangezien de ladder voor duurzame verstedelijking, waarvan regionale behoefte een toetspunt is, positief is doorlopen (zie paragraaf 3.1), wordt geconcludeerd dat het plan voldoet aan artikel 5a van de verordening.

#### **Beleidsprogramma Maak Plaats!**

Met Maak Plaats! wil de provincie Noord-Holland stationsomgevingen beter benutten en in samenhang met elkaar ontwikkelen. Alle 60 treinstations en 4 grote busstations in de provincie, zijn geanalyseerd. Er is in kaart gebracht wat onder meer ontwikkelingsmogelijkheden zijn en wat de huidige kwaliteiten zijn. De scores zijn uitgewerkt in het vlindermodel, dat OV-knooppunten als bestemming en verbinding in beeld brengt.

Door de stationsomgevingen beter te benutten, wordt het reizigerspotentieel groter. Meer activiteiten en een goede bereikbaarheid leiden tot meer reizigers en een betere benutting van de capaciteit op het spoor. Dit draagt ook bij aan het vergroten van de keuzemogelijkheden binnen het daily urban system; OV, auto, fiets, lopen of een combinatie. Er zijn 4 inhoudelijke doelstellingen geformuleerd. Om knooppunten te ontwikkelen moet worden samengewerkt. Dit gebeurt op 3 niveaus. Deze zijn geformuleerd in 3 procesmatige doelstellingen. De 7 doelstellingen zijn 22 maart 2016 door GS vastgesteld en luiden als volgt:

Inhoudelijke doelstellingen

- 1. Verbeteren van knooppunten en de samenhang tussen knooppunten;
- 2. Verbeteren stationsomgevingen tot comfortabel en optimaal functionerende schakel;
- 3. Beter benutten bestaande ruimte rond stationsomgevingen;
- 4. Stationsomgevingen aantrekkelijker en leefbaarder maken.

Procesmatige doelstellingen

- 5. Benutten samenwerkingsverbanden op netwerkniveau;
- 6. Waar nodig vormen van samenwerkingsverbanden en coalities op corridorniveau;
- 7. Faciliteren van samenwerkingsverbanden op knooppuntniveau.

#### *Beoordeling voor het plangebied*

Het plangebied ligt op circa 130 meter van treinstation Bovenkarspel-Grootebroek. Voor ieder station in de provincie is een 'knooppuntmilieu' geformuleerd, waarin de belangrijkste 'ideaaltypische' ontwikkelingsrichtingen zijn opgenomen. In totaal zijn er twaalf knooppuntenmilieus. De twaalf knooppuntmilieus zijn ideaaltypische situaties. Station Bovenkarspel-Grootebroek is ingedeeld in knooppuntmilieu 'centrum dorp'. Kenmerkend voor dit milieu is de ligging nabij een dorpscentrum en de multifunctionele structuur van wonen in lage dichtheid en een mix van dagelijkse voorzieningen en horeca. Het beoogde initiatief voorziet in een aantrekkelijk woonmilieu dat bijdraagt aan de verbetering van de openbare ruimte van het gebied. Het past daardoor in het beleidsprogramma 'Maak Plaats!'.

## **3.3 Regionaal beleid**

#### **Regionale structuurschets 'Westfriesland een dijk van een regio' 2016**

Westfriesland is een regio met veel kwaliteiten. De regio ligt prachtig aan het Markermeer /IJsselmeer, heeft een vitale, diverse agrarische sector, kent mooie steden, bestaat uit aantrekkelijke landschappen en bezit een sterke ondernemersgeest. Een regio die gunstig gelegen is in Noord-Holland ten opzichte de dynamische Amsterdamse regio en goed verbonden is. Om de regio verder te versterken is het

Pact van Westfriesland opgesteld. De zeven gemeenten van Westfriesland hebben aangegeven dat ze binnen vijf jaar tot de top 10 van meest aantrekkelijke regio's van Nederland willen horen. Om de ambitie te bereiken heeft de regio onder andere een regionale structuurschets opgesteld.

De regionale ambities zijn vertaald in zeven doelstellingen. Samen dragen ze bij aan de ambitie om tot de aantrekkelijkste regio's in Nederland te behoren en spelen ze in op de gewenste economische, sociale ruimtelijke structuurversterking. Met de zeven doelstellingen wordt bijgedragen aan de ambities uit het Pact:

- 1. Westfriesland versterkt de leefbaarheid van (kleine) kernen;
- 2. Westfriesland benut recreatieve potenties van kust en steden;
- 3. Westfriesland bouwt aan een duurzame, klimaatadaptieve regio;
- 4. Westfriesland zorgt voor woonruimte voor de Westfriese samenleving;
- 5. Westfriesland versterkt de externe woonkwaliteit;
- 6. Westfriesland biedt ruimte voor ondernemen;
- 7. Westfriesland versterkt de agribusiness;

#### *Doorwerking plangebied*

De beoogde ontwikkeling betreft de herontwikkeling van een bedrijfsperceel. De bedrijfsactiviteiten worden gestaakt en de bebouwing wordt gesaneerd ten behoeve van de woningbouw. Tevens worden openbare parkeergelegenheden op het plangebied gerealiseerd zodat de parkeerdruk van het winkelend publiek in de Middenweg beter wordt opgevangen. Het plan zorgt daarmee voor woonruimte in de regio en versterkt daarnaast de externe woonkwaliteit. Het planvoornemen is in lijn met de Regionale structuurschets.

#### **Regionale woonvisie West-Friesland 2017-2027**

Binnen het Pact van West-Friesland is de ambitie uitgesproken om tot de top 10 woonregio's van Nederland te behoren. Deze Regionale Woonvisie zal aan het realiseren van die ambitie bijdragen. Samen met het Regionaal Actieprogramma (RAP) wordt uitvoering gegeven aan realistische doelen die in de regio opgepakt worden om de woningmarkt (meer) toekomstbestendig te maken en te behouden. Doel van de regionale woonvisie is om de West-Friese bevolking naar wens en tevredenheid te laten wonen en zoveel mogelijk een breed scala aan woonwensen en woningbehoefte van de inwoners binnen de regio te realiseren. De vijf speerpunten van de regionale woonvisie zijn:

- 1. Bestaande voorraad: kwaliteit en aantrekkelijkheid op peil houden en uitbouwen.
- 2. Vitale kernen: leefbaar West-Friesland tot in de kern.
- 3. Nieuwbouw: vooral inzetten op onderscheidende en complementaire producten.
- 4. Scheiden van wonen en zorg: langer zelfstandig wonen bevorderen.
- 5. Flexibel kader: houvast voor de regio en ruimte voor marktinitiatieven.

#### *Doorwerking plangebied*

De beoogde ontwikkeling van 52 appartementen draagt bij aan het vitaal houden van de kernen in West-Friesland door ook in de toekomst voldoende woongelegenheid te behouden voor de inwoners van Stede-Broec. Door in te spelen op de behoefte aan appartementen zoals aangegeven in de Toekomstvisie van Stede Broec wordt een onderscheidend en complementair product geleverd.

#### **RAP West-Friesland 2017-2021**

Het Regionaal Actie Programma Wonen (RAP) betreft het actieprogramma voor het woonbeleid in de regio. Ten aanzien van nieuwbouw wordt geconcludeerd dat vooral ingezet moet worden op onderscheidende en complementaire producten. Zoals in hoofdstuk 2 is beschreven zet de regio zich in om tot de top 10 van meest aantrekkelijke regio's in Nederland te behoren. De regio kiest voor woningen en woonmilieus die aantrekkelijk zijn en een grote(re) aantrekkingskracht hebben op huishoudens in West-Friesland en buiten de regio. Er wordt ingezet op unieke productmarktcombinaties in de woningmarkt met een goede prijs-kwaliteitverhouding op sterke locaties.

De regio West-Friesland heeft afgesproken dat elke gemeente zoveel mogelijk binnen de indicatieve lokale behoefte blijft. Gemeenten die op dit moment een hogere plancapaciteit dan woningbehoefte hebben, krijgen de tijd om hieraan te werken. In de tussentijd is de regionale indicatieve woningbehoefte leidend en moeten de regiogemeenten hier voor de RAP-periode gezamenlijk binnen blijven, dus zonder deze te overschrijden. Op vrijwillige basis kunnen gemeenten plancapaciteit uitwisselen. Bovendien hanteert de regio een buffer van 250 woningen bovenop de indicatieve regionale behoefte. Deze buffer kan benut worden in gevallen waar dat noodzakelijk is en waar regionale afstemming en instemming over is bereikt. De vergrijzing en de huisvesting van (andere) zorgbehoevenden zijn belangrijke thema's binnen de Woonvisie. De behoefte aan levensloopbestendigheid/nultredenwoningen groeit, zowel in nieuwbouw als in de bestaande voorraad. De regio stuurt op het mengen van jong en oud bij nieuwbouwprojecten. Zo kunnen jongeren makkelijker wat voor ouderen doen. Datzelfde geldt voor de mantelzorgers. Ook het langer thuiswonen van andere doelgroepen wordt ondersteund.

#### *Doorwerking plangebied*

Het planinitiatief omvat 52 appartementen bedoeld voor onder andere starters, eenpersoonshuishoudens en ouderen. Deze woonvorm is daarmee levensloopbestendig en is bereikbaar voor zowel jong en oud. Het plan voorziet in een complementair product (zie ook bijlage 1) en is daarmee in lijn met het RAP. Daarnaast is het planvoornemen besproken in de VVRE vergadering van 7 februari 2019. De regionale bestuurders hebben geen bezwaar tegen het plan.

# **3.4 Gemeentelijk beleid**

#### **Toekomstvisie Stede Broec 2014-2024**

De gemeente Stede Broec zet zich in om nu en in de toekomst een duurzame woon-/werkgemeente te blijven. Dit betekent het respecteren en versterken van de kernwaarden van de gemeente en het tegengaan van ontwikkelingen die afbreuk doen aan die kernwaarden. Deze hoofddoelstelling valt uiteen in de volgende uitgangspunten:

#### *Keuze 1 - Duurzame ontwikkeling*.

Gemeenten hebben een voorbeeldfunctie en de gemeente Stede Broec zet zich daarom in om het aspect duurzaamheid in de breedste zin van het woord structureel mee te nemen in haar projecten en organisatie.

#### *Keuze 2 - Uitgaan van eigen kracht en identiteit - Bekend maakt bemind!*

Stede Broec heeft een sterk eigen profiel als verstedelijkte plattelandsgemeente met een breed scala aan eigen voorzieningen en heeft daarmee een ander profiel dan bijvoorbeeld het naastgelegen Enkhuizen. Ontwikkelingen moeten de eigen bevolking aanspreken, dit betekent een transitie van aanbodnaar vraaggestuurd bouwen op basis van de eigen identiteit. Ook moet het woningen- en voorzieningenaanbod aan blijven sluiten op het profiel van de inwoners van de gemeente. Dat wil bijvoorbeeld zeggen: minder reguliere eengezinswoningen en meer appartementen voor alleenstaanden en ouderen.

#### *Keuze 3 - Behoud en versterking (ruimtelijke) kwaliteit.*

Het faciliteren van initiatieven op het gebied van wonen en werken mag niet betekenen dat er sprake is van een achteruitgang in de ruimtelijke kwaliteit door het aantasten van andere kernkwaliteiten, zoals het vele groen en water. Ruimtelijke kwaliteit draagt vanzelfsprekend bij aan het verblijfsklimaat en daarmee aan de aantrekkingskracht van de gemeente en het draagvlak voor voorzieningen zoals bijvoorbeeld scholen.

#### *Keuze 4 - Verbinding van netwerken en gebieden.*

Een van de kernkwaliteiten van de gemeente Stede Broec is de aanwezigheid van een fijn netwerk aan natte en droge infrastructuur. Hierdoor is de gemeente relatief goed ontsloten. In de toekomst staan met name infrastructurele ingrepen in het regionale netwerk op de agenda van de provincie Noord-Holland. Hierdoor zal de bereikbaarheid van Stede Broec vanuit het westen en oosten nog beter worden. De noord-zuidverbindingen zijn echter ook van belang voor de algemene ontsluiting en een duurzame toekomst voor de werkgelegenheid.

#### *Doorwerking plangebied*

De vier beschreven uitgangspunten zijn verder uitgewerkt per onderwerp (figuur 3.1). Voor de beoogde ontwikkeling zijn met name het thema wonen van belang. Voor woningbouw komt het accent te liggen op transformaties van bestaand bebouwd gebied en kleinschalige nieuwe wijken die bijdragen aan een duurzamer en meer divers beeld.

Figuur 3.1 Structuurvisiekaart Stede Broec

Uit de visie van de gemeente Stede Broec volgt een aantal concrete projectvoorstellen ter versterking van het huidige profiel en realisatie van de gemaakte keuzes. De herontwikkeling van het plangebied wordt expliciet genoemd. De gemeente wil deze locatie ontwikkelen ten behoeve van woningbouw. De voorgenomen ontwikkeling sluit daarmee aan op het gemeentelijk beleid van de structuurvisie. De beoogde nieuwbouw (appartementen) sluit tevens aan op het profiel van de inwoners van de gemeente.

#### **Duurzaamheidsvisie 2018-2021**

Klimaatverandering is in de afgelopen jaren meer en meer centraal komen te staan en vraagt om een integraal duurzaamheidsbeleid om de negatieve effecten tegen te gaan en de leefomgeving bestendig te maken tegen de nieuwe omstandigheden. In deze visie hebben we het over duurzaamheid in de fysieke leefomgeving, waaronder duurzame opwekking van energie, isoleren van de woningvoorraad,

terugdringen van de CO2 uitstoot, toekomstbestendig inrichten van de leefomgeving en hergebruik van waardevolle afvalstromen.

#### *Visie en doelen*

De gemeente Stede Broec ziet duurzaamheid als het ontwikkelen van beleid en uitvoeren van projecten, zonder roofbouw te plegen op de leefomgeving en grondstoffen. De voordelen van vandaag worden niet afgewenteld op de toekomst. Stede Broec gelooft in een duurzame leefomgeving, waarin we vandaag en in de toekomst gezond en veilig kunnen leven. Stede Broec stelt zich de volgende doelen:

- 14% duurzame energie in 2020;
- in 2050 wil Stede-Broec een geheel duurzame en energieneutrale gemeente zijn.
- Klimaatbestendige inrichting van de gebouwde omgeving.
- Afval wordt zoveel mogelijk tegengegaan en afvalstoffen zoveel mogelijk hergebruikt. In 2020 hebben we het restafval teruggebracht naar maximaal 100 kg per inwoner per jaar met een scheidingspercentage van 75 %.
- Duurzame ambtelijke organisatie in 2020.

De doelstellingen zijn uitgewerkt in vijf thema's die in het onderliggende programma verder uitgewerkt

worden. De thema's zijn als volgt:

- 1. verduurzamen fysieke leefomgeving
- 2. klimaatadaptatie
- 3. circulaire economie
- 4. bewustwording en communicatie
- 5. eigen organisatie

#### *Samenwerkingspartners*

De ambities zijn te groot en de doelstellingen onmogelijk te behalen zonder samenwerking. Stede Broec hoeft het gelukkig niet alleen te doen en het wiel niet opnieuw uit te vinden. Stede Broec heeft verschillende samenwerkingsverbanden met onder meer gemeenten in West-Friesland, de Regionale Uitvoeringsdienst Noord-Holland Noord (RUD NHN), het Duurzaam Bouwloket, de Provincie Noord-Holland en de Rijksoverheid. Ook lokale organisaties zoals de Stichting Puur Slim West-Friesland (PSWF) en de Zonnecoöperatie West-Friesland zijn belangrijke partners.

#### *Doorwerking plangebied*

Het toepassen van duurzame principes is een belangrijk element in onderhavige planontwikkeling. In paragraaf 4.12 Duurzaam bouwen wordt dit verder toegelicht.

# **4. MILIEUASPECTEN**

Voor de ontwikkeling is het van belang dat tijdens de uitvoering en in de nieuwe situatie sprake is van een goede omgevingssituatie. Deze omgevingstoets gaat in op de relevante milieuaspecten (bodem, water, milieuzonering en externe veiligheid) en op andere sectorale regelgeving (bijvoorbeeld archeologie, cultuurhistorie en ecologie).

# **4.1 M.e.r.-beoordeling**

In een vormvrije m.e.r.-beoordeling moet de gemeente beoordelen of een milieueffectrapport moet worden opgesteld. Een vormvrije m.e.r.-beoordelingsplicht geldt voor activiteiten die zijn opgenomen in het Besluit m.e.r. bijlage D. Voor deze activiteiten bepaalt het bevoegd gezag of een milieueffectrapport moet worden gemaakt. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Deze vormvrije m.e.r.-beoordeling kan tot twee conclusies leiden:

- belangrijke nadelige milieugevolgen zijn uitgesloten: er is geen milieueffectrapportage noodzakelijk;
- belangrijke nadelige gevolgen voor het milieu zijn niet uitgesloten: er moet een milieueffectrapportage worden opgesteld.

Met dit bestemmingsplan wordt een bestaande bedrijfslocatie gesaneerd en 52 extra wooneenheden mogelijk gemaakt. Dit kan leiden tot een m.e.r.(beoordelings)-plicht. Of een m.e.r.-procedure of m.e.rbeoordeling noodzakelijk is, dient bepaald te worden of de ontwikkeling de drempelwaarden uit lijst C en D van het Besluit m.e.r. overschrijdt.

#### *Doorwerking plangebied*

Voor onderhavig initiatief is een vormvrije m.e.r.-beoordeling in de vorm van een aanmeldnotitie opgesteld. In deze aanmeldnotitie is aanbevolen - na nadere kennisname van deze beoordeling - een gemeentelijk besluit voor te bereiden waarin wordt aangegeven dat voor de verdere planvorming van voorliggend initiatief geen milieueffectrapportage wordt vereist. Dit besluit is separaat genomen. De volledige m.e.r.-beoordeling is als bijlage bij dit bestemmingsplan opgenomen.

## **4.2 Bodemkwaliteit**

Op grond van het Bro dient in verband met de uitvoerbaarheid van een plan rekening te worden gehouden met de bodemkwaliteit in het plangebied. Bij functiewijzigingen dient te worden bekeken of de bodemkwaliteit voldoende is voor de beoogde functie.

#### *Doorwerking plangebied*

Met dit bestemmingsplan wordt de functiewijziging van 'Bedrijf' naar 'Wonen' mogelijk gemaakt, een onderzoek moet aantonen dat de bodem geschikt is voor de toekomstige gevoelige functie. Door Prommenz is een verkennend bodemonderzoek uitgevoerd om de milieuhygiënische kwaliteit van de bodem van het plangebied te bepalen4 . In deze paragraaf volgen de resultaten en conclusies van het onderzoek, de complete rapportage is als bijlage bij dit bestemmingsplan opgenomen.

Uit de toetsingsresultaten blijkt dat in de klei in de boven- en ondergrond van de onderzoekslocatie ten hoogste licht verhoogde gehalten aan kwik, lood en plaatselijk minerale olie zijn gemeten. Uit de oliechromatogramen in het analysecertificaat blijkt dat het verhoogde gehalte aan minerale olie wordt veroorzaakt door van nature aanwezige humuszuren. Derhalve wordt het licht verhoogde gehalte aan minerale olie gezien als een van nature voorkomende verhoogde achtergrondwaarde. In het puin- en baksteenhoudende zand in de bovengrond en in de zandlaag onder het funderingmateriaal grond zijn geen verhoogde gehalten aan onderzochte stoffen gemeten.

Door het plangebied heeft voorheen een watergang gelopen die is gedempt. Het dempingsmateriaal is afzonderlijk onderzocht. Hieruit zijn geen bijzonderheden naar voren gekomen. De aangetroffen lichte verontreinigingen zijn vergelijkbaar met de klei zonder bijmengingen in de boven- en ondergrond. In een van de boringen is in de ondergrond een sliblaagje waargenomen. Dit duidt op de waterbodem van een voormalige watergang. In deze boring zijn geen bodemvreemde materialen waargenomen. Hieruit kan worden afgeleid dat de sloot is gedempt met gebiedseigen grond.

In het grondwater zijn geen verhoogde concentraties aan onderzochte stoffen gemeten. De verhoogde waarden voor de troebelheid zijn geen gevolg van verontreinigingen in het grondwater.

Op basis van de onderzoeksresultaten wordt geconcludeerd dat ervan uit milieuhygiënisch oogpunt geen bezwaren zijn tegen de voorgenomen herontwikkeling. Vanwege de aanwezigheid van puin en slakken onder de bestrating op het voorterrein is een aanvullend onderzoek noodzakelijk naar asbest in de puinlaag en vanadium in de grond onder de puinlaag. Dit onderzoek is uitgevoerd door Prommenz5 . De resultaten van het onderzoek zijn als bijlage bij dit bestemmingsplan opgenomen.

Uit de toetsing volgt dat de slakkenlaag ter plaatse van de onderzoekslocatie op basis van de emissieen de samenstellingswaarden is gekwalificeerd als 'Toepasbaar als niet-vormgegeven bouwstof'. Uit het asbestonderzoek volgt dat in geen van beide mengmonsters asbesthoudend materiaal is aangetroffen. Zowel de slakkenlaag als het puin vormen geen belemmering voor het bestemmingsplan.

# **4.3 Water**

#### **Waterbeheer en watertoets**

De initiatiefnemer dient in een vroeg stadium overleg te voeren met de waterbeheerder over een ruimtelijk planvoornemen. Hiermee wordt voorkomen dat ruimtelijke ontwikkelingen in strijd zijn met duurzaam waterbeheer. Het plangebied ligt binnen het beheersgebied van het Hoogheemraadschap Hollands-Noorderkwartier, verantwoordelijk voor het waterkwantiteits- en waterkwaliteitsbeheer. Bij het tot

 4 Verkennend bodemonderzoek Middenweg 7 te Bovenkarspel, Prommenz, documentnummer 16218.vbo_rapport.01, d.d. 14 december 2016

<sup>5</sup> Asbest- en funderingsonderzoek Middenweg 7 te Bovenkarspel, Prommenz, documentnummer M18245_UI191556pz, d.d. 24 januari 2019

stand komen van dit plan is overleg gevoerd met de waterbeheerder over deze waterparagraaf. De opmerkingen van de waterbeheerder zijn vervolgens verwerkt in de waterparagraaf.

#### **Beleid duurzaam stedelijk waterbeheer**

Op verschillende bestuursniveaus zijn de afgelopen jaren beleidsnota's verschenen aangaande de waterhuishouding, allen met als doel een duurzaam waterbeheer (kwalitatief en kwantitatief). Deze paragraaf geeft een overzicht van de voor het plangebied relevante nota's, waarbij het beleid van het hoogheemraadschap en de gemeente nader wordt behandeld.

Europa:

- Kaderrichtlijn Water (KRW) Nationaal:
- Nationaal Waterplan (NW)
- Nationaal Bestuursakkoord Water (NBW)
- Waterwet

Provinciaal

- Provinciaal Waterplan 2010-2015
#### *Waterschapsbeleid*

In het waterprogramma 2016 - 2021 presenteert het hoogheemraadschap Hollands-Noorderkwartier het beleid, de maatregelen, de programma's en de projecten die in deze periode worden uitgevoerd. Met dit Waterprogramma geeft het hoogheemraadschap richting aan het waterbeheer tussen 2016 en 2021. Hierin wordt antwoord gegeven op de vragen: Hoe zorgt het hoogheemraadschap in de toekomst voor veilige dijken, droge voeten en voldoende schoon en gezond water in Hollands-Noorderkwartier? Welke benadering worden daarvoor gekozen? En welke kosten en inzet gaan daarmee gepaard?

De klimaatverandering en de veranderende maatschappij dwingen tot aanscherping en heroverweging van keuzes in het waterbeleid. Door het veranderende klimaat wordt het waterbeheer steeds complexer. Veranderende patronen in communicatie en participatie in de maatschappij vragen van het hoogheemraadschap grotere betrokkenheid en intensievere dialoog met de partners en belanghebbenden. Bovendien zijn er steeds meer partijen betrokken bij het waterbeheer. Alleen door slim samen te werken is integraal en doelmatig waterbeheer mogelijk.

#### **Huidige situatie**

#### *Algemeen*

Het plangebied ligt in het peilgebied 700-10 van de polder Het Grootslag, met een streefpeil van NAP -2,40 meter. Het gebied watert af middels een stelsel van secundaire en primaire waterlopen naar het gemaal Het Grootslag. Daar wordt het water via dit gemaal op het IJsselmeer uitgeslagen.

#### *Bodem en grondwater*

In de omgeving van het plangebied bestaat de bodem uit zware zavel met homogeen profiel. Ter plaatse van de nabije omgeving is sprake van grondwatertrap IV. Grondwatertrap VI wil zeggen dat de gemiddeld hoogste grondwaterstand varieert tussen 0,4 m en 0,8 m beneden het maaiveld en dat de gemiddeld laagste grondwaterstand meer dan 1,2 m beneden het maaiveld ligt.

#### *Waterkwantiteit*

Het plangebied grenst aan een secundaire watergang, die aan de noord- en oostzijde van het plangebied loopt. In het plangebied zelf is geen oppervlaktewater aanwezig.

#### *Veiligheid en waterkeringen*

In en nabij het plangebied zijn geen waterkeringen aanwezig.

#### *Afvalwaterketen en riolering*

Het plangebied is deels aangesloten op het gemeentelijk rioolstelsel.

#### **Toekomstige situatie**

#### *Waterkwantiteit*

Uit 'Samen houden we droge voeten, maatwerk bij het bergen van overtollig regenwater': Bij een toename in verharding van meer dan 800 m² bestaat er een verantwoordelijkheid voor het bergen van regenwater. Voor bebouwing of bestrating van 800 m² of meer onverharde grond is een watervergunning nodig.

| Oppervlakte aanleg extra<br>verhard oppervlak | Minimaal benodigd oppervlak extra open water, uitgedrukt als<br>percentage van het aan te leggen extra verhard oppervlak |
|-----------------------------------------------|--------------------------------------------------------------------------------------------------------------------------|
| < 800 m                                       | Geen, behoudens Artikel 4.2 lid c. en d. Keur 2009                                                                       |
| ≥ 800 m² < 2.000 m²                           | 10%                                                                                                                      |
| ≥ 2.000 m2                                    | Maatwerkberekening                                                                                                       |

In de huidige situatie is het plangebied, met uitzondering van een strook langs de noord- en oostzijde, geheel verhard. Het verhard oppervlakte bedraagt ca. *6.098 m2* , bestaande uit erfverharding (ca. 2249 m2 ) en bebouwd oppervlak (ca. 3.840 m2 ). Met onderhavige ontwikkeling wordt het bedrijfspand en de aanwezige terreinverharding gesaneerd. De toekomstige verharding (appartementencomplex en parkeerplaatsen) beslaan een oppervlakte van ca. *4.893 m2* , bestaande uit erfverharding (ca. 2.045 m2 , inclusief optionele verharding) en bebouwd oppervlak (ca. 2.794 m2 , inclusief halfverdiepte parkeerkelder). Het verhard oppervlakte *neemt af met ca. 1.205 m2* . In figuur 4.1 zijn de bebouwingscontouren en het verhard oppervlakte van de huidige en toekomstige situatie schematisch weergeven. De optionele verharding wordt niet direct gerealiseerd maar is met een afwijkingsbevoegdheid in dit bestemmingsplan geborgd. De bovenstaande berekening van de wateropgave betreft dus een 'worst-case' situatie.

Door de afname van het verhard oppervlakte leidt de ontwikkeling niet tot ongewenste peilstijgingen en een verslechtering van de waterhuishoudkundige situatie. Met onderhavige ontwikkeling wordt wel de watergang langs de oostzijde bij het plangebied betrokken. De watergang wordt verbreed tot in het plangebied. Naast infiltratie in het onverharde gedeelte van het plangebied kan regenwater tevens in de verbrede watergang verwerkt worden. Hierdoor is het plan in lijn met het principe 'klimaat adaptief bouwen'. Door de realisatie van water in het plangebied kan de toenemende neerslagintensiteit als gevolg van klimaatverandering wordt opgevangen. Ook wordt het hemelwater niet afgevoerd op het riool en zoveel mogelijk rechtstreeks afgevoerd naar open water.

Figuur 4.1 Schematische weergave bebouwingscontouren en verhard oppervlakte van de huidige en toekomstige situatie.

#### *Watersysteemkwaliteit en ecologie*

Ter voorkoming van diffuse verontreinigingen van water en bodem is het van belang om duurzame, niet-uitloogbare materialen te gebruiken, zowel gedurende de bouw- als de gebruiksfase.

#### *Veiligheid en waterkeringen*

De ontwikkeling heeft geen invloed op de waterveiligheid in de omgeving.

#### *Afvalwaterketen en riolering*

Conform de Leidraad Riolering en vigerend waterschapsbeleid is het voor nieuwbouw gewenst een gescheiden rioleringsstelsel aan te leggen zodat schoon hemelwater niet bij een rioolzuiveringsinstallatie terecht komt. Afvalwater wordt aangesloten op de bestaande gemeentelijke riolering. Voor hemelwater wordt de volgende voorkeursvolgorde aangehouden:

- hemelwater vasthouden voor benutting,
- (in-)filtratie van afstromend hemelwater,
- afstromend hemelwater afvoeren naar oppervlaktewater,
- afstromend hemelwater afvoeren naar AWZI.

#### **Conclusie**

Door de afname van het verhard oppervlakte in het plangebied zijn geen nadere watercompenserende maatregelen noodzakelijk. Regenwater wordt in het plangebied zelf verwerkt. Er is sprake van een hydrologisch neutrale ontwikkeling.

# **4.4 Bedrijven en milieuzonering**

Om te komen tot een ruimtelijk relevante toetsing van bedrijfsvestigingen op milieuhygiënische aspecten wordt het begrip milieuzonering gehanteerd. Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening gehouden te worden met milieuzoneringen om zodoende de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden dat zij hun activiteiten duurzaam binnen aanvaardbare voorwaarden kunnen uitvoeren. Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en milieuzonering' (editie 2009).

Voor een scala aan milieubelastende activiteiten zijn richtafstanden aangegeven in de VNG-publicatie. In de lijsten (Staat van Bedrijfsactiviteiten) wordt onderscheid gemaakt naar richtafstanden voor de ruimtelijk relevante milieuaspecten geur, stof, geluid en gevaar. De grootste van deze vier richtafstanden is bepalend voor de indeling van een activiteit in een milieucategorie. Daarbij omvat categorie 1 de lichtste en categorie 6 de zwaarste vormen van bedrijvigheid. De richtafstanden gaan uit van gemiddeld moderne bedrijven. Indien bekend is welke activiteiten concreet worden beoogd of aanwezig zijn, kan gemotiveerd worden uitgegaan van de daadwerkelijk te verwachten milieubelasting (in plaats van de richtafstanden). Voorts wordt onderscheid gemaakt in twee verschillende gebiedstypen: rustige woonwijk c.q. rustig buitengebied enerzijds en gemengd gebied anderzijds. De richtafstanden gaan uit van eerstgenoemd gebiedstype. Indien er sprake is van 'gemengd gebied' mag echter één afstandsstap worden teruggeschakeld.

De VNG-publicatie verstaat onder gemengd gebied het volgende: "Een gebied met een matige tot sterke functiemenging. Direct naast woningen komen andere functies voor, zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid. Daarnaast gebieden die direct langs de hoofdinfrastructuur liggen."

#### *Doorwerking plangebied*

Het plangebied maakt onderdeel uit van het centrumgebied van Bovenkarspel en Grootebroek met verschillende functies in de directe nabijheid. De Middenweg maakt onderdeel uit van de plaatselijke hoofdinfrastructuur en ter hoogte van het plangebied is er aan de Middenweg een winkelstrook aanwezig, de noord- en oostzijde bestaat uit woongebied. De omgeving van het plangebied kan daarom worden aangemerkt als 'gemengd gebied'.

Met onderhavige ontwikkeling (woningbouw) worden geen activiteiten mogelijk gemaakt die kunnen leiden tot milieuhinder voor omliggende functies. Woningen zijn echter wel milieugevoelige functies. Dit betekent dat er ter plaatse van de beoogde woningen sprake moet zijn van een goed woon- een leefklimaat en dat de bedrijfsvoering van omliggende bedrijven niet gehinderd wordt door de aanwezigheid van de woningen in het plangebied. Om deze reden worden hieronder de richtafstanden van de omliggende inrichtingen nader beschouwd.

#### *Middenweg 5*

Aan de westzijde van het plangebied is de inrichting Middenweg 5 aanwezig. Daar zijn bedrijfsactiviteiten onder de categorieën 1 en 2 toegestaan en tevens een timmerwerkplaats (b.o. <1.000 m2 ) en kantoorruimte. De grootste richtafstand van deze functies is 30 meter voor het aspect geluid. Voor de overige aspecten geldt een maximale afstand van 10 meter. Gezien de ligging in gemengd gebied worden deze afstanden met één stap verlaagd tot respectievelijk 10 en 0 meter. De werkelijke afstand tussen het bouwvlak in het plangebied en het bedrijfsperceel is ca. 5 meter. Hoewel in planologisch opzicht deze vorm van functiemening algemeen aanvaardbaar wordt geacht, zal uit akoestisch onderzoek industrielawaai moeten blijken of sprake is van een acceptabel woon- en leefklimaat ter plaatse van de woningen. Waardoor er op voorhand niet kan worden gesteld dat er geen belemmeringen zijn. Het aspect industrielawaai wordt in paragraaf 4.5 nader beschouwd.

#### *Middenweg 2 – 18a*

Aan de overzijde van de Middenweg is bedrijfsbebouwing gevestigd (Middenweg 2-18a). Op de percelen zijn bedrijfsactiviteiten onder de categorieën 1 en 2 toegestaan en tevens detailhandel in niet-dagelijkse goederen, een sportcentrum, kantoren en woninginrichting. Deze functies hebben de milieucategorie 2. De grootste richtafstand van deze functies is 30 meter voor het aspect geluid. Gezien de ligging in gemengd gebied worden deze afstanden met één stap verlaagd tot respectievelijk 10 meter. De werkelijke afstand tussen het bouwvlak in het plangebied en het bedrijfsperceel is ca. 30 meter. Er is daardoor geen sprake van belemmering.

## **4.5 Akoestiek**

#### **4.5.1 Wegverkeerslawaai**

Bij nieuwe ruimtelijke ontwikkelingen is het conform de Wet geluidhinder (Wgh) noodzakelijk dat er aandacht wordt besteed aan de akoestische situatie. Per 1 januari 2007 is de Wijzigingswet Wet Geluidhinder in werking getreden. Als een geluidszone geheel of gedeeltelijk binnen het plangebied valt, moet bij de voorbereiding van een bestemmingsplan akoestisch onderzoek worden verricht naar de geluidsbelasting op woningen en andere geluidsgevoelige bestemmingen binnen die geluidszone (artikel 77 Wgh). Een uitzondering wordt gevormd door 30 km/u wegen, deze hebben geen geluidszones.

Op basis van de Wet Geluidhinder zijn drie geluidsbronnen waarmee bij de opstelling van bestemmingsplannen rekening gehouden dient te worden. Het betreft wegverkeer-, spoorweg- en industrielawaai.

#### *Doorwerking plangebied*

In dit geval ligt het plangebied binnen de geluidzone van het spoortraject Hoorn-Enkhuizen, een akoestisch onderzoek is noodzakelijk om de gevolgen van het spoorweglawaai in beeld te brengen. De Middenweg heeft een snelheidsregime van 30 km/u en hoeft in het kader van de Wet geluidhinder niet onderzocht te worden. In het kader van een goede ruimtelijke ordening wordt het wegverkeerslawaai van deze weg wel onderzocht. Door K+ Adviesgroep is een akoestisch onderzoek uitgevoerd6 . De rapportage is als bijlage bij dit bestemmingsplan opgenomen, hier volgen enkel de conclusies van het onderzoek.

 6 Akoestisch onderzoek optredende gevelbelastingen Middenweg 7 te Bovenkarspel, K+Adviesgroep, rapportnummer M18251.401, d.d. 31 mei 2018

De geluidbelasting ten gevolge van het spoortraject Hoorn – Enkhuizen is maximaal 51 dB. De waarde ligt onder de voorkeursgrenswaarde voor railverkeer waardoor geen hogere waarde ten aanzien van dit spoortraject hoeft te worden aangevraagd. De geluidbelasting van het spoortraject vormt geen belemmering voor het planvoornemen.

De geluidbelasting ten gevolge van de Middenweg weg is maximaal 59 dB, zonder aftrek artikel 110g. Wanneer de aftrek wel wordt gehanteerd is de geluidbelasting 54 dB. Wanneer getoetst wordt aan de Wet geluidhinder ligt deze waarde boven de voorkeursgrenswaarde van 48 dB. De maximale ontheffingswaarde wordt niet overschreden. Omdat echter geen sprake is van een gezoneerde weg, hoeft er formeel geen hogere waarde aangevraagd te worden en hoeven er vanuit wetgeving geen maatregelen te worden getroffen aan de gevel. Uit het oogpunt van wooncomfort en gezondheid kunnen maatregelen getroffen worden om een binnen niveau van 33 dB te bereiken. Hiervoor wordt een akoestisch onderzoek geluidwering gevels uitgevoerd. Eventuele bouwtechnische maatregelen die hieruit voort vloeien worden in het ontwerp van de bebouwing verwerkt. Zowel het onderzoek als de bouwtekeningen worden in het kader van de omgevingsvergunning aangeleverd. Dit vormt geen belemmering voor onderhavige bestemmingsplanprocedure.

#### **4.5.2 Industrielawaai**

Zoals geconcludeerd in paragraaf 4.4 dient een indicatieve afstand aangehouden te worden van 10 meter tussen de inrichting Middenweg 5 en een geluidgevoelige functie zoals woningen. De beoogde nieuwebouw in het plangebied komt op minder dan 10 meter van de inrichting Middenweg 5 te liggen waardoor er mogelijk sprake is van hinder. Door De Roever is een akoestisch onderzoek uitgevoerd naar de gevolgen van industrielawaai om te beoordelen of er een belemmering van de inrichting Middenweg 5 ontstaat en of er sprake is van een goed woon- en leefklimaat ter plaatse van de beoogde nieuwbouw7 .

Ter plaatse van de woningen in het plangebied wordt ten aanzien van het langtijd beoordelingsniveau, maximaal geluidniveau en indirecte hinder aan de richtwaardes van de Handreiking Bedrijven en milieuzonering en het Activiteitenbesluit voldaan. Gesteld kan worden dat sprake is van een acceptabel woon- en verblijfklimaat ter plaatse van de appartementen.

## **4.6 Verkeer en parkeren**

#### **Verkeersgeneratie**

Voor het bepalen van de verkeersgeneratie van een nieuwe ruimtelijke ontwikkeling wordt de meest recente CROW-publicatie als uitgangspunt genomen. De meest recente publicatie van het CROW inzake parkeren en verkeer is publicatie 381: 'Kencijfers parkeren en verkeersgeneratie' d.d. 2019. In de CROW-publicatie zijn kengetallen voor het aantal verkeersbewegingen per etmaal gegeven voor verschillende type bedrijven en woningen. De stedelijkheidsgraad van het plangebied en de directe omgeving kan worden getypeerd als 'Schil centrum, matig stedelijk'.

 7 Akoestisch onderzoek Industrielawaai Timmerwerkplaats Middenweg 7 Bovenkarspel, De Roever Omgevingsadvies, kenmerk 20180905/C01/TO, d.d. 4 september 2018

#### *Huidige situatie*

In de huidige situatie is het plangebied in gebruik als bedrijfsperceel. Er kan onderscheid gemaakt worden in twee typen bedrijvigheid, te weten 'Bedrijf arbeidsextensief/bezoekersextensief' en 'Commerciële dienstverlening'. Het gedeelte 'Bedrijf arbeidsextensief/bezoekersextensief' heeft een oppervlakte van ca. 3.410 m2 (inclusief 4 laaddocks voor vrachtwagens) en een verkeergeneratie van 5 mvt/etmaal. Het gedeelte 'commerciële dienstverlening' heeft een oppervlakte van ca. 510 m2 en een verkeersgeneratie van 12,4 mvt/etmaal. Totaal is in de huidige situatie sprake van een verkeersgeneratie van 233,7 motorvoertuigbewegingen per etmaal.

### *Toekomstige situatie*

In de toekomstige situatie is het plangebied in gebruik als woonperceel. Er wordt een appartementencomplex met in totaal 52 wooneenheden gerealiseerd, waarvan 5 penthouses. Dit betekent dat 47 woningen worden getypeerd als 'Koop, etage, midden' en 5 als 'Koop, etage, duur' met een verkeersgeneratie van respectievelijk 5,8 en 7,3 mvt/etmaal. Totaal is er in de toekomstige situatie sprake van 309 motorvoertuigbewegingen per etmaal.

Met onderhavige ontwikkeling is sprake van een toename van 75,3 motorvoertuigen per etmaal. De capaciteit van de Middenweg is voldoende om deze verkeersgeneratie te kunnen verwerken. Tevens is in de huidige situatie het aandeel vrachtverkeer in de verkeersgeneratie vrij groot. In de toekomstige situatie is er geen sprake meer van vrachtverkeer, wat de verkeersveiligheid en het woon- en leefklimaat ten goede komt.

#### **Parkeerbehoefte**

Voor het bepalen van de parkeerbehoefte van nieuwe ruimtelijke ontwikkelingen gaat de gemeente Stede Broec uit van de gemiddelde CROW-normen. De CROW hanteert de volgende normen voor appartementen:

- Appartement midden: 1,2 (minimaal) 1,8 (maximaal)
- Appartement duur: 1,3 (minimaal) 2,1 (maximaal)

Voor dit planvoornemen worden de volgende parkeernormen aangehouden: 1,4 parkeerplaatsen per woning voor de 47 appartementen en 1,7 parkeerplaatsen per woning voor de 5 penthouses. Dit resulteert in een totale parkeerbehoefte van 74,3 parkeerplaatsen.

Onder het appartementencomplex wordt een halfverdiepte parkeergarage gerealiseerd die voorziet in 81 parkeerplaatsen. Daarmee wordt voldaan aan de parkeerbehoefte van de woningen. Daarnaast worden op het maaiveld nog eens extra 30 parkeerplaatsen gerealiseerd om de parkeerdruk (ten gevolge van het winkelend publiek) in de Middenweg te verlichten. Het project heeft naast een ruimtelijke kwaliteitsimpuls tevens een positieve invloed op de verkeerssituatie van de Middenweg.

## **4.7 Luchtkwaliteit**

Sinds 15 november 2007 staan de hoofdlijnen voor regelgeving rondom luchtkwaliteitseisen beschreven in de Wet milieubeheer (hoofdstuk 5 Wm). Bij de start van een project moet onderzocht worden of het effect relevant is voor de luchtkwaliteit. Hierbij moet aannemelijk gemaakt worden, dat luchtkwaliteit "niet in betekenende mate" aangetast wordt. Daartoe is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels vastgelegd zijn die betrekking hebben op het begrip NIBM. In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden.

#### *Doorwerking projectgebied*

Een van de categorieën van gevallen die in de regeling NIBM worden genoemd betreft een project met 1.500 woningen. Dit betekent dat de bouw van 52 woningen ook als NIBM kan worden gezien. Voor onderhavige ontwikkeling is wel de NIBM-tool ingevuld, zie figuur 4.2.

|                                                                | Jaar van planrealisatie | 2018 |  |  |
|----------------------------------------------------------------|-------------------------|------|--|--|
| Extra verkeer als gevolg van het plan                          |                         |      |  |  |
| Extra voertuigbewegingen (weekdaggemiddelde)                   |                         | 51.9 |  |  |
|                                                                | 0.0%                    |      |  |  |
| Maximale bijdrage extra verkeer                                | NO2 in ug/m31           | 0.04 |  |  |
|                                                                | PM10 in µg/m3           | 0.01 |  |  |
| Grens voor "Niet In Betekenende Mate" in µg/m3                 |                         | 12   |  |  |
| Conclusie                                                      |                         |      |  |  |
| De bijdrage van het extra verkeer is niet in betekenende mate; |                         |      |  |  |
| geen nader onderzoek nodig                                     |                         |      |  |  |

Figuur 4.2 Uitkomst NIBM-tool

Uit de NIBM-tool blijkt dat er geen nader onderzoek naar de gevolgen voor de luchtkwaliteit noodzakelijk is. Het aspect luchtkwaliteit vormt geen belemmering voor de voortgang van de ontwikkeling.

## **4.8 Cultuurhistorie & Archeologie**

De [Erfgoedwet](http://cultureelerfgoed.nl/sites/default/files/downloads/dossiers/stb-2015-511.pdf) is per 1 juli 2016 ingegaan. Deze wet bundelt bestaande wet- en regelgeving voor behoud en beheer van het cultureel erfgoed en archeologie in Nederland. Bovendien zijn aan de Erfgoedwet een aantal nieuwe bepalingen toegevoegd. In onderhavige bestemmingsplantoelichting dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

Het is daarmee dus verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

#### **Cultuurhistorie**

Voor Stede Broec is vooral de landschappelijke ondergrond bepalend geweest in de historie van het gebied. Het huidige landschap van de gemeente Stede Broec herbergt elementen uit de periode van de veenontginningen en daarna en is van hoge historisch-geografische waarde. De verkaveling heeft een grote samenhang met de ontginnings- en bewoningsassen, de afwateringskanalen, de achter- en zijkaden en de dijken. Door moderne bebouwing is weinig meer zichtbaar van de originele verkaveling. Wel zijn een aantal perceelsloten aanwezig die nog de originele verkavelingslijnen volgen.

Deze sloten vormen onderdeel van een enorm systeem dat vanaf de Middeleeuwen is aangelegd om West-Friesland systematisch te ontwateren en geschikt te maken voor bewoning. Behoud van deze verkavelingssloten is gewenst. De sloten liggen echter niet in het plangebied zodat negatieve effecten op de originele verkaveling worden uitgesloten.

Het geplande ontwikkeling heeft derhalve geen negatieve invloed op eventuele cultuurhistorische waarden. Het aspect cultuurhistorie staat de beoogde ontwikkeling niet in de weg.

#### **Archeologie**

De gemeente Stede Broec heeft haar archeologiebeleid verwerkt in het vigerende bestemmingsplan 'Centrum Stede Broec'. Voor het plangebied geldt de dubbelbestemming 'Waarde – Archeologie 4'. Hierin is opgenomen dat voor bodemverstoringen groter dan 1.000m2 en dieper dan 40 cm-mv een archeologisch onderzoek noodzakelijk is. Dit betekent dat de norm in principe wordt overschreden. Door Archeologie West-Friesland is een archeologische quickscan gemaakt naar de mogelijke archeologische waarden in het plangebied8 . De volledige quickscan is als bijlage bij dit bestemmingsplan opgenomen. Hier volgen enkele de resultaten van de quickscan.

Voor het bepalen van de aanwezigheid van bewoningsresten uit de Nieuwe Tijd kan gebruik worden gemaakt van historisch kaartmateriaal. In het plangebied staat op historisch kaartmateriaal geen bebouwing aangegeven. Het bewoningslint langs de Streekweg, dat vanaf de 12de eeuw bewoond is, ligt ten noorden van het plangebied. Voor vindplaatsen uit de Middeleeuwen en Nieuwe tijd geldt een lage archeologische verwachting.

Aan de hand van bodemkaarten kan inzicht worden verkregen in de verwachting voor vindplaatsen uit de prehistorie. In het grootste deel van het plangebied komen kleigronden voor (groen op figuur 4.3). Op basis van archeologisch onderzoek in Enkhuizen blijkt dat op de kleiige kwelders ook gewoond is2. In het noordelijke deel komen diep humeuze gronden voor (grijs op figuur 4.3, omvang ca. 1.000 m2 ). Deze gronden zijn in de loop van de Middeleeuwen ontstaan door humeuze grond op te baggeren en hebben in de regel conserverend gewerkt voor het onderliggende prehistorische landschap. In november en december 2015 heeft een archeologische opgraving plaatsgevonden ten westen van het plangebied. Hier werden geheel volgens verwachting resten uit de Midden-Bronstijd gevonden. De hier aanwezige diep humeuze gronden hebben conserverend gewerkt. Op basis van de archeologische en bodemkundige bronnen geldt een middelhoge tot hoge archeologische verwachting voor vindplaatsen uit de Bronstijd.

 8 Archeologische quickscan Middenweg Bovenkarspel, Archeologie West-Friesland, kenmerk 16152, d.d. 18 oktober 2018

Figuur 4.3 Ligging plangebied op de bodemkaart van Ente

De huidige bebouwing is uit het begin van de jaren '90 en is deels verlaagd aangelegd. Tevens bevindt zich onder een groot deel van het pand een kruipruimte. Op basis van de verstoring die de huidige bebouwing heeft veroorzaakt aan het bodemarchief is nader archeologisch onderzoek in het kader van de archeologische monumentenzorg niet noodzakelijk. Het plangebied is vrijgesteld van archeologisch onderzoek.

Archeologie West-Friesland adviseert de voorgenomen ingrepen vrij te geven met betrekking tot het aspect archeologie. Het aspect archeologie vormt geen belemmering voor de beoogde ontwikkeling. Ten behoeve van het doen van waarnemingen dient wel in de omgevingsvergunning te worden opgenomen dat Archeologie West-Friesland de sloop van de huidige bebouwing wil monitoren.

## **4.9 Natuurwaarden**

De bescherming van de natuur is per 1 januari 2017 in Nederland vastgelegd in de Wet natuurbescherming (Wnb). Deze wet vormt voor wat betreft soortenbescherming en gebiedsbescherming een uitwerking van de Europese Vogelrichtlijn en Habitatrichtlijn. Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS).

In het kader van de beoogde ontwikkeling (sloop bedrijfsgebouw en nieuwbouw appartementencomplex) is door middel van een verkennend flora- en faunaonderzoek (quickscan) een beoordeling gemaakt van de mogelijke effecten die het plan zal hebben op beschermde natuurwaarden9 . Hierdoor wordt duidelijk of het plan in overeenstemming is met de natuurwetgeving.

#### **Gebiedsbescherming**

 9 Quickscan flora en fauna Middenweg 7 te Bovenkarspel, BRO, kenmerk P00431, d.d. 16 mei 2018.

Het meest nabijgelegen onderdeel van een Natura 2000-gebied is gelegen op circa 1,4 kilometer ten zuidoosten van het plangebied. Het betreft het Natura 2000-gebied IJsselmeer. Indien er sprake zou zijn van een effect, betreft dit een extern effect, zoals toename van licht, geluid of depositie van stikstof. Externe effecten als gevolg van de voorgenomen plannen binnen het plangebied zijn, gezien de afstand (minimaal 1,4 km) en de aard van de plannen (realisatie van een kleinschalig appartementencomplex), niet te verwachten. Daarnaast is het IJsselmeer geen stikstofgevoelig habitatgebied. Het dichtstbijzijnde stikstofgevoelig habitatgebied is "Eilandspolder" op circa 26 km afstand ten zuidwesten van het plangebied.

#### *Uitspraak Raad van State inzake het PAS en dit bestemmingsplan*

De Afdeling bestuursrechtspraak van de Raad van State heeft op 29 mei 2019 uitgesproken, dat voor het bepalen van de stikstofdepositie, het PAS niet voldoet aan de voorwaarden van de Europese Habitatrichtlijn. Deze kan dan ook niet meer gebruikt worden bij de beoordeling of al dan niet sprake is van negatieve effecten op beschermde natuurgebieden. Naar aanleiding van de uitspraak over het Programma Aanpak Stikstof en aanpassing van de Aerius-calculator, is het aspect stikstofdepositie opnieuw beschouwd. Ondanks de verwachting dat het plan geen negatieve effecten heeft op het Natura-2000 gebied Eilandspolder, is in het kader van zorgvuldigheid wel een stikstofdepositieberekening gemaakt10. Deze berekening is als bijlage bij dit bestemmingsplan opgenomen. Uit de berekening blijkt dat de stikstofdepositie op Natura 2000-gebieden in zowel de gebruiks- en aanlegfase 0,00 mol/ha/jaar bedraagt. Er treden derhalve geen negatieve effecten op. Het onderdeel 'stikstofdepositie' vormt derhalve geen belemmering voor dit bestemmingsplan.

Het plangebied is verder niet gelegen binnen een provinciale natuurzone, onderdeel van het Natuur Netwerk Nederland. De dichtstbijzijnde natuurzones zijn gelegen op ongeveer 1 km vanaf het plangebied, ten noorden van het dorp Bovenkarspel. Gezien de aard van de voorgenomen plannen zullen de omgevingscondities nagenoeg gelijk blijven waardoor de wezenlijke kenmerken en waarden van het NNN niet zullen worden aangetast. Aangezien binnen het plangebied geen houtopstanden aanwezig zijn, is toetsing aan het onderdeel houtopstanden conform de Wet natuurbescherming bij dit plan niet aan de orde.

#### **Soortbescherming**

Met dit planvoornemen wordt alle bestaande bebouwing gesloopt en een nieuw appartementencomplex gerealiseerd. Het dak van het te slopen bedrijfsgebouw en van de bedrijfswoning bieden geen potentiële nestgelegenheden aan de huismus, gierzwaluw of andere gebouw bewonende broedvogels. In de opgaande beplanting in de tuinen rondom het plangebied bevinden zich geen (potentiele) jaarrond beschermde nesten van vogels als sperwer en ransuil. In de houtige beplanting op en rondom het plangebied kan wel een soort als merel, winterkoning, roodborst, heggenmus en houtduif tot broeden komen. Voor de betreffende soorten geldt dat, indien de werkzaamheden ter plaatse, bij beplanting en tijdens de sloop van het bedrijfspand, buiten het broedseizoen worden uitgevoerd, er redelijkerwijs geen overtredingen plaats zullen vinden met betrekking tot broedvogels. Globaal kan voor het broedseizoen de periode maart tot half augustus worden aangehouden. In de te slopen bebouwing binnen het plangebied zijn geen vleermuizen te verwachten. Er is geen

sprake van essentieel foerageergebied of van vliegroutes die doorkruist worden. Negatieve effecten op vleermuizen zijn op voorhand uitgesloten.

 10 Stikstofdepositieberekening middenweg 7 te Bovenkarspel, BRO, kenmerk P00431, d.d. 7 februari 2020.

Met de ontwikkeling binnen het plangebied gaat geen (essentieel) leefgebied van een grondgebonden zoogdiersoort verloren. Inbreuk op de gunstige staat van instandhouding van lokale populaties van soorten is niet aan de orde. In het kader van de zorgplicht is het echter wel noodzakelijk om voldoende zorg te dragen voor (incidenteel) aanwezige individuen. Verder zijn geen negatieve effecten te verwachten op andere beschermde soorten vaatplanten, vissen, reptielen, amfibieën en overige ongewervelden niet te verwachten.

Geconcludeerd wordt dat de ontwikkeling geen negatieve invloed heeft op beschermde soorten. In het kader van de algemene zorgplicht is het wel noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen.

# **4.10 Kabels en leidingen**

Voor planologisch relevante kabels en leidingen geldt in het algemeen een belemmeringenzone waarmee in de ontwikkeling van een plangebied rekening moet worden gehouden.

### *Doorwerking plangebied*

In het plangebied liggen geen hogedruk aardgasleidingen, rioolwatertransportleidingen, drinkwatertransportleidingen, of hoogspanningsleidingtracé. Planologische relevante kabels en leidingen vormen daarom geen belemmering voor de ontwikkeling.

# **4.11 Externe veiligheid**

Externe veiligheid betreft het risico (dat aan activiteiten verbonden is) voor niet bij de activiteit betrokken personen. Het externe veiligheidsbeleid richt zich op het voorkomen en beheersen van risicovolle bedrijfsactiviteiten en van risicovol transport (onder andere van gevaarlijke stoffen). Het gaat daarbij om de bescherming van individuele burgers en groepen tegen ongevallen met gevaarlijke stoffen. Risicobronnen kunnen onderscheiden worden in risicovolle inrichtingen (onder andere LPG-tankstations), vervoer van gevaarlijke stoffen (via wegen, spoorwegen, vaarwegen) en buisleidingen (onder andere aardgas en brandbare vloeistoffen).

De wet- en regelgeving ten aanzien van externe veiligheid zijn vastgelegd in het Besluit externe veiligheid inrichtingen (Bevi), het Besluit externe veiligheid buisleidingen (Bevb), Structuurvisie buisleidingen, het Basisnet en het Besluit externe veiligheid transportroutes (Bevt).

Om voldoende ruimte te scheppen tussen risicobronnen en de personen of objecten die risico lopen (kwetsbare of beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid (meer personen toevoegen aan een gebied) kunnen om onderzoek vragen. In het externe veiligheidsbeleid wordt onderscheid gemaakt in het plaatsgebonden risico (PR) en het groepsrisico (GR).

- Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas.
- Het GR drukt de kans per jaar uit dat een groep mensen van minimaal een bepaalde omvang overlijdt als rechtstreeks gevolg van een ongeval met gevaarlijke stoffen. Voor het GR geldt een oriëntatiewaarde. De gemeente heeft een verantwoordingsplicht als het GR toeneemt en/of de oriëntatiewaarde overschrijdt.
#### *Doorwerking plangebied*

In figuur 4.4 is een uitsnede van de Risicokaart opgenomen. Deze kaart toont een overzicht van de aanwezige risicovolle inrichtingen, leidingen en transportroutes in de omgeving van het plangebied.

Figuur 4.4 Uitsnede risicokaart met het plangebied blauw omlijnd

Op grond van de risicokaart is vastgesteld dat de ontwikkeling zich bevindt binnen de invloedzones van een gasleiding. Het plangebied bevindt zich niet in de nabijheid of aanwezigheid van transportroutes voor gevaarlijke stoffen over de (vaar)weg, risicovolle activiteiten binnen inrichtingen*,* bovengrondse hoogspanningsmasten en –leidingen, windturbines, luchthavens en achtergebleven explosieven uit WOII. Daarnaast vinden binnen het plangebied zelf geen risicorelevante activiteiten plaats en worden deze ook niet geïntroduceerd. Derhalve dient enkel de invloed en het risico van de buisleiding op de voorgenomen ontwikkeling in het plangebied nader beschouwd te worden.

#### *Transport van gevaarlijke stoffen door buisleidingen*

Op circa 65 meter ten zuiden van het plangebied ligt een hogedruk aardgasleiding van de Gasunie (W-573-05). Het plangebied bevindt zich binnen het invloedsgebied van buisleidingen. De hoogte van het groepsrisico in de bestaande en de beoogde situatie zijn berekend door K+ Adviesgroep. De volledige berekening is verwerkt in een rapportage en deze is als bijlage bij het bestemmingsplan opgenomen11. Uit de berekeningen is gebleken dat het plangebied buiten de 10-6 plaatsgebonden risicocontour van buisleiding 5479-W573-05-deel-1 ligt. Het plangebied ligt wel binnen het invloedsgebied voor het groepsrisico van voornoemde buisleiding. Voor de buisleiding geldt dat de oriëntatiewaarde van het groepsrisico in zowel de huidige als de toekomstige situatie niet zal worden overschreden. In dat geval kan volstaan worden met een beperkte verantwoording en hoeft alleen ingegaan te worden op de bestrijdbaarheid en zelfredzaamheid.

 11 Verantwoording groepsrisico plan Middenweg 7 Bovenkarspel, K+ Adviesgroep, projectnummerM18 251.402, d.d. 17 oktober 2018

#### *Verantwoording groepsrisico hoge druk aardgasleiding*

Het (worst case) scenario dat van toepassing is in het plangebied betreft een fakkelbrand. Dit scenario, waarbij zich een ramp van omvang kan voltrekken, kan optreden bij lekkage, scheur of breuk van een aardgastransportleiding. Vrijgekomen aardgas zal in brand vliegen en gepaard gaan met druk en hevige hitte-ontwikkeling in de vorm van een fakkelbrand. Personen kunnen hierdoor overlijden of brandwonden oplopen. In het kader van de standaard verantwoording wordt ingegaan op de aspecten bestrijdbaarheid en zelfredzaamheid bij dit scenario.

#### *Bestrijdbaarheid*

Bij een fakkelbrand zijn alleen de gevolgen bestrijdbaar. De bestrijdbaarheid van de ramp wordt door het plan niet beïnvloed. Waarschuwen voor dit scenario is niet mogelijk. Preventieve maatregelen zijn beperkt mogelijk, bijvoorbeeld in de vorm van bouwkundige oplossingen (bestendigheid tegen hitte). De omvang van de ramp wordt door het plan beperkt beïnvloed, maar blijft van gelijk orde van grootte. De primaire bluswatervoorziening is aanwezig en tweezijdig aanrijden door hulpdiensten is mogelijk. Het plan voldoet hiermee aan de beginselen van rampbestrijdig bij dit scenario.

#### *Zelfredzaamheid*

Binnen het plangebied zullen personen aanwezig zijn die zelfredzaam zijn. Verwacht wordt, dat personen in het plangebied verglijkbaar zelfredzaam zijn met de doorsnede van de Nederlandse bevolking. Daarnaast zijn er twee ontsluitingsroutes vanuit het plangebied van de risicobron af gericht. De mogelijkheden voor zelfredzaamheid zijn daarmee goed te noemen.

#### *Restrisico*

De initiatiefnemer heeft onderzocht om de gevaren van de risicobron te verkleinen door de gevel die binnen 75 meter van de buisleiding ligt dusdanig uit te voeren dat deze tenminste 1 uur kW/m2 kunnen weerstaan. Is samenwerking met een brandveiligheidsadviseur is onderzocht welke concrete maatregelen getroffen moeten worden. Dit zijn bouwtechnische maatregelen aan metselwerk, kozijnen, ramen, deuren, beglazing, glasroosters, ventilatie en dakbedekking. Deze maatregelen hebben dusdanige consequenties voor de haalbaarheid van het plan (ontwerp en financieel) dat dit redelijkerwijs niet doenlijk is. Derhalve is de gemeente Stede-Broec met initiatiefnemer en de Veiligheidsrisico in gesprek gegaan om het restrisico te accepteren. De vluchtwegen kunnen dusdanig worden uitgevoerd dat deze vanuit de appartementen veilig zijn ten opzichte van een fakkelbrand. Het restrisico dat door secundaire brand ten gevolge van een fakkelbrand meerdere appartementen in brand raken en dat daar slachtoffers door kunnen ontstaan, wordt mede op basis van het advies van

#### de Veiligheidsregio geaccepteerd.

#### **Conclusie**

Het aspect externe veiligheid vormt geen belemmering voor dit plan. In het kader van zelfredzaamheid en bestrijdbaarheid is advies gevraagd aan de Veiligheidsregio Noord-Holland. Het restrisico wordt, mede op basis van dit advies, geaccepteerd.

#### **4.12 Duurzaam bouwen**

Het begrip 'duurzaamheid' heeft betrekking op verschillende aspecten: levensduur, vormgeving, materialisering, efficiënte benutting van de ruimte, de omgang met water en energie, aansluitend bij het gemeentelijk klimaatbeleid. Door het toepassen van intelligente gebouwen installatieconcepten kan energie en water bespaard worden. Bij de materialisering van nieuwbouw kan gekozen worden voor duurzame materialen, zoals bijvoorbeeld FSC-hout, die op verantwoorde wijze zijn gemaakt of gewonnen en geen negatieve invloed hebben op het milieu.

'Stede Broec is een gemeente die steeds duurzamer denkt en doet en die streeft naar energieneutraliteit'. Deze visie beschouwt de gemeente als rode draad voor haar klimaatbeleid. Bij een duurzame ontwikkeling gaat het om een evenwichtige ontwikkeling waarbij rekening gehouden wordt met de mens (People), met het milieu (Planet, ecologie en natuurlijke hulpbronnen) en de economie (Profit).

Duurzaamheid betekent aandacht voor de eindigheid van grondstoffen, zorgvuldig omgaan met ruimte en groen, een zo breed mogelijk scala aan planten en diersoorten behouden en voorkomen dat milieuproblemen afgewenteld worden naar andere gebieden en volgende generaties. Dus niet alleen aandacht voor de behoeften van nu, maar ook voor de leefbaarheid in de toekomst. Bij het streven naar energieneutraliteit wil de gemeente enerzijds de energievraag verminderen/energie besparen en anderzijds zoveel mogelijk gebruik maken van duurzame energie. Duurzame energie betekent het gebruik van energiebronnen die ons onuitputtelijk ter beschikking staan zoals zonne-energie, windenergie, bodemenergie, waterkracht en biomassa. Een energieneutraal Stede Broec is een gemeente waarin alle energie die wordt gebruikt op een schone en duurzame wijze wordt opgewekt.

#### Welke ambities heeft de gemeente Stede Broec?

#### *Als gemeente het goede voorbeeld (blijven) geven*

Daarmee bedoelt de gemeente dat zij actief wil (blijven) inzetten op haar voorbeeldfunctie en maatregelen nemen die leiden tot energiebesparing in de eigen organisatie en het effect van deze maatregelen actief naar buiten communiceren. De gemeente moet haar voorbeeldrol uitstralen en uitdragen. En de gemeente moet bij resultaten zowel de winst voor het milieu als ook de financiële voordelen laten zien.

*De gemeente burgers, instellingen en bedrijven bewustmaken, stimuleren en faciliteren om energiebesparende maatregelen te treffen, over te gaan naar duurzame energie en duurzaam te handelen* Burgers, instellingen en bedrijven moeten zich bewust zijn van gedrag en keuzes. Daarbij wil de gemeente zich in ieder geval richten op de nieuwbouw en bestaande bouw. De gemeente moet duidelijk maken dat duurzame alternatieven minimaal dezelfde kwaliteit hebben en veelal leiden tot een toename van het wooncomfort.

#### *De gemeente duurzaamheid gaat inbrengen in gemeentelijk beleid en handelen*

Duurzaamheid wordt integraal en structureel onderdeel van het gemeentelijk beleid en handelen; duurzaamheid speelt in een vroegtijdig stadium een belangrijke rol bij nieuwe ruimtelijke ontwikkelingen of herontwikkeling van gebieden. Duurzaamheid is niet een éénmalige afweging in een proces, maar vraagt continu aandacht op verschillende momenten en op verschillende niveaus.

#### *Doorwerking plangebied*

Toekomstige bouwaanvragen binnen het plangebied worden mede getoetst op basismaatregelen uit het gemeentelijke duurzaamheidsbeleid. Tevens wordt duurzaam bouwen gestimuleerd op basis van de gemeentelijke ambitie. Zo wordt gebruik gemaakt van een duurzame materiaalkeuze zoals baksten gevels en FSC-hardhout voor de kozijnen, ramen en deuren. De te realiseren appartementen zullen voldoen aan de geldende duurzaamheidseisen en eisen in kader van energiezuinigheid. De doelstelling is dat de woningen zullen voldoen aan een duurzame energieklasse.

Er wordt gedacht aan de volgende maatregelen om de doelstelling te behalen:

- Isolatiewaarden(Rc) voor dichte uitwendige scheidingsconstructies, per onderdeel van de schil 5.0m2K/W voor gevel, 6.0m2K/W voor het dak en 5.0m2K/W voor de vloer.
- U-waarde voor ramen (glas + kozijn) 1,64W/m2K,
- U-waarde voor deuren 1,65W/m2K,
- Lucht/ water warmtepomp of elektrische combi-warmtepomp
- Natuurlijke luchttoe- en mechanische luchtafvoer. Luchttoevoer door zelfregulerende roosters, en mechanische luchtafvoer. Luchtafvoer wordt voorzien van tijdsturing, bijv. Buva VAS Q Time GG
- Verwarming d.m.v. vloerverwarming
- Dubbele kierdichting.
- Gedeeltelijke daktuin.
- PV-panelen op het platte dak
- Gescheiden riolering waarbij hemelwater rechtstreeks op het oppervlaktewater wordt geloosd
- Duurzaamheid wordt ook bereikt in de levensloopbestendigheid van de woning. Er worden ruim opgezette appartementen ontwikkeld voorzien van een lift.

Uitgangspunt van de ontwikkeling is daarnaast het behalen van een maximale EPC-waarde die wordt berekend middels de EPG-methodiek volgens NEN 7120. Voor deze woningen geldt EPC kleiner of gelijk aan 0,40. De huidige verplichte isolatiewaarden zijn geoptimaliseerd op basis van EPC reductie en investeringskosten. Het verder isoleren van de woning geeft een beperkte energiebesparing ten opzichte van relatief hoge kosten. Om te voldoen aan bovengenoemde punten zal er bij de aanvraag omgevingsvergunning een EPC-berekening worden aangeleverd waarin aangetoond wordt dat voldaan wordt aan de gestelde normen. Tevens zal een MPG-berekening worden aangeleverd.

Geconcludeerd wordt dat met de voorgenomen nieuwbouw van het plan wordt aangesloten op de duurzaamheidsambitie van de gemeente Stede Broec en hierdoor een positieve bijdrage levert aan het bereiken van deze ambitie.

# **4.13 Trillingshinder**

Bij ruimtelijke planvorming moet trillingshinder of -schade aan gebouwen zoveel mogelijk worden voorkomen. Hinder of zelfs schade door trillingen kan ontstaan door:

- Verkeer over de weg of het spoor (bijvoorbeeld van vrachtwagens, trein of tram) machines bij industrie (stansen, draaiende motoren, etc.)
- Deze trillingen bewegen zich door de bodem. Trillingen nemen af als de afstand tot de bron groter wordt.

De ['Beleidsregel trillingshinder spoor'](http://wetten.overheid.nl/BWBR0031466/) heeft tot doel vast te stellen hoe omgegaan wordt met enkele aspecten van trillingshinder. De beleidsregel richt zich op de vaststelling van een tracébesluit tot aanleg, wijziging of hernieuwde ingebruikneming van een landelijke spoorweg, als bedoeld in de Tracéwet. Het uitgangspunt van deze beleidsregel is dat het beschermingsniveau van de leefomgeving vergelijkbaar is met die van de SBR Richtlijn B. De normen van de beleidsregel en de SBR-richtlijn sluiten op elkaar aan.

Indien trillingsniveaus groter zijn dan de na te streven waarden zoals aangegeven in de Richtlijn deel B "Hinder voor personen in gebouwen door trillingen, Meet- en beoordelingsrichtlijn" van de Stichting Bouwresearch (SBR) dan kan bij nieuwbouw van woningen (of andere gevoelige functies) maatregelen worden getroffen aan:

- de te realiseren nieuwbouw;
- de bron van de trillingen;
- de trillingsoverdracht door de bodem.

#### *Doorwerking plangebied*

Circa 80 meter ten zuiden van het plangebied ligt het spoortraject Hoorn-Enkhuizen. Derhalve kán er sprake zijn van trillingshinder in het plangebied. De 'Handreiking nieuwbouw en spoortrillingen' geeft aan dat inzicht moet worden verkregen in de mate waarin trillingshinder kan optreden in toekomstige nieuwbouw. Factoren die daarbij worden beschouwd zijn: bodemgesteldheid en –opbouw in en nabij het plangebied, aanwezigheid en ligging van waterpartijen, treinbeeld (frequentie van gebruik van het spoor) incl. eventuele toekomstige wijzigingen, wissels/overgangsconstructies e.d.

In dit verband zijn in ieder geval de volgende omstandigheden in dit geval relevant:

- Hoewel de Handreiking waaraan ProRail refereert appartementencomplexen als trillingsgevoelig omschrijft is dat bij traditionele bouwwijzen en voor complexen op een paalfundering maar beperkt het geval.
- De afstand van de nieuwe bebouwing tot het spoor is circa 80 meter en tussenliggend is zowel bebouwing, een weg als oppervlaktewater gelegen.
- Het betreffende spoortraject Hoorn Enkhuizen wordt relatief beperkt gebruikt, namelijk enkel door treinen op dit specifieke traject. Dit betreft 2 treinen per uur in elke richting, totaal 4 treinen per uur.
- Alle treinen stoppen op station Bovenkarspel-Grootebroek, dat nagenoeg ter hoogte van het plangebied gelegen is. Ter hoogte van het plangebied hebben deze dus een lage rijsnelheid, waardoor het trillingsrisico op voorhand erg laag is. Er zou sporadisch een trein kunnen passeren die niet stopt en op hogere snelheid rijdt, maar dit is geen maatgevende situatie.
- DGMR heeft in 2019 ca. 5 km westelijker, op de locatie Reigersborg trillingshinderonderzoek uitgevoerd12. Dit betrof een locatie met aanmerkelijk hogere rijsnelheden (namelijk 70 tot 100 km/u) en voor woningbouw op kortere afstand van het spoor dan thans aan de orde. De bodemgesteldheid was vergelijkbaar en de gebruiksfrequentie op het traject gelijk. Uit het betreffende onderzoek kwamen geen beperkingen ten aanzien van trillingen naar voren. In lijn met deze onderzoeksresultaten, is de kans op onevenredige trillingshinder ter hoogte van het plangebied gering. Er is immers sprake van lagere rijsnelheden en een grotere afstand ter hoogte van het plangebied, ten aanzien van hetzelfde traject.

Op basis van voorgaande omstandigheden kan in dit geval op voorhand worden gesteld dat het risico op onevenredige trillingshinder ter hoogte van het plangebied klein is en het niet aannemelijk is dat het trillingsniveau groter is dan de na te streven waarden zoals aangegeven in de Richtlijn deel B. Ten aanzien van dit aspect worden in het kader van onderhavig bestemmingsplan geen belemmeringen verwacht. Naar aanleiding van de door ProRail ingediende zienswijze (zie hiertoe Bijlage 15), wordt alsnog een quickscan trillingshinder uitgevoerd. Tevens is in de planregels een voorwaardelijke verplichting ter waarborging van een goed woon- en leefklimaat opgenomen. Hiermee is gewaarborgd dat tijdig onderzoek plaatsvindt en indien noodzakelijk maatregelen worden getroffen om te voldoen aan de streefwaarden conform Richtlijn deel B.

 12 DGMR, Trillingsonderzoek Reigersborg 5, Hoogkarspel, 19 september 2019, rapportnr. M.2019.1025.00.R001.

# **4.14 Belangen derden**

Bij de vaststelling van een bestemmingsplan heeft de gemeenteraad volgens vaste rechtspraak beleidsvrijheid om bestemmingen aan te wijzen en regels te geven die de raad uit een oogpunt van een goede ruimtelijke ordening nodig acht. Het beginsel van een 'goede ruimtelijke ordening' betekent onder meer dat rekening dient te worden gehouden met belangen van derden, zoals omwonenden. Bij nieuwe ontwikkelingen moet in redelijke mate rekening gehouden met relevante belangen van derden, zoals de privacy, bezonning en uitzichtsituatie. Door de veranderingen in zowel functie als omvang, locatie en bouw-/goothoogte van de bebouwing in onderhavig plangebied ten opzichte van de bestaande situatie, kunnen er veranderingen in de privacy-, bezonnings- en/of uitzichtsituatie optreden. Deze belangen zijn in de besluitvorming voor onderhavig project betrokken en afgewogen. Daarbij dient te worden benadrukt dat er geen blijvend recht op een onveranderde situatie bestaat. Navolgend wordt hier nader op ingegaan.

#### **Privacy**

Het voorliggend plan maakt een wijziging van een bedrijfslocatie naar wonen (maximaal 52 appartementen) mogelijk. Daarbij wijzigen de bebouwingscontouren in hoogte (hogere maximale hoogten) en situering (verder van de omliggende woningen af). De wijzigingen maken dat er sprake zal zijn van een intensiever gebruik van het perceel en van een toename van het aantal bouwlagen. Echter is de afstand van de nieuwe appartementen tot de omliggende woningen, zowel ten noorden als oosten van de planlocatie, minimaal circa 30 meter. Een dergelijke afstand is in bestaande kernen en uitleggebieden riant te noemen en kan in het algemeen aanvaardbaar worden geacht. In dit geval betreft het bovendien ten aanzien van de meeste woningen uitsluitend zicht vanuit de zijgevel van het nieuwe appartementengebouw. Er is dus weliswaar mogelijk sprake van een vermindering van privacy voor de direct omliggende woningen, maar deze effecten zijn gezien de onderlinge afstand, de aard van het plan (mede in relatie tot de bestaande bestemming) en de aard van de omgeving niet onevenredig. In dit opzicht is het plan in overeenstemming met het beginsel van een goede ruimtelijke ordening.

Aanvullend wordt opgemerkt dat, mede naar aanleiding van zienswijzen van omwonenden, in overleg tussen gemeente en initiatiefnemer bekeken is wat de mogelijkheden zijn voor het toepassen van matglas. Alle kozijnen aan de oostgevel van het gebouw worden voorzien van vast glas (niet te openen ramen) dat ondoorzichtig is. Tevens worden de balkons/terrassen direct grenzend aan de oostgevel voorzien van een privacy scherm met ondoorzichtig glas. Er wordt rekening mee gehouden dat dit glas niet reflecterend is. Deze maatregelen kunnen eventueel als voorschrift bij de omgevingsvergunning worden voorgeschreven, maar hiertoe bestaat geen noodzaak.

#### **Bezonning**

Er bestaan in Nederland geen wettelijke normen ten aanzien van de bezonning voor bebouwing, maar dit aspect dient te worden afgewogen in het kader van een goede ruimtelijke ordening. Er zijn wel normen (richtlijnen) van TNO ten aanzien van deze afweging. Deze zijn verdeeld in de lichte en strenge vorm. Een gebouw voldoet aan de lichte norm wanneer er gedurende twee uren per etmaal bezonning mogelijk is in de periode van 19 februari tot en met 21 oktober. Daarbij is het geen vereiste dat de bezonning aansluitend plaatsvindt. Een gebouw voldoet aan de strenge norm indien in de periode van 21 januari tot en met 22 november bezonningmogelijk is gedurende drie uren per etmaal. Het is hierbij geen vereiste dat de bezonning aansluitend plaatsvindt.

Met dit plan wijzigen de bebouwingscontouren in hoogte (hogere maximale hoogten) en situering (verder van de omliggende woningen af). De hoeveelheid bezonning op omliggende percelen kan hierdoor, ondanks de relatief grote afstand tot de nieuwbouw, tot een wijziging in de bezonningssituatie leiden. Voor de onderhavige ontwikkeling is daarom een bezonningsstudie uitgevoerd en daarnaast is, mede om de negatieve effecten in dit opzicht te beperken, een grotere afstand van de nieuwbouw ten opzichte van omliggende woningen in acht genomen dan in de huidige situatie het geval. De bezonning van de omliggende percelen en gevels op de maatgevende momenten is in deze studie in de huidige en toekomstige planologische situatie weergegeven en vergeleken. Dit rapport is als separate bijlage bij dit bestemmingsplan opgenomen (bijlage 11). Uit het onderzoek blijkt dat er geen sprake is van een relevante verslechtering van de bezonning op de gevels en percelen van de diverse omliggende woningen als gevolg van de nieuwbouw. Ten aanzien van alle woningen wordt ten minste aan de lichte normen van TNO voldaan. Geconcludeerd wordt dan ook dat het plan niet tot een onevenredige vermindering van bezonning op omliggende percelen en/of gevels leidt en er voor alle woningen een aanvaardbare bezonningssituatie blijft bestaan.

# **5. UITVOERBAARHEID**

# **5.1 Maatschappelijke uitvoerbaarheid**

De maatschappelijke uitvoerbaarheid heeft als doel om aan te tonen dat de geplande ontwikkeling maatschappelijk draagvlak heeft en dat de procedures op een goede manier worden doorlopen.

#### **Participatie**

In het kader van participatie zijn bijeenkomsten georganiseerd voor verschillende partijen:

- Presentatie aan winkeliers van overzijde Middenweg op 16 oktober 2017, locatie gemeentehuis.
- Presentatie door Inbo Architecten aan omwonenden in Het Postkantoor op 18 oktober 2017.
- 20 november is de buurt nogmaals uitgenodigd bij Partycenter Happy Days in Grootebroek. Daarbij toelichting op aanpassingen van het plan n.a.v. opmerkingen gemaakt tijdens de presentatie van 18 oktober, door de architect. Hier werd met name gevraagd naar extra schaduwtekeningen met inbegrip van de opstallen en bomen op eigen terrein van de buurtbewoners.
- Februari 2018 zijn alle huishoudens van de buurt apart bij Kuin Ontwikkeling BV op kantoor geweest waarbij persoonlijke opmerkingen en wensen konden worden aangeven. Hieronder volgend de belangrijkste vragen en opmerkingen:
	- o Bewoners van Middenweg 9: berging staat niet helemaal goed op tekening. Grote boom hebben ze last van. Jan Kuin gaat in overleg met de gemeente hierover. Voor de rest geen problemen. Boom inmiddels al weg.
	- o Bewoners van Middenweg 11: hebben alle stukken gezien en verder geen opmerkingen.
	- o Bewoners van Middenweg 13: hebben alle stukken gezien en staan niet positief tegenover de plannen.
	- o Bewoners van Middenweg 15: plan ziet er goed uit, wel graag een impressie van de zijgevel. Deze is 12 februari toegezonden.
	- o Bewoners van Middenweg 17: plan beoordeeld, maar hebben vragen over toekomstig parkeren achter hun huizen, geluid van klappen deuren en uitlaatgassen. Tevens graag een impressie van de zijgevel en schaduwtekeningen. Deze zijn 12 februari verzonden (uitsnedes van de schaduwtekeningen zijn weergegeven in figuur 5.1).
	- o Bewoners van Middenweg 19: staan niet positief tegenover het plan en zijn bang voor het zicht in hun tuin vanaf de galerij, privacy dus. Mogelijk deels dichtzetten. PV-panelen op het dak, wat is opbrengst? Gaarne schaduwtekeningen ontvangen. Deze zijn 23 februari 2018 verzonden.
	- o Bewoners van Middenweg 21; het plan gezien, maar hebben vraag over eventuele felle verlichting langs de galerijen. Gaarne milde verlichting toepassen, en bemonsteren.
	- o Bewoners van Middenweg 23: staan niet positief tegenover het plan en ontvangen gaarne schaduwtekeningen. Deze zijn 27 februari 2018 verstuurd.
	- o Bewoners van Middenweg 29: hebben alle stukken gezien en staan niet positief tegenover de plannen. Bewoners hebben zelf schaduwtekeningen gemaakt en geven aan dat het in de nieuwe situatie veel erger is. Derhalve is een specifiek bezonningstudie voor de schaduwwerking op het perceel Middenweg 29 gemaakt (zie bijlage 12). Opmerking is met de opgestelde schaduwtekeningen weerlegd, verstuurd op 14 maart 2018. Mijnheer blijft twijfelen.
- Het voorontwerp-bestemmingsplan is, alvorens het gepubliceerd is, aan de buurt getoond en besproken.

De uitwerking en concrete plannen van het initiatief zijn door de aanwezige partijen over het algemeen als positief beoordeeld. De verschillende detailopmerkingen zijn of worden meegenomen bij de verdere uitwerking van het plan. Deze opmerkingen hebben geen invloed op de hoofdopzet van het plan dat met onderhavig bestemmingsplan mogelijk wordt gemaakt. Voor het plan is een bezonningsstudie uitgevoerd. Dit rapport is als separate bijlage bij dit bestemmingsplan opgenomen (bijlage 11).

#### **Bestemmingsplanprocedure**

Het voorontwerp-bestemmingsplan is gedurende zes weken ter inspraak gelegd, waarbij gelegenheid werd geboden tot het indienen van inspraakreacties. Er zijn 6 inspraakreacties ingediend. De ingediende inspraakreacties zijn samengevat en beantwoord in de Nota inspraakreacties. Deze nota is als bijlage bij dit bestemmingsplan toegevoegd. Wijzigingen naar aanleiding van enkele inspraakreacties in de toelichting, verbeelding of regels zijn doorgevoerd.

Na het verwerken van de inspraakreacties wordt het ontwerpbestemmingsplan ingevolge artikel 3.8 van de Wet ruimtelijke ordening gedurende zes weken ter visie gelegd, waarbij gelegenheid wordt geboden tot het indienen van zienswijzen. Het plan zal daarna, al dan niet gewijzigd, ter vaststelling worden aangeboden aan de gemeenteraad (zie ook hoofdstuk 7).

# **5.2 Economische uitvoerbaarheid**

Voor de uitvoerbaarheid van het plan is het van belang te weten of het economisch uitvoerbaar is. De economische uitvoerbaarheid wordt enerzijds bepaald door de exploitatie van het plan (financiële haalbaarheid) en anderzijds door de wijze van kostenverhaal van de gemeente (grondexploitatie).

#### *Financiële haalbaarheid*

Het project richt zich op een marktsegment waar momenteel vraag naar is (zie paragraaf 3.1 en bijlage 1). De kosten worden gedekt uit de opbrengst van de woningen. Hiermee kan het op te stellen bestemmingsplan financieel haalbaar worden geacht.

#### *Grondexploitatie en kostenverhaal*

Een gemeente is conform de grondexploitatiewet verplicht om haar kosten op de grondeigenaar te verhalen, wanneer deze grondeigenaar een zogenaamd 'bouwplan' (zoals aangeduid in art. 3.2.1 Besluit ruimtelijke ordening) wil realiseren en wanneer voor de goedkeuring van dit bouwplan een wijziging van een 'ruimtelijke besluit' (bijvoorbeeld een bestemmingsplan) nodig is. Dit bestemmingsplan is een op uitvoering gericht bouwplan waardoor het nodig is een exploitatieplan vast te stellen of de betaling van de kosten op een andere manier te verzekeren.

Tussen initiatiefnemer en de gemeente Stede Broec is een anterieure overeenkomst afgesloten. Daarmee zijn de kosten anderszins verzekerd.

# **6. PLANSTUKKEN**

# **6.1 Planstukken**

Het voorliggende bestemmingsplan bestaat uit een verbeelding, de regels betreffende de bestemmingen en de voorliggende toelichting.

# **6.2 Toelichting op de analoge verbeelding**

De analoge verbeelding is getekend op een bijgewerkte en digitale kadastrale ondergrond (BGT juli 2018), schaal 1:1000, conform de Standaard Vergelijkbare Bestemmingsplannen 2012 (SVBP 2012). Hierbij dient te worden opgemerkt dat de kadastrale ondergrond geen juridische status heeft.

## **6.3 Toelichting op de regels**

Voor de regels bij het bestemmingsplan is overwegend aangesloten bij de SVBP 2012 en overige recente bestemmingsplan ten behoeve van de realisatie van ruimte voor ruimte woningen in het buitengebied van Stede-Broec.

De planregels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten;
- Hoofdstuk 2: Bestemmingsregels. Hiermee worden de op de verbeelding opgenomen bestemmingen geregeld.
- Hoofdstuk 3: Algemene regels, waaronder onder andere zijn opgenomen de anti-dubbeltelregel, algemene gebruiksregels, algemene afwijkingsregels, algemene wijzigingsregels, algemene procedureregels en overige regels.
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen.

Het belangrijkste doel van de planregels is om de bouw- en gebruiksregels van de verschillende bestemmingen aan te geven.

#### **Inleidende regels**

#### *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn. Voor de eenduidigheid zijn enkele begrippen uit het vigerende bestemmingsplan 'Centrum Stede-Broec' overgenomen. Verder zijn enkele begrippen afkomstig van de SVBP 2012.

#### *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken/percelen gemeten moeten worden. Bij de wijze van meten is aangesloten bij de SVBP 2012.

#### **Bestemmingsregels**

#### *Bestemmingen*

De regels van een bestemming worden in beginsel als volgt opgebouwd en benoemd:

- 1. Bestemmingsomschrijving;
- 2. Bouwregels;
- 3. Nadere eisen;
- 4. Afwijken van de bouwregels;
- 5. Specifieke gebruiksregels;
- 6. Afwijken van de gebruiksregels;
- 7. Omgevingsvergunning voor het uitvoeren van een werk, geen bouwwerk zijnde, of van werkzaamheden;
- 8. Omgevingsvergunning voor het slopen van een bouwwerk;
- 9. Wijzigingsbevoegdheid.

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

In de bestemmingsomschrijving wordt een omschrijving gegeven van de aan de gronden toegekende functies. Als eerste wordt de hoofdfunctie aangegeven.

In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in hoofdgebouwen, bijbehorende bouwwerken en bouwwerken, geen gebouwen zijnde, waardoor de toetsing van aanvragen voor een omgevingsvergunning aanmerkelijk vereenvoudigd en inzichtelijker is.

Onderstaand zijn de regels van de opgenomen bestemmingen nader toegelicht.

#### *Groen*

De voor 'Groen' aangewezen gronden zijn bestemd voor groenvoorzieningen, bermen en beplanting, speelvoorzieningen, parkeervoorzieningen en dergelijke. Parkeren is in de oostelijke strook niet toegestaan; hiervoor is een specifieke functieaanduiding opgenomen. Gebouwen zijn niet toegestaan, met uitzondering van nutsvoorzieningen met een maximale goot- en nokhoogte van respectievelijk 3 en 4,5 meter.

#### *Verkeer*

Het parkeerterrein op het maaiveld in het plangebied is bestemd als 'Verkeer – Verblijfsgebied'. Deze gronden zijn bestemd voor wegen, staten en paden, voet- en fietspaden, parkeervoorzieningen, groenvoorzieningen en dergelijke. Het gaat om functies, die hoofdzakelijk gericht zijn op een verblijfsfunctie.

Binnen de bestemming zijn slechts kleinschalige gebouwen toegestaan, alsmede bouwwerken, geen gebouwen zijnde.

#### *Wonen*

Ter plaatse van de appartementen zijn de gronden bestemd als 'Wonen'. Deze gronden zijn bedoeld voor wonen en bijbehorende voorzieningen. De bouwvorm, bouwhoogte en het maximum aantal wooneenheden zijn op de verbeelding aangegeven. Voor het realiseren van bijbehorende bouwwerken en bouwwerken, geen gebouw zijnde, is een specifieke regeling opgenomen. Tevens is in de

bouwregels een voorwaardelijke verplichting ten aanzien van het voorkomen van trillingshinder opgenomen (zie nader par. 4.13).

#### **Algemene regels**

In de Anti-dubbeltelregel wordt bepaald dat grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

In de algemene bouwregels zijn regels opgenomen ten behoeve van onder meer ondergrondse bouwwerken. In de algemene gebruiksregels is een regeling met betrekking tot het parkeren opgenomen. De algemene afwijkings- en algemene wijzigingsregels verschaffen burgemeester en wethouders c.q. het bevoegd gezag de gewenste beleidsruimte om bij de uitvoering van het plan te kunnen inspelen op gegevens of situaties die vooraf niet bekend kunnen zijn. In de overige regels is onder meer een verwijzing naar de wettelijke regelingen opgenomen.

#### **Overgangs- en slotregels**

In de bepaling Overgangsrecht is geregeld in hoeverre en onder welke voorwaarden bestaande gebouwen en het bestaand gebruik van gronden en bouwwerken mogen afwijken van het plan. In de Slotregel is aangegeven op welke wijze de regels van het bestemmingsplan kunnen worden aangehaald.

# **7. INSPRAAK, OVERLEG EN PROCEDURE**

# **7.1 Overleg**

De Wet ruimtelijke ordening zelf bevat geen bepalingen omtrent inspraak. Dat neemt niet weg dat het de gemeente vrij staat toch inspraak te verlenen bijvoorbeeld op grond van de gemeentelijke inspraakverordening. In relatie daarmee bepaalt artikel 150 van de Gemeentewet onder meer dat in een gemeentelijke inspraakverordening moet worden geregeld op welke wijze bovenbedoelde personen en rechtspersonen hun mening kenbaar kunnen maken. Het voorontwerpbestemmingsplan is ter inspraak gepubliceerd en aan de adviespartners voorgelegd. In het voortraject heeft door gemeente en initiatiefnemer ook reeds de nodige afstemming plaatsgevonden, onder meer met het waterschap. In paragraaf 5.1 is een en ander reeds besproken.

# **7.2 Ontwerp**

De ontwerpprocedure van het bestemmingsplan zal plaatsvinden volgens artikel 3.8 van de Wet ruimtelijke ordening. Het bestemmingsplan is in dit kader ter visie gelegd gedurende een periode van zes weken, met ingang van 13 november 2019. Gedurende deze periode kon een ieder zijn zienswijzen kenbaar maken tegen het plan. Er zijn in totaal 8 zienswijzen tegen het ontwerpplan ingediend. Daarnaast is een advies van de Veiligheidsregio ontvangen.

De zienswijzen hebben aanleiding gegeven tot een aantal aanpassingen in de plantoelichting en de planregels. In de als bijlage 15 opgenomen Nota zienswijzen zijn alle zienswijzen samengevat en van een uitvoerige reactie voorzien. Daarbij is per zienswijze aangegeven in hoeverre deze aanleiding heeft gegeven tot aanpassing van het plan. Het advies van de Veiligheidsregio is gedeeltelijk overgenomen in het plan. Ten slotte is een aantal ambtshalve wijzigingen aangebracht, welke eveneens in Bijlage 15 zijn beschreven.

# **7.3 Vaststelling**

Het plan is vervolgens op 25 juni 2020 gewijzigd vastgesteld door de gemeenteraad van Stede Broec. Na vaststelling wordt het plan opnieuw ter inzage gelegd voor een periode van zes weken. Binnen deze periode kunnen belanghebbenden beroep instellen bij de Afdeling Bestuursrechtspraak van de Raad van State. Indien geen beroep wordt ingesteld, is het bestemmingsplan na afloop van deze periode onherroepelijk.

BRO heeft vestigingen in Boxtel | Amsterdam | Tegelen www.bro.nl