# Bestemmingsplan Buitengebied 2018

Toelichting

#### **INHOUDSOPGAVE TOELICHTING**

| 1.  | INLEIDING<br>1.1<br>1.2<br>1.3<br>1.4 | Aanleiding en doel<br>Omgevingswet<br>Plangebied<br>Geldende bestemmingsplannen                                     | 1<br>1<br>1<br>2     |
|-----|---------------------------------------|---------------------------------------------------------------------------------------------------------------------|----------------------|
| 2.  | 2.1<br>2.2<br>2.3                     | NOTA VAN UITGANGSPUNTEN<br>Doel<br>Visie en trends<br>Uitgangspunten bestemmingsplan                                | 4<br>4<br>6          |
| 3.  | 3.1<br>3.2<br>3.3<br>3.4              | STRUCTUURVISIE BOXMEER 2030<br>Inleiding<br>Landschappelijk raamwerk<br>Economie<br>Toerisme en recreatie           | 11<br>11<br>12<br>12 |
| 4.  | 4.1<br>4.2<br>4.3<br>4.4              | BELEIDSKADER<br>Rijk<br>Provincie<br>Regio<br>Gemeente                                                              | 13<br>16<br>18<br>19 |
| 5.  | 5.1<br>5.2<br>5.3<br>5.4              | UITVOERINGSASPECTEN<br>Milieuaspecten<br>Fysieke aspecten<br>Economische en financiële aspecten<br>Handhaafbaarheid | 22<br>27<br>30<br>30 |
| 6.  | PLAN MER<br>6.1<br>6.2<br>6.3<br>6.4  | Plan-MER<br>Plan-MER Boxmeer<br>Toetsingsadvies commissie<br>Aanvulling naar aanleiding van toetsingsadvies         | 31<br>31<br>34<br>38 |
| 7.  | 7.1<br>7.2<br>7.3                     | Ontwikkelingen<br>Inleiding<br>Nieuwe ontwikkelingen<br>Voorwaardelijke verplichtingen                              | 43<br>43<br>47       |
| 8.  | 7.1<br>7.2                            | JURIDISCHE VERANTWOORDING<br>Algemeen<br>Toelichting op de regels en de verbeelding                                 | 49<br>49             |
| 9.  |                                       | ADVIEZEN EN RAPPORTEN                                                                                               | 53                   |
| 10. |                                       | (VOOR)OVERLEG EN INSPRAAK                                                                                           | 54                   |

### **1. INLEIDING**

### **1.1 Aanleiding en doel**

 Het bestemmingsplan Buitengebied 2008 is door de gemeenteraad vastgesteld op 16 juli 2009. Dit betekent dat uiterlijk in de maand juli van het jaar 2019 een nieuw bestemmingsplan vastgesteld moet zijn. Actualisering is ook nodig om nieuw zowel rijks- en provinciaal als gemeentelijk beleid op te nemen in het nieuwe plan.

In 2017 is door de provincie de Verordening ruimte Noord-Brabant vastgesteld. De regels van deze verordening moeten in het bestemmingsplan Buitengebied worden doorvertaald.

Het reconstructieplan Peel en Maas is komen te vervallen. De in het bestemmingsplan Buitengebied 2008 voorkomende begrippen landbouwontwikkelings-, extensiverings- en verwevingsgebieden worden niet meer gehanteerd.

Het bestemmingsplan Buitengebied 2008 is niet digitaal raadpleegbaar via ruimtelijke plannen.nl. De in 2013 vastgestelde Structuurvisie Boxmeer moet worden doorvertaald in het nieuwe plan. Hetzelfde geldt voor de regels van de eind 2015 vastgesteld notitie 'Horeca in het buitengebied'.

### **1.2 Omgevingswet**

In 2019 zal de Omgevingswet in werking treden. Deze wet gaat in plaats van alleen over ruimtelijke ordening, over de hele fysieke leefomgeving. De wet bundelt 26 bestaande wetten voor onder meer bouwen, milieu, water, ruimtelijke ordening en natuur. De manier van werken van een gemeente verschuift van het weren van functies door het stellen van regels naar het bieden van kansen via een uitnodiging tot ontwikkeling. Hierbij moet rekening gehouden worden met de bestaande kwaliteiten van de fysieke leefomgeving. Deze nieuwe benadering gaat uit van vertrouwen, waarbij er snel en doeltreffend kan worden opgetreden als dat nodig is.

Er wordt voor het buitengebied nog geen omgevingsplan opgesteld. In dit nieuwe bestemmingsplan wordt echter wel rekening gehouden met de intentie van de Omgevingswet. Dat betekent dat de uitgangspunten zijn vastgesteld in de geest van de aanstaande Omgevingswet:

- procedures zo eenvoudig mogelijk houden;
- niet meer regelen dan nodig is vanuit het algemeen belang bij de kwaliteit van de leefomgeving;
- flexibiliteit inbouwen om verantwoord mee te kunnen bewegen op de dynamiek van de ruimtelijke behoefte (flexibiliteitsbepalingen);
- passende ruimtelijke initiatieven en innovatie mogelijk maken en stimuleren.

Na inwerkingtreding van de Omgevingswet gaat het bestemmingsplan op grond van de wet gelden als plan in de zin van de Omgevingswet.

### **1.3 Plangebied**

Het plangebied wordt gevormd door de hele gemeente behalve de bebouwde kommen van de elf kernen en de industrie- en bedrijfsterreinen Saxe Gotha en Sterckwijck.

### **1.4 Geldende bestemmingsplannen**

| Met het nieuwe bestemmingsplan zullen de volgende bestemmingsplannen vervallen: |            |              |                                     |  |  |
|---------------------------------------------------------------------------------|------------|--------------|-------------------------------------|--|--|
| Bestemmingsplan:                                                                | Kern:      | Vastgesteld: | Ten behoeve van:                    |  |  |
| Buitengebied Boxmeer 2008                                                       |            | 16-07-2009   |                                     |  |  |
| Helbroekseweg 5                                                                 | Beugen     | 30-09-2010   | boerderijsplitsing + 2 BIO woningen |  |  |
| Molenheideweg 1                                                                 | Beugen     | 24-01-2013   | hoveniersbedrijf                    |  |  |
| Laag Werveld 1                                                                  | Beugen     | 20-10-2016   | camperparkeerplaats                 |  |  |
| Laag Werveld 6                                                                  | Beugen     | 26-05-2011   | woonzorgboerderij + 1 BIO woning    |  |  |
| Laag Werveld 9-9A                                                               | Beugen     | 12-09-2013   | groepsaccommodatie                  |  |  |
| Provincialeweg 19-21                                                            | Beugen     | 08-02-2018   | agrarisch ---> bedrijf              |  |  |
| Provincialeweg 37                                                               | Beugen     | 26-05-2011   | 4 BIO woningen                      |  |  |
| Strikland oost                                                                  | Beugen     | 26-05-2011   | landgoed met 2 woningen             |  |  |
| Voordtstraat 12                                                                 | Beugen     | 30-06-2016   | metaalbewerkingsbedrijf             |  |  |
| Weversstraat 9                                                                  | Beugen     | 26-05-2011   | 1 BIO woning                        |  |  |
| Beugenseweg 61                                                                  | Boxmeer    | 16-07-2009   | groentenhandel Cox                  |  |  |
| Veerstraat 51a                                                                  | Boxmeer    | 19-02-2009   | kinderopvang                        |  |  |
| Hultenhoek 12                                                                   | Groeningen | 07-04-2016   | klassieke landbouwmachines          |  |  |
| Hultenhoek 14                                                                   | Groeningen | 24-02-2011   | paardenhouderij                     |  |  |
| Minicamping De Wittenberg Groeningen                                            |            | 29-04-2010   | recreatieterrein                    |  |  |
| Hoeve de Knol                                                                   | Holthees   | 17-06-2010   | recreatieterrein                    |  |  |
| Op den Berg                                                                     | Maashees   | 01-10-2009   | recreatieterrein                    |  |  |
| Op den Berg 79 e.v.                                                             | Maashees   | 26-05-2011   | recreatieterrein                    |  |  |
| Op den Bosch 3                                                                  | Maashees   | 21-06-2007   | recreatie en welness                |  |  |
| Camping De Maasvallei                                                           | Oeffelt    | 30-09-2010   | recreatieterrein                    |  |  |
| Heide 8                                                                         | Oeffelt    | 25-02-2016   | guesthouse Heide                    |  |  |
| Hoogeind 1b                                                                     | Oeffelt    | 09-02-2017   | bestemming wonen                    |  |  |
| Melder 5                                                                        | Oeffelt    | 27-09-2018   | agrarisch ---> wonen                |  |  |
| Urlingsestraat 11a                                                              | Oeffelt    | 26-05-2011   | 2 BIO woningen                      |  |  |
| Minicamping In 't Holt                                                          | Overloon   | 29-04-2010   | recreatieterrein                    |  |  |
| De Ganzerik                                                                     | Overloon   | 29-04-2010   | recreatieterrein                    |  |  |
| Duivenbos                                                                       | Overloon   | 29-04-2010   | recreatieterrein                    |  |  |
| Recreatieterrein Schaartven Overloon                                            |            | 29-04-2010   | recreatieterrein                    |  |  |
| Helderse Duinen                                                                 | Overloon   | 17-06-2010   | recreatieterrein                    |  |  |
| De Vers                                                                         | Overloon   | 30-09-2010   | recreatieterrein                    |  |  |
| Bosrijk De Kuluut                                                               | Overloon   | 09-12-2010   | recreatieterrein                    |  |  |
| Thermaalbad                                                                     | Overloon   | 30-05-2013   | recreatieterrein                    |  |  |
| Motorcrossterrein Duivenbos Overloon                                            |            | 11-12-2014   | motorcrossterrein                   |  |  |
| Crooijmansweg 1                                                                 | Overloon   | 14-12-2017   | agrarisch ---> bedrijf              |  |  |
| Heikantweg 5a                                                                   | Overloon   | 31-05-2018   | agrarisch ---> wonen                |  |  |
| Oploseweg 3a                                                                    | Overloon   | 05-07-2018   | agrarisch ---> wonen                |  |  |
| Oploseweg 9a                                                                    | Overloon   | 26-05-2011   | 2 BIO woningen                      |  |  |
| Oploseweg 15                                                                    | Overloon   | 05-07-2018   | agrarisch ---> wonen                |  |  |
| Rieterdreef 1                                                                   | Overloon   | 11-02-2010   | vergroting bouwblok                 |  |  |
| Rieterdreef 3 en 3a                                                             | Overloon   | 30-09-2010   | uitbreiding bouwblok                |  |  |
| Rondweg 14a                                                                     | Overloon   | 22-09-2011   | steenhandel Van de Rakt             |  |  |
| Siberië 3                                                                       | Overloon   | 23-03-2017   | agrarisch ---> wonen                |  |  |
| Stevensbeekseweg 4b en 4c Overloon                                              |            | 11-12-2014   | groepsaccommodatie Hazenbroek       |  |  |
| Vierlingsbeekseweg 54                                                           | Overloon   | 30-06-2016   | (bessen)teelt en paardenhouderij    |  |  |
| Vredepeelweg 5                                                                  | Overloon   | 19-02-2009   | uitbreiding bouwblok                |  |  |
| Vredepeelweg 20                                                                 | Overloon   | 19-02-2009   | uitbreiding bouwblok                |  |  |
| Vredepeelweg 22                                                                 | Overloon   | 19-02-2009   | vestiging intensieve veehouderij    |  |  |
| Laageindsbroek 13                                                               | Rijkevoort | 11-12-2014   | 2 woningen                          |  |  |
| Laageindsedijk 24a                                                              | Rijkevoort | 26-05-2011   | 3 BIO woningen                      |  |  |
| Laageindsedijk 37c                                                              | Rijkevoort | 12-09-2013   | 1 woning                            |  |  |
| Sassekamp 1                                                                     | Rijkevoort | 26-05-2011   | 1 BIO woning                        |  |  |
| Grotestraat 97                                                                  | Sambeek    | 28-03-2013   | paardenhouderij + kinderdagverblijf |  |  |

| De Hattert    | Vierlingsbeek | 20-10-2011 | landgoed met 3 woningen |
|---------------|---------------|------------|-------------------------|
| Langstraat 16 | Vortum-Mullem | 20-02-2014 | garagebedrijf.          |

Verder zijn de volgende door burgemeester en wethouders vastgestelde wijzigingsplannen in het nieuwe bestemmingsplan meegenomen:

| Perceel:                 | Kern:            | Vastgesteld: | Ten behoeve van:                    |
|--------------------------|------------------|--------------|-------------------------------------|
| Oeffeltseweg 26          | Beugen           | 11-07-2017   | bestemming Recreatie                |
| Het Ven 4                | Beugen           | 17-04-2018   | boerderijsplitsing                  |
| Groeningsestraat 1-1a    | Groeningen       | 11-04-2017   | burgerwoning                        |
| Voortweg 25              | Groeningen       | 20-10-2015   | boerderijsplitsing                  |
| Molenbeek                | Holthees/Vl'beek | 21-01-2014   | wijziging loop                      |
| De Breid 2a-4            | Maashees         | 29-10-2013   | agrarisch bouwblok                  |
| Hapseweg 2/Kruispunt 2   | Oeffelt          | 03-01-2012   | wijziging vorm bouwblok             |
| Hapseweg 9b-9c           | Oeffelt          | 31-01-2017   | bestemming Bedrijf                  |
| Heide 10                 | Oeffelt          | 27-09-2016   | boerderijsplitsing                  |
| Melder 6                 | Oeffelt          | 20-02-2018   | boerderijsplitsing                  |
| Crooijmansweg 10         | Overloon         | 19-02-2013   | toevoeging aanduiding IV            |
| Crooijmansweg 10         | Overloon         | 09-04-2013   | wijziging vorm bouwvlak             |
| Helderse Duinen 58 en 59 | Overloon         | 19-04-2011   | wijziging vorm bouwvlak             |
| Helderse Duinen 23       | Overloon         | 10-02-2012   | wijziging vorm bouwvlak             |
| Helderse Duinen 22       | Overloon         | 22-01-2013   | wijziging vorm bouwvlak             |
| Helderseweg 27-29        | Overloon         | 11-09-2012   | vervallen aanduiding IV             |
| Helderseweg 31-33        | Overloon         | 04-09-2018   | vervallen IV en verkleinen bouwblok |
| Holthesedijk 5           | Overloon         | 15-03-2016   | boerderijsplitsing                  |
| Rieterdreef 3-3a         | Overloon         | 17-12-2013   | wijziging bouwblok                  |
| Rieterdreef 11           | Overloon         | 13-08-2013   | wijziging vorm bouwblok             |
| Stevensbeekseweg 37      | Overloon         | 08-01-2013   | wijziging vorm bouwblok             |
| Vierlingsbeekseweg 52a   | Overloon         | 05-07-2011   | vergroting bouwblok                 |
| Vredepeelweg 7           | Overloon         | 21-01-2014   | wijziging vorm bouwblok             |
| Vredepeelweg 22          | Overloon         | 17-11-2015   | wijziging vorm bouwblok             |
| Balkloop EVZ             | Rijkevoort       | 24-05-2011   | aanleg EVZ                          |
| Hapsedijk 26             | Rijkevoort       | 14-11-2017   | boerderijsplitsing                  |
| Hoogeindsestraat 14      | Rijkevoort       | 04-12-2012   | bestemming Bedrijf                  |
| Hoogeindsestraat 19      | Rijkevoort       | 28-11-2017   | boerderijsplitsing                  |
| Oploosche Molenbeek      | Rijkevoort       | 07-02-2012   | wijziging loop                      |
| Papenvoortsedijk 6a      | Rijkevoort       | 12-11-2013   | agrarisch ---> recreatie            |
| Sassekamp 3              | Rijkevoort       | 11-09-2012   | boerderijsplitsing                  |
| Grotestraat 95a          | Sambeek          | 19-02-2013   | verwijderen aanduiding IV           |
| Hoogeindseweg 16         | Sambeek          | 24-04-2018   | boerderijsplitsing                  |
| Oude Waranda 10          | Sambeek          | 11-06-2013   | wijziging vorm bouwblok             |
| Kiekuutweg 1             | Vierlingsbeek    | 07-05-2013   | wijziging vorm bouwblok             |
| Maarsven 8               | Vierlingsbeek    | 15-05-2012   | wijziging vorm bouwblok             |
| De Hees 1                | Vortum-Mullem    | 06-06-2016   | wijziging vorm bouwblok             |
| Heiweg 2                 | Vortum-Mullem    | 23-01-2018   | horeca ---> wonen                   |
| Klein Vortum 6           | Vortum-Mullem    | 26-06-2012   | vergroting bouwblok.                |
|                          |                  |              |                                     |

### **2. NOTA VAN UITGANGSPUNTEN**

### **2.1 Doel nota van uitgangspunten**

Het buitengebied verandert als gevolg van maatschappelijke en sociaaleconomische ontwikkelingen. Na vaststelling van het huidige bestemmingsplan in 2009 zijn er op zowel rijks-, provinciaal als gemeentelijk niveau nieuwe kaders ontwikkeld die nog niet in een juridisch-planologisch kader zijn vertaald.

De nota van uitgangspunten, vastgesteld door de raad van de gemeente Boxmeer op 9 februari 2017, concretiseert dit beleid naar het niveau van bestemmingsplan. De nota vormt een tussenstap van beleidsvorming naar regels, verbeelding en toelichting. Daarnaast is het een instrument om een helder beeld te krijgen van de standpunten van het bestuur, de politiek en maatschappelijke vertegenwoordigingen. Er vindt een evenwichtige afweging plaats van standpunten. De nota is daarmee richtinggevend voor het opstellen van dit bestemmingsplan. Daar waar mogelijk wordt het bestemmingsplan flexibel om in te kunnen spelen om ontwikkelingen en om aan te sluiten bij de filosofie van de Omgevingswet.

De nota van uitgangspunten vormt dus de basis voor het nieuwe bestemmingsplan, maar het kan natuurlijk zijn dat in de loop van het proces beleid wijzigt. Ook inzichten kunnen veranderen door nieuwe informatie of argumenten. Deze kunnen dan na afweging worden meegenomen in het nieuwe bestemmingsplan.

### **2.2 Visie en trends**

Het agrarisch cultuurlandschap, de bossen, rivier de Maas met uiterwaarden en vele agrarische bedrijven bepalen het beeld van het landelijk buitengebied van de gemeente Boxmeer. Het is een gebied met sterke interactie tussen natuur, landschap, recreatie en landbouw. De verschillende landschapstypen zijn goed herkenbaar en zijn gebaseerd op robuuste structuren. Het is wenselijk deze te behouden. Daarnaast is de economische dynamiek van belang.

In het bestemmingsplan moet daarom rekening worden gehouden met zowel gebiedswaarden als economisch waardevolle functies. Het zorgen voor balans tussen deze waarden en functies en het maken van een afweging hiervoor is van belang. Verschillende elementen zijn hierop van invloed.

#### **2.2.1 Omgevingswaarden**

Natuur en landschapswaarden worden steeds meer herkend, gewaardeerd en beschermd, maar tegelijkertijd ook gezien als ruimtelijke kwaliteit die op de juiste manier benut moet worden. Dit vergt een integrale benadering van het buitengebied, waarin moet worden afgestemd welke ontwikkelingen er spelen, in hoeverre deze wenselijk zijn. Ook cultuurhistorische kwaliteiten worden steeds meer onderkend en verder ontwikkeld. Daarbij gaat het om aangewezen monumenten, beeldbepalende panden, maar ook om waardevolle cultuurhistorische landschappelijke structuren. Zowel ondergronds (archeologie) als bovengronds (erfgoed) beschikt het plangebied over bijzondere waarden. Het uitgangspunt bij het beschermen van cultuurhistorische en archeologische waarden is sturen op behoud en zo mogelijk verbeteren van de aanwezige waarden. Hierbij kan behoud ook plaatsvinden door het toekennen van een passende functie.

#### **2.2.2 Agrarische sector**

In het buitengebied drukt van oudsher agrarische bedrijvigheid een grote stempel op het gebruik en de inrichting van het buitengebied. In Noord-Brabant is op één op de vijf locaties in het landelijk gebied een agrarisch bedrijf gevestigd. De landbouw staat onder druk vanwege toenemende wet- en regelgeving, noodzakelijke investeringen, gebrek aan bedrijfsopvolging, schaalvergroting en de maatschappelijke discussies over intensivering, gezondheid en duurzaamheid.

#### **2.2.3 Agrifood Capital**

De gemeente Boxmeer is daarom deelnemer aan Agrifood Capital. Dit is een samenwerkingsverband in de regio Noordoost-Brabant van ondernemers, overheden en onderwijsinstellingen. Agrifood Capital zet in op het innovatiever en duurzamer maken van de voedselproductie en wil de hierbij betrokken partijen, ondernemers en organisaties bij elkaar brengen.

### **2.2.4 Duurzame agrarisch bedrijfsvoering**

Met de Verordening ruimte 2014 wordt door de provincie Noord-Brabant ingezet op een duurzamere agrarische bedrijfsvoering. De Verordening geeft invulling aan de ingezette koerswijzigingen van de "Transitie naar zorgvuldige veehouderij". Centraal in deze beleidslijn staat het motto "Ontwikkelruimte moet je verdienen en is niet onbegrensd". Er wordt alleen nog ontwikkelruimte aan veehouderijen geboden als daarmee een ontwikkeling naar een zorgvuldige veehouderij in gang wordt gezet. Hieraan is een aantal voorwaardelijke bepalingen gekoppeld: onder meer voeren van dialoog met de omgeving, landschappelijke kwaliteitsverbetering minimaal 10% van het bouwvlak, voldoen aan eisen ten aanzien van fijn stof, geur. Daarnaast zijn er ook gebieden aangewezen waar voor intensieve veehouderij geen ontwikkelruimte meer is. Rondom dorpen, stad en natuur is enkel nog ruimte voor grondgebonden veehouderij en is het beleid in de gebieden gericht op een afname van effecten op de omgeving (gebieden aangeduid als 'beperkingen veehouderij').

#### **2.2.5 Gezondheid**

Gezondheid is in toenemende mate een af te wegen aspect in ruimtelijke plan- en besluitvorming. Er komen steeds meer aanwijzingen voor relaties tussen de agrarische sector (met name veehouderij) en gezondheid. In juli 2016 zijn de resultaten van het Veehouderij en gezondheid omwonenden (VGO) gepresenteerd. Het VGO onderzoek is nog niet vertaald in beleid, wet- en regelgeving. Rijk, provincies en gemeenten denken nu na over hoe om te gaan met de resultaten van het VGO onderzoek en hoe die in beleid, wet- en regelgeving vertaald moeten worden.

#### **2.2.6 Bedrijvigheid en vrijkomende agrarische bedrijfsgebouwen**

In toenemende mate vindt beëindiging van agrarische bedrijven plaats. Voor veel gestopte agrariërs geldt dat zij nog op het erf blijven wonen en de bedrijfsgebouwen voor hobbymatige agrarische activiteiten gebruiken. Aan de andere kant wordt in veel gevallen de grond herbestemd. Hierdoor wordt de plattelandseconomie multifunctioneler. Belangrijk is dat deze nieuwe bestemmingen qua type functie en schaalniveau passen bij het karakter van het buitengebied. Verloedering van het landschap moet voorkomen worden, evenals de kans op ongewenst hergebruik. De gemeente beschikt over VAB-beleid en heeft dit aangevuld met verruimd VAB-beleid, specifiek gericht op een verruiming voor activiteiten in de agrifood sector.

Van oudsher is in het buitengebied ook niet-agrarische en agrarisch verwante bedrijvigheid aanwezig. Bij ontwikkeling past maatwerk waarbij rekening gehouden wordt met de omgeving en waarbij kwaliteitsverbetering als voorwaarde gesteld wordt.

#### **2.2.7 Recreatie**

Naast een functie voor de agrarische sector speelt het buitengebied ook steeds meer een rol voor recreatie. In het buitengebied wordt al volop gerecreëerd, zoals langs de Maas en in het gebied rondom Overloon.

#### **2.2.8 Duurzame energie**

Vanwege de omvang en ruimte heeft het buitengebied potentie op het gebied van alternatieve energiewinning. Daar waar het landschap zich er voor leent, liggen kansen voor duurzame energiewinning middels wind en zon. Voorbeelden hiervan zijn zonneakkers en verticale windmolens.

#### **2.2.9 Sturingsfilosofie bestemmingsplan**

Het vorenstaande betekent dat de sturingsfilosofie voor ontwikkelingen in het buitengebied de 'ja-mits benadering' is. Het bestemmingsplan bevat met name regelingen voor 'standaard' situaties. Ondanks flexibiliteitsbepalingen is het natuurlijk altijd mogelijk dat ontwikkelingen niet passen binnen de bepalingen. Dat betekent niet dat deze ontwikkelingen niet kunnen worden toegestaan. Maatwerk kan in dergelijke situaties uitkomst bieden. Een nadere afweging kan dan worden gemaakt op basis van de dan geldende beleidskaders en met de 'ja-mits benadering'.

### **2.3 Uitgangspunten bestemmingsplan**

### **2.3.1 Relevante beleidskaders**

Na vaststelling van het huidige bestemmingsplan in 2009 zijn er diverse voor het plangebied relevante beleidskaders gewijzigd. Deze 'kaders' vormen de basis van de juridisch/planologische regelingen in het bestemmingsplan. De gemeente kiest er voor hier de voornaamste thema's te behandelen. Daarnaast wordt specifiek ingegaan op een aantal beleidsonderwerpen.

### **2.3.2 Algemene uitgangspunten**

Bij het opstellen van het bestemmingsplan gelden de volgende algemene uitgangspunten:

- niet meer regelen dan nodig is vanuit een goede ruimtelijke ordening en het algemeen belang bij de kwaliteit van de leefomgeving;
- flexibiliteit bieden daar waar dat mogelijk is;
- de bestaande maatvoering van bouw- en bestemmingsvlakken overnemen, tenzij concreet benoemde situaties anders vragen;
- nieuwe ontwikkelingen na afweging meenemen als deze tijdig voorzien zijn van een goede ruimtelijke onderbouwing inclusief noodzakelijke onderzoeken.

#### **2.3.3 Gebiedsindeling**

In het bestemmingsplan Buitengebied 2008 is de gebiedsindeling bepaald op basis van de provinciale Interimstructuurvisie/Paraplunota 2008 en het Reconstructieplan Peel en Maas. Met de vaststelling van de provinciale Structuurvisie ruimtelijke ordening en de Verordening ruimte 2014 is de (sub)indeling in Agrarische Hoofdstructuur (AHS) en Groene Hoofdstructuur (GHS) vervallen, evenals de reconstructiewetzonering (landbouwontwikkelings-, verwevings- en extensiveringsgebied). Hiervoor in de plaats zijn door de provincie Noord-Brabant twee nieuwe structuren bepaald: de 'groenblauwe mantel' en 'gemengd landelijk gebied'. Deze gebieden komen enkel op hoofdlijnen overeen met de 'oude' indeling. Dit betekent dat de huidige bestemmingen AHS met waarden en GHS met waarden niet 1:1 overeenkomen met gemengd landelijk gebied of groenblauwe mantel. In het nieuwe bestemmingsplan zijn de nieuwe structuren de basis voor de gebiedsindeling, in samenhang met de in het bestemmingsplan Buitengebied 2008 opgenomen landschaps- en natuurwaarden.

Naast deze tweedeling bestaat natuurlijk ook nog het NatuurNetwerk Brabant (Ecologische Hoofdstructuur). Het NNB bestaat uit:

- bestaande natuur- en bosgebieden;
- gerealiseerde nieuwe natuur; dit zijn gronden die met subsidie uit het Natuurbeheerplan zijn gerealiseerd als nieuwe natuur en waar de landbouwfunctie of een andere nietnatuurbestemming is verdwenen;
- nog niet gerealiseerde nieuwe natuur; dit zijn agrarische gronden die in het Natuurbeheerplan zijn aangewezen als nieuwe natuur, maar waar de gewenste natuurfunctie nog niet gerealiseerd is. De oude functie of bestemming is nog aanwezig. Deze gebieden zijn niet als Natuur bestemd maar hebben een gebiedsaanduiding voor het NNB met daaraan een wijzigingsbevoegdheid gekoppeld om te wijzigen naar 'Natuur.

De nieuwe gebiedsdekkende bestemmingen zijn op basis van deze drie zoneringen bepaald. Dit betekent voor de opbouw van de bestemmingen:

- Agrarisch: gemengd landelijk gebied + specifieke landschapswaarden hierbinnen opgenomen als gebiedsaanduiding.
- Agrarisch met waarden: groenblauwe mantel en percelen in de NNB die nog agrarisch in gebruik zijn + specifieke landschaps- en/of natuurwaarden hierbinnen opgenomen als gebiedsaanduiding.
- Natuur en Water: NNB voor bestaande natuur- en bosgebieden en gerealiseerde nieuwe natuur + de bestaande bos- en natuurgebieden die in het bestemmingsplan Buitengebied 2008 zijn opgenomen en niet onder het NNB vallen.
- Landschapselementen uit het bestemmingsplan Buitengebied 2008 en nieuwe gerealiseerde landschapselementen zijn ook als Natuur bestemd.

#### Beheer versus ontwikkeling

Het in het bestemmingsplan Buitengebied 2008 aangebrachte onderscheid in beheer versus ontwikkeling vervalt in dit nieuwe bestemmingsplan. Dit plan wordt digitaal raadpleegbaar, onderscheid op de verbeelding is niet meer noodzakelijk. In de regels zijn de ontwikkelingsmogelijkheden terug te vinden in de flexibiliteitsbepalingen (afwijkingen en wijzigingsbevoegdheden). Op basis van actueel beleid en regelgeving komen de volgende op de Verordening ruimte 2014 gebaseerde aanduidingen in het bestemmingsplan voor:

- beperkingen veehouderij;
- groenblauwe mantel;
- ecologische hoofdstructuur;
- teeltondersteunende kassen;
- aardkundig waardevol gebied (tenzij gemeentelijk beleid);
- cultuurhistorisch waardevol gebied (tenzij gemeentelijk beleid).

#### Begrenzing

Behalve de nadere vertaling in bestemmingen en aanduidingen moet ook begrenzing plaatsvinden op perceelsniveau. Hierbij wordt op basis van zo mogelijk concreet in het terrein herkenbare wegen, sloten, perceelsgrenzen, bosranden en dergelijke begrensd.

#### **2.3.4 Uitgangspunten landbouw**

De agrarische sector is van oudsher een belangrijke in het buitengebied. Allerlei ontwikkelingen raken de agrarische sector, waaronder stoppende agrarische bedrijven en maatschappelijke discussies over bij voorbeeld dierenwelzijn en gezondheid. Deze aspecten vragen om een doorvertaling in dit nieuwe bestemmingsplan en worden hierna toegelicht.

#### Toekenning agrarisch bouwvlak

Op basis van de inventarisatie is aan reële en volwaardige agrarische bedrijvigheid een bouwvlak toegekend. Daarbij kunnen ook niet-agrarische bedrijfstakken of vormen van verbrede landbouw voorkomen. De omvang en de vorm van de bouwvlakken zijn bepaald aan de hand van het vigerend bestemmingsplan, bestaande rechten zijn gerespecteerd. In enkele gevallen hebben daarbij waar nodig kleine correcties plaatsgevonden in verband met de feitelijke planologische situatie.

#### Aanduiding bedrijfstype

In het bestemmingsplan Buitengebied 2008 zijn diverse bedrijfstypen aangeduid. Dit wordt ook in dit nieuwe bestemmingsplan gedaan. Hierbij wordt de volgende typering op grond van de Verordening ruimte 2014 aangehouden:

- (Vollegronds)teeltbedrijf: agrarisch bedrijf in de land- en tuinbouwsector dat zich richt op het telen van gewassen met een bedrijfsvoering die geheel of in overwegende mate niet in gebouwen plaatsvindt.
- Veehouderij: agrarisch bedrijf gericht op het fokken, mesten en houden van runderen, varkens, schapen, geiten, pluimvee, tamme konijnen en pelsdieren. In tegenstelling tot het bestemmingsplan Buitengebied 2008 worden in dit nieuwe bestemmingsplan alle veehouderijen aangeduid als veehouderij. Intensieve veehouderijen zijn voorzien van een extra aanduiding voor intensieve veehouderij.
- Glastuinbouwbedrijf: agrarisch bedrijf met een bedrijfsvoering die geheel of in overwegende mate in kassen plaatsvindt.
- Overig agrarisch bedrijf: agrarisch bedrijf dat niet binnen de begripsbepaling van veehouderij, (vollegronds)teeltbedrijf of glastuinbouwbedrijf valt. Hieronder worden ook paardenhouderijen begrepen.

Deze indeling houdt het volgende in:

- Een (vollegronds)teeltbedrijf is binnen ieder bouwvlak rechtstreeks toegestaan. In tegenstelling tot het bestemmingsplan Buitengebied 2008 is rechtstreeks omschakelen van akkerbouw naar melkveehouderij niet meer mogelijk omdat bij omschakeling naar een veehouderij op basis van de Verordening ruimte 2014 voldaan moet worden aan de Brabantse Zorgvuldigheidsscore Veehouderij.
- Een veehouderij is alleen toegestaan binnen een bouwvlak met de aanduiding veehouderij. Alle veehouderijen worden als zodanig aangeduid. Vanwege de effecten op de omgeving zijn intensieve veehouderijen en pelsdierhouderijen daarbij nog specifiek aangeduid.
- Een glastuinbouwbedrijf is specifiek aangeduid.
- Een overig agrarisch bedrijf is binnen ieder bouwvlak rechtstreeks toegestaan. In het gebied met overwegend de bestemming Agrarisch met waarde is een overig bedrijf op grond van artikel 6.6 van de Verordening ruimte alleen onder voorwaarden mogelijk.

#### Omschakeling naar andere agrarische bedrijfsvormen

(Vollegronds)teeltbedrijven zijn binnen elk bouwvlak toegestaan. Voor de overige agrarische bedrijfstypen geldt het volgende:

- omschakeling van een niet-veehouderij naar veehouderij is niet mogelijk;
- omschakeling van een (grondgebonden) veehouderij naar een intensieve veehouderij is niet mogelijk;
- omschakeling van een intensieve veehouderij naar een (grondgebonden) veehouderij is rechtstreeks mogelijk;
- omschakeling van een intensieve veehouderij naar een (vollegronds)teeltbedrijf is rechtstreeks mogelijk;

#### Sanerings- en verplaatsingslocatie

In de afgelopen jaren heeft met een aantal rijks- en provinciale regelingen, zoals de Regeling Beëindiging Veehouderijen (RBV), de Verplaatsingsregeling Intensieve Veehouderij (VIV) en de Beëindigings-regeling Intensieve Veehouderij (BIV) op diverse agrarische bedrijfslocaties (gedeeltelijke) sanering plaatsgevonden. Deze bedrijven hebben overeenkomstig de Verordening ruimte 2014 een passende herbestemming gekregen.

#### Omvang bouwvlak

In het bestemmingsplan Buitengebied 2008 is de maximale grootte van het bouwvlak gebaseerd op de provinciale Interimstructuurvisie/Paraplunota. Deze is afhankelijk van de zonering in Agrarische en Groene hoofdstructuur. Het provinciaal beleid is echter gewijzigd en op grond daarvan:

- bedraagt het bouwvlak van een veehouderij maximaal 1,5 hectare, tenzij bestaand groter;
- is ten behoeve van ruwvoeropslag een extra uitbreiding met 0,5 hectare toegestaan;
- geldt voor een (vollegronds)teeltbedrijf geen maximum en is gekozen voor 1,5 hectare;
- mag een bouwvlak voor een glastuinbouwbedrijf maximaal 4 hectare groot zijn, waarvan 3 hectare glas;
- bedraagt het bouwvlak voor een overig agrarisch bedrijf maximaal 1,5 hectare.

### Verbrede landbouw

In het bestemmingsplan worden verschillende mogelijkheden voor agrarische verbreding bij de agrarische bedrijven toegelaten. Per activiteit is een maximum omvang gesteld. Met name verbredingsactiviteiten waarbij sprake is van verblijfsruimten (voor beroep of bedrijvigheid, kleinschalige recreatie of horeca, zorgverlening, tijdelijke huisvesting tijdelijke werknemers of stagiaires, e.d.) vragen om een nadere afweging. Deze zijn onder voorwaarden middels afwijking toegestaan. Hierdoor is het beter mogelijk om maatwerk te leveren en daarbij met diverse belangen (andere bedrijven, omwonenden, milieuaspecten, cumulatie e.d.) rekening te kunnen houden. Kleinschalig kamperen bij agrarische bedrijven tot 15 plaatsen wordt rechtstreeks toegestaan, 25 plaatsen na afwijking. Het huidige VAB-beleid wordt voortgezet en aangevuld met het nieuwe verruimde VAB-beleid (zie hoofdstuk 4 onder 4.4).

#### Teeltondersteunende voorzieningen

Op basis van de Verordening ruimte 2014 gelden de volgende uitgangspunten:

- Teeltondersteunende kassen mogen alleen binnen het bouwvlak worden opgericht tot een maximum van 5.000 m². Vanwege de doelen van de 'groenblauwe mantel' zijn hier geen teeltondersteunende kassen toegestaan.
- Ter plaatse van de aanduiding 'teeltondersteunende kassen' mag maximaal 1,5 hectare netto glas worden opgericht, mits het bestemmingsplan bepaalt dat omschakeling en doorgroei naar zelfstandige glastuinbouwbedrijven niet zijn toegestaan.
- Permanente teeltondersteunende voorzieningen mogen alleen binnen het bouwvlak worden opgericht of buiten de 'groenblauwe mantel' middels een wijziging aansluitend aan het bouwvlak.
- Tijdelijke teeltondersteunende voorzieningen (maximaal 8 maanden) mogen ook buiten het bouwvlak liggen, maar zijn in de 'groenblauwe mantel' uitgesloten. Hierbij wordt onderscheid gemaakt tussen teeltondersteunende voorzieningen als bouwwerk en teeltondersteunende voorzieningen geen bouwwerk zijnde. Tijdelijke teeltondersteunende voorzieningen zijn toegestaan middels afwijking.

#### Paardenrijbakken

Paardenrijbakken met eventueel bijkomende voorzieningen hebben een duidelijke ruimtelijke impact. Niet alleen een landschappelijke impact, zoals verharding, hekken en masten, maar ook externe effecten als licht, geur, stof, geluid. Paardenrijbakken voor hobbymatig (eigen) gebruik zijn in het buitengebied in beginsel bij alle bestemmingen waarbinnen wordt gewoond, toegestaan via een afwijking. De paardenrijbak moet binnen of direct aansluitend aan het bouwvlak/bestemmingsvlak geplaatst worden. Er moet voldoende afstand zijn tot de woningen van derden.

Stap- en tredmolens zijn niet toegestaan. Een stap-trainingsmolen is een redelijk omvangrijk bouwwerk en landschappelijk in het buitengebied niet goed inpasbaar. Voor hobbymatig houden van paarden is een stap-trainingsmolen ook niet noodzakelijk.

#### **2.3.5 Uitgangspunten Wonen**

Bestaande burgerwoningen krijgen de bestemming 'Wonen' en vlakken worden ingetekend op basis van de kadastrale begrenzing maar met een maximale oppervlakte van 3.500 m² per woning, gebaseerd op het bestemmingsplan Buitengebied 2008. Is het perceel groter, dan is een kleiner vlak ingetekend maar wel zodanig dat de bebouwing binnen het vlak ligt. Per bestemmingsvlak is één woning toegestaan, tenzij anders is aangegeven.

De inhoud van een woning bedraagt maximaal 750 m³. Boerderijsplitsing is onder voorwaarden toegestaan. Een aan huis gebonden beroep is rechtstreeks mogelijk, een aan huis gebonden bedrijf onder voorwaarden.

#### Omschakeling naar wonen

Bij omschakeling naar 'Wonen' is een bestemmingsvlak van maximaal 1.500 m² rechtstreeks mogelijk en is bij een vlak van maximaal 5.000 m² landschappelijke inpassing vereist op basis van de gemeentelijke regeling kwaliteitsverbetering van het landschap.

#### Plattelandswoning

Op 1 januari 2013 is de Wet plattelandswoningen in werking getreden. Deze wet maakt het mogelijk dat een voormalige agrarische bedrijfswoning bewoond mag worden door iemand die geen functionele relatie heeft met het bijbehorende agrarisch bedrijf. Personen die geen functionele relatie (meer) hebben met het agrarisch bedrijf kunnen ook burgers zijn die nog nooit een functionele relatie hebben gehad met het agrarisch bedrijf. De wet regelt dat deze woningen in mindere mate beschermd worden tegen milieugevolgen van het bijbehorende bedrijf. De plattelandswoning wordt wel beschermd tegen hinder afkomstig van omliggende bedrijven. Om deze vorm van burgerbewoning toe te staan, moeten deze woningen wel specifiek geregeld worden in een ruimtelijk plan. De Wet plattelandswoningen laat aan gemeenten de ruimte om zelf invulling te geven aan de regeling. Het toestaan van een plattelandswoning lijkt een beperkte niet-duurzame regeling en is daarom niet opgenomen in dit bestemmingsplan.

#### **2.3.6 Uitgangspunten Bedrijf**

Het beleid in het nieuwe bestemmingsplan is gericht op het bieden van een goede planologische regeling voor de bestaande bedrijven. Dit betekent dat:

- agrarische technische hulpbedrijven (loonbedrijven, landbouwbouwmechanisatiebedrijven, mestbewerkingsbedrijven etc.) rechtstreeks zijn toegestaan op bestaande bedrijfslocaties;
- bestaande legale niet-agrarische bedrijven specifiek zijn aangeduid;
- nutsvoorzieningen ook bestemd zijn als bedrijf met de aanduiding nutsvoorziening;
- onder voorwaarden is omschakeling van overige bedrijven naar een milieuhygiënisch lichtere bedrijfsvoering mogelijk (afwijking);
- via wijziging is omschakeling mogelijk naar wonen.

### **2.3.7 Uitgangspunten Sport en Recreatie**

Voor sport- en recreatievoorzieningen geldt:

- Bestaande rechten zijn vertaald in het nieuwe bestemmingsplan;
- bestaande legale voorzieningen hebben een maatbestemming met een specifieke aanduiding, ze zijn per adres in de regels opgenomen;
- de bestaande bestemmingsvlakken zijn overgenomen, eventueel herbegrensd op basis van de feitelijke (legale) situatie.

#### **2.3.8 Uitgangspunten Verkeer en Water**

Bestaande waterlopen en infrastructuur zijn als zodanig bestemd. De bebouwingsmogelijkheden zijn zeer beperkt en uitsluitend toegestaan ten behoeve van de bestemming. Daarnaast is een specifieke regeling opgenomen voor:

- de waterkeringen;
- het rivierbed (ruimte voor de rivier, deltaprogramma);
- beekherstel;
- attentiegebied EHS (NNB).

#### **2.3.9 Uitgangspunten omgevingsvergunning voor een werk (aanlegvergunning)**

De relatie van natuur- en landschapswaarden met de (eventueel) eveneens voorkomende gebruiksfuncties (bos, natuur of agrarisch) wordt nader geregeld via het stelsel van aanlegvergunningen. Aanlegvergunningen dienen alleen te worden voorgeschreven in situaties dat twee of meer (mogelijke) conflicterende belangen (bij voorbeeld het agrarisch bedrijfsbelang en natuurbelang) spelen.

#### **2.3.10 Uitgangspunten cultuurhistorie en archeologie**

#### Archeologie

De gemeente Boxmeer heeft sinds 2009 vastgesteld archeologiebeleid. Daarvoor is een inventarisatie van de archeologische verwachtingsgebieden en al bekende waardevolle vindplaatsen gemaakt. Deze verwachtings- en waardevolle gebieden zijn vastgelegd op de archeologische verwachtingenkaart. Daarnaast is opgenomen onder welke voorwaarden archeologisch onderzoek noodzakelijk is bij het bouwen, aanleggen of slopen van zaken. Hiervoor zijn per categorie (verwachting of waarde) normen in oppervlak en diepte vastgelegd. Deze worden ter bescherming van (mogelijke) archeologische waarden doorvertaald in verschillende dubbelbestemmingen.

#### Cultuurhistorie

De gemeente Boxmeer heeft ook gebouwde monumenten, zowel rijks- als gemeentelijke monumenten. Voor de meeste ingrepen aan deze monumenten is een omgevingsvergunning nodig. De gemeentelijke monumenten zijn opgenomen op de 'Lijst van beschermde gemeentelijke monumenten van de gemeente Boxmeer'. De bescherming is juridisch verankerd in de Erfgoedverordening en in het nieuwe bestemmingsplan.

In de Verordening ruimte 2014 heeft de provincie aardkundig waardevolle gebieden en cultuurhistorische vlakken aangegeven ter bescherming. In het gemeentelijke Landschapsontwikkelingsplan is per landschapstype de ontwikkelingsrichting voor behoud of ontwikkeling bepaald. Deze is doorvertaald in de huidige gemeentelijke structuurvisie. Hierin is onder meer opgenomen het maasheggengebied. Deze waarden zijn in het bestemmingsplan doorvertaald en van een passende regeling voorzien.

#### **2.3.11 Milieuaspecten**

Het thema milieu bevat diverse aspecten waarmee rekening moet worden gehouden. Deze onderwerpen vloeien grotendeels voort uit wettelijke bepalingen. Het gaat hier om:

- hoogspanningsleidingen;
- geluidszones;
- zones ten behoeve van de externe veiligheid (lpg);
- overige leidingzones.

### **3. STRUCTUURVISIE BOXMEER 2030**

### **3.1 Inleiding**

De gemeente Boxmeer vormt in 2030 een ondernemend agrarisch cultuurlandschap waar economische dynamiek, rust en natuur in balans naast elkaar en met elkaar functioneren. De dorpen liggen op een organische wijze als eilanden in het omliggend landschap en hebben naar dit landschap geen 'achterkanten' maar alleen maar 'voorkanten'. Elke dorpszijde maakt gebruik van de daar aanwezige landschappelijke kernkwaliteiten. De verschillende landschapstypen zijn goed herkenbaar en zijn gebaseerd op robuuste, duurzame en veerkrachtige structuren.

De van oudsher aanwezige ondernemerskracht met daarbij het hoge innovatieve karakter heeft men vast weten te houden. De pijlers landbouw, gezondheid en voeding staan nog steeds en in gezamenlijkheid versterken ze elkaar. De landbouwsector mag met recht innovatieve landbouw genoemd worden. Nieuwe technieken zijn ingezet, dynamische bedrijven hebben de ruimte gekregen terwijl andere agrariërs door verbreding kunnen voortbestaan.

Naast het intensiever toeristisch gebied Overloon en omgeving maakt de recreatiesector dankbaar gebruik van de verschillende landschappelijke en historische waarden die de gemeente rijk is. Door extensieve recreatie wordt in het bijzonder het oudste landschap van Nederland, het Maasheggengebied beleefd.

Tot slot: in de structuurvisie wordt gepleit voor diverse ontwikkelingen. Realisatie van deze gewenste ontwikkelingen wordt in dit bestemmingsplan niet direct mogelijk gemaakt om de doodeenvoudige reden dat deze niet concreet genoeg zijn.

### **3.2 Landschappelijk raamwerk**

#### **3.2.1 Maasdal met Maasheggen**

Het Maasdal is zowel ecologisch als cultuurhistorisch zeer waardevol, met name vanwege het cultuurhistorisch monument Maasheggen bij Beugen en Oeffelt. Uitgangspunt is dat dit gebied niet ruimtelijk aangetast mag worden en de historische eenheid intact blijft.

Het is van belang de aantrekkingskracht en de karakteristiek van het gebied verder te versterken. Intensieve akkerbouw moet in dit kwetsbare gebied voorkomen worden. De schaal van het landschap en de aanwezige infrastructuur zijn niet geschikt om de agrarische bedrijfsvoering hier op efficiënte wijze uit te voeren zonder schade aan te richten aan het landschap.

De overgang van Maasdal naar hoger gelegen gronden met dorpen en akkers verloopt vrij abrupt in de vorm van een steilrand. Het hoogteverschil is dermate dat dijken in vooral het gebied ten zuiden van de kern Boxmeer niet nodig waren. Het zicht vanaf de hoger gelegen gronden/kernen over het Maasdal is zeer typerend. Samen met de geomorfologische waarde van de steilrand moet dan ook worden voorkomen dat deze natuurlijke overgang verloren gaat.

### **3.2.2 Natuurgebieden**

Binnen de diverse natuurgebieden (buiten het Maasdal) is een onderscheid te maken tussen (droge) bossen en natte natuur (De Vilt). Het karakter van de boscomplexen is veelal eenzijdig te noemen en zal middels geïntegreerd bosbeheer omgevormd moeten worden naar gemengde bossen met meer variatie. Dit geldt met name voor de bossen rond Overloon. De bossen zijn ook van belang voor extensief recreatief medegebruik. Het behoud van de afwisseling in open landelijke en gesloten gebieden met boscomplexen is van groot belang in de recreatieve beleving van het landschap.

Het natuurgebied De Vilt is een belangrijke natte natuurparel. De dode rivierarm wordt doorsneden door de Oeffeltse Raam en heeft een beschermingszone van 500 meter. De landschappelijke, ecologische en aardkundige waarden van het gebied moeten behouden en waar mogelijk verder versterkt worden. De interactie met het Maasheggengebied is daarbij van groot belang. Naast de functionele verbinding ontstaat ook een ruimtelijke situatie waarbij de kernen Beugen en Oeffelt, als onderdeel van de kralensnoer op de terrasrug, niet aan elkaar kunnen groeien. De groene corridor zorgt voor de waarborging van de ruimtelijke scheiding.

Het Brestbosch heeft een beperkte omvang en ligt tamelijk geïsoleerd in de omgeving. De kern Boxmeer heeft slechts beperkte uitloopmogelijkheden, zeker als het gaat om bosrijke gebieden. Daarom is het wenselijk het Brestbosch verder uit te breiden.

### **3.3 Economie**

Het buitengebied wordt grotendeels ingenomen door agrarische bedrijvigheid. Ook in de toekomst blijft een gezonde agrarische bedrijfsvoering de pijler van het buitengebied. Bij een afnemend aantal agrariërs ontstaan mogelijkheden voor schaalvergroting.

In de vrijgekomen en vrij te komen agrarische bestemmingen (VAB's) kan kleinschalige bedrijvigheid (tijdelijk) een plek krijgen, mits dit geen belemmeringen vormt voor de bedrijfsvoering van de reeds aanwezige agrarische bedrijvigheid.

Ook in het Maasheggengebied kunnen agrariërs een prominente rol blijven vervullen. Het gaat dan om kleinschalige agrarische activiteiten (wei- en hooiland), natuur- en landschapsbeheer, al dan niet gekoppeld aan recreatie. Voor grootschalige akkerbouw is in dit gebied geen plaats.

### **3.4 Toerisme en recreatie**

De recreatieve poort Overloon, gelegen aan de A73 met een eigen op- en afrit, is het recreatief kerngebied binnen de gemeente Boxmeer. Het gebied ligt tussen de A73 en de kern Overloon, ten zuiden van de Vierlingsbeekseweg. Bedoeling is dit gebied te ontwikkelen tot een kerngebied met voldoende aantrekkingskracht, uitstraling en diversiteit. De recreatieve poort zal daarom door een aanbieding van de juiste faciliteiten aantrekkelijk en door aanbod, kwaliteit en samenhang bijzonder moeten zijn. Het gaat om zowel dagattracties als verblijfsrecreatie.

In het Maasheggengebied moet extensieve recreatie in de vorm van recreatief medegebruik gestimuleerd worden. Een netwerk van fiets- en wandelpaden wordt hiervoor opgeschaald naar het Land van Cuijk. Dit vergroot de toegankelijkheid en beleefbaarheid van het Maasheggengebied. Het is van belang om aan de reeds bestaande pleisterplaatsen zoals het Veerhuis in Oeffelt, de jachthaven, Kasteel Boxmeer, de sluis in Sambeek en de pont Vierlingsbeek-Bergen, elementen te koppelen.

Een ontwikkeling van een intensievere recreatieve voorziening kan een versterking van de functie en uitstraling omvatten van de jachthaven en het naastgelegen vervallen terrein van de voormalige betoncentrale. Te denken valt aan het oprichten van een hotel in combinatie met een aantal (drijvende) recreatiewoningen. In een dergelijke ontwikkeling zou ook het in de Maas gelegen eiland meegenomen kunnen worden.

### **4. BELEIDSKADER**

### **4.1 Rijk**

### **4.1.1 Structuurvisie Infrastructuur en Ruimte (SVIR)**

De Structuurvisie Infrastructuur en Ruimte (SVIR) is begin 2012 in werking getreden en geeft weer hoe Nederland er in 2040 uit moet zien: concurrerend, bereikbaar, leefbaar en veilig. De SVIR speelt in op de volgende ontwikkelingen en uitdagingen:

- de veranderende behoefte aan wonen en werken;
- de mobiliteit van personen;
- economische positie tussen de tien meest concurrerende landen vasthouden voornamelijk in de sectoren logistiek, water, hightech, creatieve industrie, chemie en voedsel en tuinbouw;
- de bijzondere waarden (compacte steden omringd door open en natuurrijk landelijk gebied) koesteren en versterken;
- waterveiligheid en beschikbaarheid van voldoende zoetwater in verband met de verandering van het klimaat en stedelijke ontwikkeling;
- aandeel duurzame energiebronnen als wind, zon, biomassa en bodemenergie moet vergroot worden;
- deregulering.

Het Rijk formuleert drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur.
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat.
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Het Rijk kiest voor een inzet op dertien nationale belangen en buiten deze belangen hebben de decentrale overheden beleidsvrijheid. De dertien belangen zijn:

- 1. een excellente ruimtelijk-economische structuur van Nederland door een aantrekkelijk vestigingsklimaat in en goede internationale bereikbaarheid van de stedelijke regio's met een concentratie van topsectoren;
- 2. ruimte voor het hoofdnetwerk voor (duurzame) energievoorziening en de energietransitie;
- 3. ruimte voor het hoofdnetwerk voor vervoer van (gevaarlijke) stoffen via buisleidingen;
- 4. efficiënt gebruik van de ondergrond;
- 5. een robuust hoofdnet van wegen, spoorwegen en waterwegen rondom en tussen de belangrijkste stedelijke regio's inclusief de achterlandverbindingen;
- 6. betere benutting van de capaciteit van het bestaande mobiliteitssysteem;
- 7. het instandhouden van het hoofdnet van wegen, spoorwegen en vaarwegen om het functioneren van het mobiliteitssysteem te waarborgen;
- 8. verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
- 9. ruimte voor waterveiligheid, een duurzame zoetwatervoorziening en kaders voor klimaatbestendige stedelijke (her)ontwikkeling;
- 10. ruimte voor behoud en versterking van (inter)nationale unieke cultuurhistorische en natuurlijke kwaliteiten;
- 11. ruimte voor een nationaal netwerk voor het overleven en ontwikkelen van flora- en faunasoorten;
- 12. ruimte voor militaire terreinen en activiteiten;
- 13. zorgvuldige afweging en transparante besluitvorming bij alle ruimtelijke en infrastructurele besluiten.

### **4.1.2 Besluit algemene regels ruimtelijke ordening (Barro)**

Het op 30 december 2011 in werking getreden Besluit algemene regels ruimtelijk ordening (Barro) beschrijft een aantal projecten en stel per project regels waaraan bestemmingsplannen moeten voldoen. Het gaat onder meer de volgende nationale belangen:

- 1. Project Mainportontwikkeling Rotterdam;
- 2. Rijksvaarwegen;
- 3. Defensie;
- 4. Natuurnetwerk Nederland;
- 5. Erfgoederen van uitzonderlijke universele waarde;
- 6. Hoofdwegen en landelijke spoorwegen;
- 7. Elektriciteitsvoorziening;
- 8. Buisleidingen van nationaal belang voor vervoer van gevaarlijke stoffen;
- 9. Primaire waterkeringen buiten het kustfundament;
- 10. Kustfundament;
- 11. Grote rivieren;
- 12. Waddenzee en waddengebied;
- 13. IJsselmeergebied (uitbreidingsruimte);
- 14. Ruimtereservering parallelle Kaagbaan.

Sinds 1 oktober 2012 gelden er via het Barro landelijke regels voor het bestemmen van primaire waterkeringen en de bijbehorende beschermingszones.

### **4.1.3 Ladder voor duurzame verstedelijking**

Op 1 oktober 2012 is de "ladder voor duurzame verstedelijking" toegevoegd aan het Besluit ruimtelijke ordening. Doel van de ladder is een goede ruimtelijke ordening in de vorm van een optimale benutting van ruimte in de stedelijke gebieden.

Op 1 juli 2017 is echter een nieuw artikel 3.1.6, lid 2 van het Besluit ruimtelijke ordening (ladder van duurzame verstedelijking) in werking getreden. Het nieuwe lid 2 bepaalt, dat de toelichting bij een bestemmingsplan dat een nieuwe stedelijke ontwikkeling mogelijk maakt, een beschrijving bevat van de behoefte aan die ontwikkeling en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.

Het bestemmingsplan Buitengebied 2018 maakt geen nieuwe ontwikkelingen buiten het bestaand stedelijk gebied rechtstreeks mogelijk.

### **4.1.4 Het Nationaal Milieubeleidsplan 4 (NMP4)**

In 2001 verscheen de kabinetsnota 'Een wereld en een wil: werken aan duurzaamheid', beter bekend als het vierde Nationaal Milieubeleidsplan (NMP4). In dit beleidsplan wordt voor zeven grote milieuproblemen beschreven dat over dertig jaar forse moeilijkheden worden verwacht wanneer nationaal en internationaal ingrijpen uitblijft:

- verlies aan biodiversiteit
- klimaatverandering
- overexploitatie van natuurlijke hulpbronnen
- bedreigingen van de gezondheid
- bedreigingen van de externe veiligheid
- aantasting van de leefomgeving
- mogelijk onbeheersbare risico's.

In NMP4 licht het kabinet het te voeren milieubeleid toe. Het NMP4 wil een einde maken aan het afwentelen van milieulasten op de generaties na ons en op mensen in arme landen. Want met de huidige manier van produceren en consumeren schuiven we nog steeds onze milieulasten door naar anderen. Volgens het NMP moet het lukken binnen 30 jaar te zijn overgestapt naar een duurzaam functionerende samenleving.

#### **4.1.5 Waterbesluit**

De Waterwet schrijft voor dat bepaalde onderwerpen uitgewerkt moeten worden in een algemene maatregel van bestuur (het waterbesluit), een ministeriële regeling (Waterregeling) of in regelgeving van decentrale overheden.

In het Waterbesluit wordt onder meer aandacht besteed aan:

- de landelijke rangorde bij watertekorten;
- de toedeling van oppervlaktewaterlichamen en waterkeringen in beheer bij het Rijk;
- de procedurele en inhoudelijke aspecten van het nationale waterplan en het beheerplan voor de rijkswateren;
- de vergunningsplicht en algemene regels voor het gebruik van rijkswaterstaatswerken.

#### **4.1.6 Beleidsregels grote rivieren**

Voortvloeiend uit de Waterwet en het Waterbesluit wordt in de Beleidsregels grote rivieren binnen het rivierbed een onderscheid gemaakt tussen een bergend regime en een stroomvoerend regime. Vervolgens wordt de toelaatbaarheid van diverse soorten activiteiten beschreven waarbij onderscheid wordt gemaakt in activiteiten bergend regime, riviergebonden activiteiten stroomvoerend regime, nietriviergebonden activiteiten stroomvoerend regime en overige activiteiten.

De onderscheiden regimes en toelaatbaarheid van verschillende activiteiten zijn doorvertaald in dit bestemmingsplan.

#### **4.1.7 Richtlijnen Vaarwegen 2017**

Rijkswaterstaat moet vaarwegen ontwerpen volgens de Richtlijnen Vaarwegen 2017. Hierin staat bij voorbeeld hoe de sluizen, bruggen en binnenhavens gebouwd, onderhouden en bediend moeten worden. Door alle vaarwegen volgens dezelfde richtlijnen in te richten, weet de gebruiker van de vaarwegen waar hij aan toe is. Zo ontstaat een beter en veiliger vaarwegennetwerk.

#### Kegelligplaatsen

Nabij sluis Sambeek zijn drie kegelligplaatsen gelegen. Dit zijn speciaal aangewezen meerplaatsen voor schepen met gevaarlijke stoffen. Deze kegelligplaatsen zijn bestemd voor schepen die 1 kegel voeren. Tevens kunnen op verzoek ook schepen die 2 of 3 kegels voeren ligplaats nemen. In de Europese vervoersregelgeving ADNR zijn voor het innemen van kegelligplaatsen regels gesteld. Deze regelgeving is overgenomen in de Richtlijnen Vaarwegen 2017.

Tussen een overnachtingshaven en ligplaatsen voor schepen met een seinvoering van 1 kegel (brandbare stoffen) en gesloten woongebieden, kunstwerken en tankopslagplaatsen moet een zone van 100 meter worden aangehouden. Tussen een overnachtingshaven en ligplaatsen voor schepen met een seinvoering van 2 kegels (giftige stoffen) en kunstwerken en tankopslagplaatsen 100 meter en tussen een dergelijke overnachtingshaven en ligplaatsen en gesloten woongebieden moet een zone van 300 meter worden aangehouden. Voor schepen met een seinvoering van 3 kegels (munitie) dient tussen de overnachtingshaven en ligplaats en gesloten woongebieden, kunstwerken en tankopslagplaatsen een zone van 500 meter te worden aangehouden.

### **4.2 Provincie**

#### **4.2.1 Structuurvisie Noord-Brabant**

De Wet ruimtelijke ordening vraagt overheden om hun belangen duidelijk in een structuurvisie te definiëren. Provinciale Staten van Noord-Brabant hebben daartoe in 2010 de Structuurvisie ruimtelijke ordening vastgesteld. Op 19 maart 2014 is de Structuurvisie ruimtelijke ordening 2014 in werking getreden. Deze Structuurvisie is een actualisatie van de visie die in 2010 werd vastgesteld. Belangrijke beleidswijzigingen hebben betrekking op de realisatie van natuur en de transitie naar zorgvuldige veehouderij in Brabant. De structuurvisie is opgebouwd uit twee delen en een uitwerking. Deel A bevat de hoofdlijnen van beleid. Hierin heeft de provincie haar belangen gedefinieerd en ruimtelijke keuze gemaakt. Deze belangen en keuzes zijn gebaseerd op trends en ontwikkelingen. Ook beschrijft de provincie vanuit welke filosofie ze haar doelen wil bereiken. Die is: "samenwerken aan kwaliteit". De provincie realiseert haar doelen op vier manieren: door regionaal samen te werken, te ontwikkelen, te beschermen en te stimuleren. In deel B beschrijft de provincie vier ruimtelijke structuren: de groenblauwe mantel, het landelijk gebied, de stedelijke structuur en de infrastructuur. Voor iedere structuur formuleert de provincie ambities en beleid. Per beleidsdoel is aangegeven welke instrumenten de provincie inzet om haar doelen te bereiken.

De provincie heeft geen aparte ruimtelijke visie op het landschap ontwikkeld, maar geeft haar visies op het landschap vorm in de "uitwerking gebiedspaspoorten". Daarin beschrijft de provincie welke landschapselementen zij op regionaal niveau van belang vindt en hoe deze kunnen worden versterkt. Er zijn ook deelstructuurvisies opgesteld voor specifieke onderwerpen.

#### **4.2.2 Verordening ruimte 2017**

Een structuurvisie is niet direct juridisch bindend voor burgers en overheden. Toch kan het in het kader van de ruimtelijke ordening van provinciaal belang zijn om bepaalde aspecten veilig te stellen. De provincie heeft daartoe een Verordening ruimte opgesteld, de juridische vertaling van de Structuurvisie. De op 15 juli 2017 in werking getreden Verordening ruimte 2017 bevat in hoofdzaak algemene regels die de gemeente in acht moet nemen bij het opstellen van met name bestemmingsplannen buiten het stedelijk gebied.

#### **Bevordering ruimtelijke kwaliteit**

Het bevorderen van de ruimtelijke kwaliteit is in de Structuurvisie Noord-Brabant benoemd als een van de principes voor ruimtelijke ontwikkeling. Aandachtspunten daarbij zijn:

- zorgvuldig ruimtegebruik: een verbod voor nieuwvestiging, herstructureren, inbreiding
- concentreren van bebouwing en voorzieningen
- rekening houden met omliggende functies en waarden
- verbeteren van landschap (in brede zin van het woord).

#### **Zorgplicht voor ruimtelijke kwaliteit**

De provincie vraagt aan de gemeenten om bij ruimtelijke ontwikkelingen aan te geven hoe wordt gezorgd voor behoud en bevordering van de ruimtelijke kwaliteit door een zorgplicht op te nemen. Dit betekent dat eerst gekeken wordt naar mogelijkheden voor intensivering op of hergebruik binnen bestaand stedelijk gebied. Ook in het buitengebied is ruimte voor hergebruik als gevolg van de verwachting dat een aanzienlijk deel van de agrarische bedrijven in de nabije toekomst hun bedrijfsvoering beëindigen. Een goede landschappelijke inpassing maakt deel uit van de zorg voor het behoud en de bevordering van de ruimtelijke kwaliteit.

#### **Kwaliteitsverbetering van het landschap**

Een bestemmingsplan moet aangeven hoe een nieuwe ruimtelijke ontwikkeling buiten bestaand stedelijk gebied bijdraagt aan de verbetering van de kwaliteit van het landschap. Om lokaal invulling te geven aan deze provinciale beleidsregel hebben burgemeester en wethouders op 19 maart 2013 (bij besluit van 13 september 2016 geactualiseerd) de Regeling Kwaliteitsverbetering van het landschap gemeente Boxmeer vastgesteld (zie onder 4.4.3).

### **4.3 Regio**

### **4.3.1 Waterbeheerplan 2016-2021 Waterschap Aa en Maas**

Het beleid van het waterschap Aa en Maas is vastgesteld in het Waterbeheersplan 2016 - 2021. Dit plan kent de volgende hoofddoelstelling: 'Het ontwikkelen, beheren en in stand houden van gezonde en veerkrachtige watersystemen, die ruimte bieden aan een duurzaam gebruik voor mens, dier en plant en waarbij de veiligheid is gewaarborgd.' Voor een duurzaam waterbeheer hanteert het waterschap een vijftal doelstellingen:

- zorg voor een duurzame watervoorziening
- zorg voor een veilig en bewoonbaar gebied (minimaliseren van wateroverlast)
- zorg voor gezond, natuurlijk en schoon water
- vergroten van de ecologische en landschappelijke betekenis van water (belevingswaarde)
- optimaliseren van de inspanningen voor de waterbeheerder.

### **4.3.2 Keur 2015**

De Keur is een aanvulling op regels uit de Waterwet en is van toepassing op de rivieren, beken, sloten, grondwater en waterkeringen die in beheer zijn bij het waterschap. Maar ook op alle sloten en watergangen die eigendom zijn van anderen (o.a. agrariërs, tuinders). De voorschriften in de Waterwet en de Keur geven aan wat wel en niet mag en welke plichten er zijn. Denk aan activiteiten zoals het lozen in oppervlaktewater, het onttrekken van grondwater, het dempen van een sloot, of het plaatsen van een duiker of brug. Medewerkers van het waterschap controleren de naleving van de Keur en overtredingen worden bestraft.

### **4.3.3 Regionaal Convenant duurzaam (ver)bouwen Noordoost Brabant**

Het regionaal convenant Duurzaam Bouwen is tot stand gekomen in samenwerking met vijf woningbouwcorporaties (waaronder Mooiland, Brabant wonen en Wonen Vierlingsbeek), 11 gemeenten (waaronder Boxmeer) en de lokale vertegenwoordiging van BouwendNederland (vereniging van bouw- en infrabedrijven) en Uneto-VNI (installatiebedrijven).

Met het afsluiten van dit convenant willen de partijen realiseren dat alle nieuwbouw en renovaties in de woningbouw duurzaam worden uitgevoerd. Duurzaam bouwen richt zich met name op het toepassen van verantwoorde materialen, zuinig omgaan met energie en water en het creëren van een gezond binnenklimaat. Duurzaam bouwen levert niet alleen meer comfort op, het zorgt ook voor lagere woonlasten. Bovendien gaat de kwaliteit van de woning omhoog, wat ten goede komt aan de verkoopbaarheid.

Algemene ambities van het convenant zijn:

- energiezuinig (ver)bouwen en het terugdringen van energie- en woonlasten;
- het verbeteren van de levensloopbestendigheid van en in gebouwen;
- het bewustmaken van de eindgebruiker van de meerwaarde van duurzame gebouwen en de mogelijkheden voor het terugdringen van energielasten.

De duurzaamheid van een woning kan uitgedrukt worden in GPR prestatieniveaus. GPR is een meetinstrument bestaand uit vijf modules (energie, milieu, gezondheid, gebruikskwaliteit en toekomstwaarde). Per module kan een score tussen 0 en 10 worden gehaald. Hoe duurzamer de woning des te hoger de GPR-score.

Alle nieuwe woningen die door de aan het convenant deelnemende partijen gerealiseerd worden, moeten over de vijf thema's een gemiddelde GPR-score van ten minste 7 halen.

### **4.3.4 Beleidsvisie externe veiligheid gemeenten Land van Cuijk**

Samen met de gemeenten in het land van Cuijk is een tweede regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de vijf gemeenten. In de visie van de gemeenten in het Land van Cuijk moeten groepsrisicovraagstukken integraal, dat wil zeggen in onderlinge afstemming tussen alle betrokken beleidsvelden, worden beoordeeld. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen. In deze beleidsvisie zijn de risicosituaties geprioriteerd aan de hand van criteria die voor de ruimtelijke ordening, milieubeheer en rampenbestrijding belangrijk zijn. Deze prioritering kan bij de beoordeling van lokale initiatieven en ontwikkelingen richting geven aan de interne advisering bij de gemeenten.

### **4.4 Gemeente**

### **4.4.1 Verruimd VAB-beleid (beleid Vrijkomende Agrarische Bebouwing)**

De laatste jaren komt de problematiek van vrijkomende agrarische bedrijfsgebouwen steeds nadrukkelijker onder de aandacht. Maar het leeg komen staan van agrarische bebouwing is van alle tijden. Niet voor niets was in bestemmingsplan Buitengebied 2008 al een VAB-beleid opgenomen. Op grond van dit VAB-beleid was het mogelijk om de agrarische bestemming op 42 percelen die de aanduiding VAB hadden, te wijzigen in een van de volgende bestemmingen:

- paardenhouderijen
- niet-agrarische bedrijven en/of niet-agrarische functies (inclusief agrarisch technisch en agrarisch verwante bedrijven)
- sport- en recreatievoorzieningen.

Dit beleid is in dit nieuwe bestemmingsplan overgenomen.

Op 23 maart 2017 heeft de gemeenteraad de nota Verruimd VAB-beleid vastgesteld. Op grond van dit beleid is het mogelijk dat in een aangewezen gebied tijdelijk voor vijf jaar (en met verlenging tot maximaal tien jaren) een omgevingsvergunning voor tijdelijk afwijkend planologisch gebruik wordt afgegeven ten behoeve van de tijdelijke vestiging van een ZZP-er, een eenmansbedrijf en/of een startende ondernemer in de agrifoodsector.

Uitwerking van deze nota is opgenomen in het nieuwe bestemmingsplan buitengebied.

#### **4.4.2 Beleidsnotitie Horeca in het buitengebied**

In het buitengebied zijn de laatste jaren steeds meer – kleinschalige – horecagelegenheden ontstaan. Uit toeristisch-recreatief oogpunt kan dit als een positieve ontwikkeling worden gezien, maar er zijn natuurlijk ook de belangen van bestaande horecagelegenheden. Verder spelen ook aspecten als (geluids)overlast, openbare orde en verkeersveiligheid een belangrijke rol.

In de vergadering van 10 december 2015 heeft de gemeenteraad de beleidsnotitie Horeca in het buitengebied vastgesteld. Daarmee is vastgelegd dat:

- nieuwvesting van c.q. omschakeling naar een volledig horecabedrijf niet rechtstreeks of via een wijzigingsbevoegdheid mogelijk wordt gemaakt;
- kleinschalige horeca (een maximaal aantal toestaan van bruiloften en partijen) voorbehouden is aan volledige horecabedrijven;
- ondersteunende horeca uitsluitend is toegestaan overdag (tussen 08.00 en 20.00 uur) en gedurende de openingstijden van de activiteit die ondersteund wordt;
- ingeval van ondersteunende horeca alleen alcoholvrije en zwak-alcoholische dranken verstrekt mogen worden.

Een bestemmingsplanwijziging ten behoeve van Horeca is alleen mogelijk via vaststelling van een separaat bestemmingsplan voor het betreffende perceel. De begripsbepaling voor ondersteunende horeca is gebaseerd op hetgeen in de notitie is vastgelegd.

#### **4.4.3 Regeling kwaliteitsverbetering van het landschap gemeente Boxmeer**

Op grond van (artikel 3.2 van) de Verordening ruimte van de provincie Noord-Brabant kunnen ontwikkelingen in het buitengebied alleen plaatsvinden indien deze gepaard gaan met een aantoonbare en uitvoerbare verbetering van de kwaliteiten van het buitengebied. De verbetering kan zijn:

- het slopen van bebouwing;
- het wegnemen van verharding;
- activiteiten gericht op behoud of herstel van cultuurhistorische waardevolle bebouwing of terreinen;
- het toevoegen, versterken of herstellen van landschapselementen die een bijdrage leveren aan de versterking van de landschapsstructuur;
- een fysieke bijdrage aan de realisering van de ecologische hoofdstructuur en ecologische verbindingszones.

Om invulling te geven aan de Verordening is op 19 maart 2013 (bij besluit van 13 september 2016 geactualiseerd) de "Regeling Kwaliteitsverbetering van het landschap gemeente Boxmeer" vastgesteld. Deze regeling gaat ervan uit dat een initiatief moet bijdragen aan het versterken van de ruimtelijke kwaliteit van het buitengebied. Met het oog hierop wordt bij een ruimtelijke ontwikkeling een redelijke (financiële) bijdragen en/of compensatie gevraagd. Om te voorkomen dat voor elke ruimtelijke ontwikkeling, hoe gering ook, een kwaliteitsverbetering noodzakelijk is, zijn drie categorieën vastgesteld voor de vereiste kwaliteitsverbetering in relatie tot de impact van de ruimtelijke ontwikkeling:

- categorie 1: geen tegenprestatie nodig
- categorie 2: alleen goede landschappelijk inpassing nodig
- categorie 3: berekende kwaliteitsverbetering van het landschap nodig (20% van de vermeerdering van de grondwaarde).

#### **4.4.4 Duurzame energie**

Duurzame energie gaat over de duurzame opwekking (zonder gebruik te maken van fossiele brandstoffen) van warmte en elektriciteit. Duurzame energie heeft betrekking op onder andere zonneenergie, windenergie en bio-energie.

De gemeente Boxmeer heeft in haar op 15 september 2016 vastgestelde duurzaamheidsplan 2016- 2020 de ambitie uitgesproken om in 2045 energieneutraal te zijn. Doelstelling is in 30 jaar het (grooten kleinschalig) energieverbruik te halveren en het resterende verbruik vervolgens in de eigen gemeente duurzaam op te wekken.

De gemeente wil een belangrijke rol spelen bij het stimuleren van energiebesparing. Naast zelf het goede voorbeeld geven kan door middel van communicatie, goede en heldere voorlichting en het initiëren, maar ook ondersteunen van energiebesparings-projecten, een bijdrage worden geleverd aan het terugdringen van de CO2 uitstoot. Het verduurzamen van de bestaande woningvoorraad is een actueel thema als het gaat om energiebesparing. De gemeente wil naast stimuleren vooral ook initiatieven voor het opwekken van lokale duurzame energie faciliteren.

#### Zonne-energie:

Binnen bestaande bestemmingsvlakken is het mogelijk zonne-energie op te wekken op bestaande daken. Daarnaast biedt de Verordening Ruimte 2017 de mogelijkheid voor zelfstandige opstellingen van zonnepanelen. Onder een zelfstandige opstelling van zonnepanelen wordt verstaan een installatie voor de opwekking van zonne-energie die niet gecombineerd wordt met bebouwing maar zelfstandig is opgesteld. Tot 5.000 m² kan dit binnen bestaande bestemmingsvlakken, daarboven kan dit middels nieuwvestiging. Dit kan uitsluitend middels een omgevingsvergunning waarbij door toepassing te geven aan artikel 12, eerste lid, onder 1, onder 2e of 3e van de Wet algemene bepalingen omgevingsrecht wordt afgeweken van een bestemmingsplan. Hierbij moet voldaan worden aan de volgende voorwaarden:

- a. uit een gemeentelijke visie blijkt dat de aanwijzing voor een projectlocatie nodig is om te kunnen voldoen aan de doelstellingen voor het opwekken van duurzame energie;
- b. in deze visie is afgewogen welke locaties binnen de gemeente geschikt zijn gelet op aspecten van zorgvuldig ruimtegebruik en ruimtelijke kwaliteit.

De gemeente Boxmeer heeft in haar duurzaamheidsplan aangegeven de ambitie te hebben om in 2045 energieneutraal te willen worden. Het uitgangspunt is om in de volledige energievraag in de gemeente te voorzien middels duurzame energie. Uit een uitgevoerd haalbaarheidsonderzoek blijkt dat behalve het benutten van de kansen in stedelijk gebied hiervoor ook realisering van duurzaamheidsinitiatieven in het buitengebied noodzakelijk zijn. Eerste kwartaal 2019 zal de gemeenteraad hiervoor nieuw beleid vaststellen en daarbij een keuze maken welke vormen van duurzame energie of combinatie daarvan worden toegestaan. Bij de visie zal een kaart komen die aangeeft waar ruimtelijk mogelijkheden liggen, waar dit uitgesloten is en waar dit onder voorwaarden mogelijk is.

Het bestemmingsplan Buitengebied 2018 zal geen rechtstreekse mogelijkheden bieden voor grootschalige zonprojecten omdat de gemeente hiervoor op basis van de vast te stellen beleidsvisie maatwerk wil kunnen leveren. Het nu al opnemen van een regeling hiervoor is prematuur.

Echter voor het opwekken van duurzame energie middel zonnepanelen voor eigen gebruik is in het buitengebied niet ieder dak hiervoor geschikt. Wij willen toch de mogelijkheid bieden om deze vorm van energieopwekking te stimuleren door in de planregels een regeling op te nemen dat met een omgevingsvergunning afgeweken kan worden van de bouwregels voor het toestaan van grondgebonden zonne-energie naast een woning indien wordt aangetoond dat binnen het bestemmingsvlak geen reële mogelijkheden aanwezig zijn voor het realiseren van zonnecollectoren en/of zonnepanelen.

#### Windenergie:

Windenergie wordt opgewekt middels windmolens. Grootschalige initiatieven van windenergie (windmolenparken) zijn in het verleden in Boxmeer gesneuveld vanwege het ontbreken van draagvlak onder de bevolking. Kleinschalige solitaire initiatieven voor verticale windmolens willen we niet bij voorbaat uitsluiten. Maar ook daar geldt dat uit nader onderzoek eerst dient te blijken dat er sprake is voor draagvlak voor dergelijke initiatieven, er sprake is van een goede landschappelijke inpassing etc. Mocht dit het geval zijn dan zal middels een partiële herziening hieraan in principe medewerking worden verleend.

#### Bio-energie:

Vanuit landelijke regelgeving ontstaat de verplichting om te voorzien in voldoende capaciteit om het mestoverschot te verwerken. Hiervoor is in Brabant een uitbreiding van de mestbewerkingscapaciteit nodig. Doel hiervan is mestbewerking onderdeel te laten uitmaken van een zorgvuldige veehouderij die op de schaal van Noordwest Europa kringlopen sluit. Er vindt geen sturing meer plaats op capaciteit van mestbewerking. Binnen het toegelaten bouwperceel van een veehouderij is de bewerking van eigen ter plaatse geproduceerde mest rechtstreeks toegestaan. De bewerking van eigen mest maakt deel uit van de agrarische bedrijfsvoering. Onder mestbewerking wordt verstaan de toepassing van basistechnieken of combinaties daarvan met als doel de aard, samenstelling of hoedanigheid van dierlijke mest te wijzigen, zoals droging, bezinking, (co)vergisting, scheiding, hygiënisatie of indamping van mest. Het beleid gaat er vanuit dat mestbewerking van niet ter plaatse geproduceerde mest of mestbewerking voor derden plaatsvindt op een daartoe geschikt middelzwaar tot zwaar bedrijventerrein. Deze liggen in het algemeen in de middelgrote en grotere gemeenten in Brabant.

Uitzondering hierop is dat in gemengd landelijk gebied het bewerken van mest voor derden ook is toegestaan buiten daartoe geschikte bedrijventerreinen indien de mest met behulp van pijpleidingen wordt aangevoerd en na bewerking tenminste 50 % van het volume van de mest is omgezet in loosbaar water. Andere uitzondering is de mestvergisting van samenwerkende melkrundveehouders tot een maximale capaciteit van 25.000 ton/jaar: omdat het restproduct na vergisting vaak weer wordt uitgereden op het land, is het niet logisch om de mest eerst naar een bedrijventerrein te vervoeren en vervolgens weer terug naar het landelijk gebied.

### **5. UITVOERINGSASPECTEN**

### **5.1 Milieuaspecten**

### **5.1.1 Bedrijfshinder**

In de publicatie "bedrijven en milieuzonering" (editie 2009) van de Vereniging van Nederlandse Gemeenten (VNG) zijn indicatieve richtafstanden voor woningbouw nabij verschillende typen bedrijven opgenomen. De richtafstanden gelden tussen enerzijds de grens van de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. Binnen deze richtafstanden is hinder ten gevolge van het betreffende bedrijf niet uit te sluiten. Woningbouw binnen deze richtafstand is inpasbaar, indien aangetoond wordt dat (eventueel na het treffen van maatregelen) voor het betreffende bedrijf een kleinere richtafstand van toepassing is. Het bestemmingsplan maakt geen nieuwbouw van woningen direct mogelijk.

#### **5.1.2 Bodemkwaliteit**

De gemeente Boxmeer sluit in haar lokale bodembeleid aan bij het Besluit bodemkwaliteit en zet in op duurzaam gebruik van de ondergrond om de milieudoelstellingen zoals door de Rijksoverheid onder andere om te komen tot een afname van de CO2-uitstoot, een beheersing van (eventueel) aanwezige bodemverontreiniging per 2030 (landsdekkend beeld) het inzichtelijk maken van de diverse grondstromen en het tegengaan van verspreiding van bodemverontreiniging. Met het gemeentelijk bodembeleid worden mogelijkheden geschapen om binnen het gemeentelijke beheersgebied op een milieuverantwoordelijke wijze met zo min mogelijk financiële consequenties secundaire grondstoffen opnieuw te gebruiken.

Het bodembeleidsplan heeft betrekking op het grondgebied van de gemeente Boxmeer en biedt een overkoepelend kader. De bodemkwaliteitskaart en de regels voor grondverzet uit het bodembeheerplan (2006) zijn nog steeds geldig en het bodembeleidsplan verwijst naar de relevante delen en geeft daar waar nodig aanvullingen.

In geval van nieuwbouw van gebouwen zal bij de aanvrage om een omgevingsvergunning voor het bouwen een rapport van het bodemonderzoek moeten zijn gevoegd.

### **5.1.3 Externe veiligheid**

Externe veiligheid heeft betrekking op de risico's die mensen oplopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen, zijn er belangrijke verschillen. Hieronder worden beide begrippen verder uitgewerkt.

#### Plaatsgebonden risico (PR)

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### Groepsrisico (GR)

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

#### Verantwoordingsplicht groepsrisico

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

#### Wanneer verantwoorden?

Inrichtingen (Bevi) Altijd wanneer binnen invloedsgebied ruimtelijk besluit wordt genomen.

Buisleidingen (Bevb) Altijd wanneer binnen invloedsgebied een ruimtelijk besluit wordt genomen. Er kan echter worden volstaan met een beperkte verantwoording wanneer:

- 1. het groepsrisico lager is dan 0,1 keer de oriëntatiewaarde, of
- 2. de toename minder is dan 0,1 keer de oriëntatiewaarde, of
- 3. personen zich buiten de 100% letaliteitgrens bevinden.

Bij een beperkte verantwoording hoeven alleen zelfredzaamheid en bestrijdbaarheid beschouwd te worden.

Spoor-, rijks- en Altijd wanneer binnen invloedsgebied een ruimtelijk besluit wordt genomen. Waterwegen (Bevt) Er kan echter worden volstaan met een beperkte verantwoording wanneer:

- 1. het groepsrisico lager is dan 0,1 keer de oriëntatiewaarde, of
- 2. de toename minder is dan 0,1 keer de oriëntatiewaarde, of
- 3. personen zich buiten de 200 meter-zone bevinden.

Bij een beperkte verantwoording hoeven alleen zelfredzaamheid en bestrijdbaarheid beschouwd te worden.

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheidsverhogende maatregelen genomen zijn. Tot slot wordt in het kader van een 'goede ruimtelijke ordening' (artikel 3.1 Wro) getoetst aan eventueel van toepassing zijnde veiligheidsafstanden uit het Activiteitenbesluit en effectafstanden uit de 'Circulaire effectafstanden LPG-tankstations'.

#### **Beleidsvisie externe veiligheid gemeenten Land van Cuijk**

De gemeente Boxmeer heeft samen met de gemeenten in het Land van Cuijk een regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de gemeenten Boxmeer, Cuijk, Grave, Mill en Sint Hubert en Sint Anthonis. De gemeenten hebben gekozen voor een gezamenlijke aanpak bij het opstellen van deze beleidsvisie omdat externe veiligheid veelal grensoverschrijdend is. Wanneer geen goede ruimtelijke scheiding van risico's en risico-ontvangers wordt bereikt kunnen nieuwe knelpunten ontstaan. De gemeenten zetten daarom in op het maken van keuzes ten aanzien van ruimtelijke kwaliteit en streven naar een logische en verantwoorde scheiding tussen de risicovolle activiteiten en kwetsbare groepen. Bij de verantwoording van het groepsrisico wordt een brede afweging van belangen van diverse beleidsvelden verwacht. Het integrale karakter van deze groepsrisicoverantwoording maakt dat nadrukkelijk afstemming moet plaatsvinden tussen de beleidsvelden ruimtelijke ordening, milieubeheer en de rampenbestrijding. In de visie van de gemeenten in het Land van Cuijk moeten groepsrisicovraagstukken daarom integraal, dat wil zeggen in onderlinge afstemming tussen alle betrokken beleidsvelden, worden beoordeeld. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen

#### **Het plangebied**

Binnen of in de nabijheid van het plangebied zijn buisleidingen, spoorwegen, wegen en vaarwegen gelegen, waardoor of waarover grote hoeveelheden gevaarlijke stoffen getransporteerd worden en welke externe veiligheidscontouren hebben, die over het plangebied vallen. Binnen of in de nabijheid van het plangebied zijn tevens inrichtingen gelegen, waarvan veiligheidscontouren over het plangebied vallen.

#### Plaatsgebonden risico

In het bestemmingsplan Buitengebied 2018 wordt voldaan aan de grenswaarde (kwetsbare objecten) voor het plaatsgebonden risico voor inrichtingen, buisleidingen, wegen, vaarwegen en spoorwegen. Voor alle risicobronnen wordt op één uitzondering na eveneens voldaan aan de richtwaarde (beperkt kwetsbare objecten). De richtwaarde voor het plaatsgebonden risico wordt overschreden op de woning Graafsedijk 10 in Beugen. Het risico wordt veroorzaakt door de hogedruk aardgasbuisleiding Z-518-03. Beperkt kwetsbare objecten zijn toegestaan binnen de plaatsgebonden risicocontour van de buisleiding, mits de noodzaak hiertoe kan worden gemotiveerd (artikel 11, lid 2, Bevb). De motivatie voor het toelaten van het kwetsbare object op de locatie Graafsedijk 10 ligt in de reden, dat het beperkt kwetsbare object reeds lang op deze locatie aanwezig/bestemd is, ver voor het in werking treden van het Bevb en de circulaire 'Zonering langs hogedruk aardgas buisleidingen'. In de regels is opgenomen dat geen nieuwe (beperkt) kwetsbare bestemmingen gerealiseerd mogen worden binnen het plaatsgebonden risico van de verschillende risicobronnen.

#### Groepsrisico

#### Inrichtingen

Uit het externe veiligheidsonderzoek blijkt, dat bij een enkele inrichting de oriënterende waarde voor het groepsrisico overschreden wordt. Desondanks moet in het kader van artikel 13 van het Bevi door het gemeentebestuur een (complete) verantwoording van het groepsrisico voor het plan afgelegd worden, omdat het plangebied gelegen is binnen het invloedsgebied groepsrisico.

De inrichtingen in de gemeente Boxmeer, die werken met gevaarlijke stoffen en/of gevaarlijke stoffen opslaan, voldoen voor wat betreft veiligheidsmaatregelen en brandbestrijdingssystemen aan de stand der techniek. De voorwaarden en te nemen veiligheidsmaatregelen om verantwoord met gevaarlijke stoffen te kunnen werken, wordt de inrichtingen opgelegd door wet- en regelgeving en (omgevings) vergunningen. Daarnaast hebben de zwaarste categorie risicovolle bedrijven verplicht een rampenplan (BRZO-bedrijven).

#### Transportroutes

Bij de wegen, waterweg en spoorlijn is in het buitengebied van de gemeente Boxmeer nergens sprake van een overschrijding van 0,1 maal de oriëntatiewaarde voor het groepsrisico. Voor de transportroutes geldt daarom, dat ingevolge artikel 8, lid 2, van het Bevt volstaan kan worden met een beperkte verantwoording van het groepsrisico. Bij een beperkte verantwoording hoeven alleen de zelfredzaamheid van personen en de bestrijdbaarheid van een ramp binnen het plangebied te worden beschouwd.

#### Buisleidingen

Ook voor de buisleidingen kan ingevolge artikel 12, lid 3, van het Bevb volstaan worden met een beperkte verantwoording van het groepsrisico omdat bij de vaststelling van het plan bij geen enkele hogedruk aardgasbuisleiding de 0,1 maal de oriëntatiewaarde overschreden wordt. De toename van het groepsrisico is ook nergens groter dan 10%.

#### Verantwoording groepsrisico

Hieronder volgt voor de diverse risicobronnen een samenvatting van de groepsrisicoverantwoording. De uitgebreidere verantwoording van het groepsrisico met alle verplichte onderdelen is te lezen in de Rapportage externe veiligheidsonderzoek en verantwoording groepsrisico van de Omgevingsdienst Brabant Noord.

#### Hoogte groepsrisico voor en na plan

Om een goede afweging over de veiligheidsrisico's binnen het plangebied te kunnen maken is voor de diverse risicobronnen het groepsrisico voor en (indicatief) na de realisatie van het plan bepaald. Uit het onderzoek blijkt, dat de oriënterende waarde voor het groepsrisico voor inrichtingen niet wordt overschreden in de huidige situatie. Voor de overige risicobronnen geldt, dat in de huidige situatie de 0,1 maal de oriëntatiewaarde niet overschreden wordt. Door de realisatie van het plan vindt een zeer beperkte toename van personen plaats binnen het invloedsgebied van de diverse risicobronnen. Uit de toetsing blijkt, dat na vaststelling van het plan er geen zichtbare toename van het groepsrisico voor de diverse risicobronnen zal zijn.

#### Bereikbaarheid en bestrijdbaarheid van een ramp

Ten aanzien van de bereikbaarheid van het plangebied en bestrijdbaarheid van de gevolgen van een ramp (alle risicobronnen) binnen het plangebied kan het volgende gesteld worden:

- Het plangebied is over de weg vrijwel overal goed bereikbaar voor de hulpdiensten. Buiten de gebaande wegen is de bereikbaarheid meestal slecht. Dit is vooral een punt van zorg bij een calamiteit met gevaarlijke stoffen op het spoor en de vaarweg.
- Voor de bestrijding van de gevolgen en het voorkomen van een calamiteit met gevaarlijke stoffen op de transportroutes (BLEVE) en binnen een inrichting (toxische wolk) is doorgaans veel bluswater nodig (respectievelijk koelen vervoerseenheid en waterscherm neerslaan gaswolk). Hiervoor is in het buitengebied onvoldoende capaciteit aan primair bluswater aanwezig. Daarnaast moet dit bluswater vaak aangevoerd worden van grotere afstand. Secundair en tertiair bluswater is in het buitengebied vaak ook niet binnen redelijke afstand voorhanden. Voor de inrichtingen geldt, omdat deze doorgaans op een van een bluswatersysteem voorzien bedrijfsterrein zijn gelegen, dat wel voldoende bluswater aanwezig is. Bij buisleidingen zal de brandweer zich voornamelijk concentreren op de effecten in de omgeving van de calamiteit, omdat de bron van de calamiteit alleen bestreden kan worden door het afsluiten van de gastoevoer door de netbeheerder.
- Er wordt in het buitengebied meestal niet voldaan aan de opkomsttijd voor de brandweer. Voor de bestrijding van de gevolgen van een calamiteit met gevaarlijke stoffen op de transportroutes, buisleidingen en binnen inrichtingen zijn veel mensen en middelen noodzakelijk. Deze mensen en middelen zullen vanuit diverse posten binnen en buiten de regio gemobiliseerd moeten worden. Dit leidt tot vertraging in de bestrijding van de calamiteit.

Vanwege het bovenstaande zal bij de bestrijding en beperking van een ramp met gevaarlijke stoffen in het buitengebied in veel gevallen alleen repressief door de hulpdiensten worden opgetreden. De prioriteit van de hulpdiensten zal liggen bij het redden van mensen uit het rampgebied, het afsluiten van het rampgebied en het beperken van de omvang van de ramp en niet bij de bestrijding van de bron.

### Zelfredzaamheid personen

Voor de aanwezige personen binnen het plangebied zijn er voldoende vluchtwegen om bij een calamiteit het plangebied te verlaten. De personen die aanwezig zijn, worden over het algemeen aangemerkt als zelfredzame personen.

Het plangebied ligt deels binnen het WAS-gebied (waarschuwings- en alarmeringssysteem). De dekking voor NL-Alert (nationaal telefonisch alarmeringssysteem) is in het buitengebied goed te noemen.

#### **Conclusie**

Externe veiligheid is onder genoemde voorwaarden geen belemmering voor het plan. Het bevoegd gezag kan daarom de (resterende) externe veiligheidsrisico's accepteren en de verantwoording nemen voor het groepsrisico.

### **5.1.4 Luchtkwaliteit**

Op 15 november 2007 is de wijziging van de 'Wet milieubeheer' in werking getreden. Deze wet vervangt het 'Besluit luchtkwaliteit 2005' en is één van de maatregelen die de overheid heeft getroffen om:

- negatieve effecten op de volksgezondheid als gevolg van te hoge niveaus van luchtverontreiniging aan te pakken;
- mogelijkheden voor ruimtelijke ontwikkeling te creëren ondanks de overschrijdingen van de Europese grenswaarden voor luchtkwaliteit.

De paragraaf luchtkwaliteit in de 'Wet milieubeheer' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). De programma-aanpak zorgt voor een flexibele koppeling tussen ruimtelijke activiteiten en milieugevolgen. Van bepaalde projecten met getalsmatige grenzen is vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

Luchtkwaliteitseisen vormen onder de nieuwe 'Wet luchtkwaliteit' geen belemmering voor ruimtelijke ontwikkeling als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt, wat wil zeggen dat een project 'niet in betekenende mate' bijdraagt aan de luchtverontreiniging (meer dan 3% ten opzichte van de grenswaarde);
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden, nadat de EU op 7 april 2009 derogatie heeft verleend.

Het bestemmingsplan maakt geen grote ontwikkelingen rechtstreeks mogelijk. Als er al iets nieuws gebouwd kan worden, dan gaat het om kleine projecten die niet in betekenende mate bijdragen aan de luchtverontreiniging.

#### **5.1.5 Radarverstoringsgebied**

Het plangebied is gelegen in het radarverstoringsgebied behorende bij de radar die staat op de vliegbasis Volkel. Verspreid over Nederland staat een aantal militaire en burger radarstations. Deze dienen voor de beveiliging van het nationale luchtruim en voor de veilige afhandeling van het militaire en het civiele luchtverkeer. Objecten hoger dan 65 meter boven NAP binnen 15 nautische mijl (circa 28 km) van dit radarstation kunnen aanleiding geven tot verstoring van het radarbeeld en kunnen derhalve niet worden toegestaan, tenzij uit onderzoek is gebleken dat de mate van verstoring aanvaardbaar is. Hiervoor dient een radarverstoringsonderzoek te worden uitgevoerd.

Om bovengenoemde te borgen in het bestemmingsplan dient (voor hoge objecten) een maximale bouwhoogte van 65 meter boven NAP te worden opgenomen in het bestemmingsplan (in planregels en toelichting). Hieraan kan een door het bevoegd gezag te verstrekken afwijking worden gekoppeld ten behoeve van een hogere bouwhoogte onder de voorwaarde dat de werking van de radar niet in onaanvaardbare mate wordt verstoord. Voorafgaand aan het verlenen van de afwijking moet schriftelijk advies zijn ingewonnen bij de Dienst Vastgoed Defensie.

Met onderhavig bestemmingsplan worden geen bouwwerken toegestaan met een grotere hoogte dan 65 meter. Hiermee is het bestemmingsplan in lijn met het landelijk beleid voor het radarverstoringsgebied van Luchtmachtbasis Volkel.

### **5.2 Fysieke aspecten**

### **5.2.1 Archeologie**

In het voorjaar van 2008 heeft het college van burgemeester en wethouders van de gemeente Boxmeer de startnotitie archeologiebeleid vastgesteld. In die notitie is een aantal beslispunten vastgelegd ten aanzien van het toekomstige archeologiebeleid in de gemeente Boxmeer. Vervolgens zijn de beslispunten vastgelegd in een beleidsplan met bijbehorende beleidskaart, die uiteindelijk door de gemeenteraad op 14 mei 2009 zijn vastgesteld.

Op de beleidskaart is het grondgebied van de gemeente Boxmeer verdeeld in vijf gebieden en voor vier gebieden zijn bestemmingsplanregels opgesteld:

Waarde – archeologie 1: rijksmonument;

Waarde – archeologie 2: archeologisch waardevol gebied A en B;

Waarde – archeologie 3: archeologisch onderzoeksgebied A;

Waarde – archeologie 4: archeologisch onderzoeksgebied B;

Gebied met lage verwachting.

### **5.2.2 Flora en fauna**

### **Beleid**

Op 1 januari 2017 is de Wet natuurbescherming in werking getreden. Op grond van deze wet zijn de Natura 2000-gebieden beschermd. Daarnaast regelt de Wet natuurbescherming ook de bescherming van planten- en dierensoorten. In deze wet zijn de EU-richtlijnen voor de bescherming van soorten opgenomen (Habitatrichtlijn en Vogelrichtlijn). Nationaal beschermde soorten vallen ook onder deze wet. De doelstelling is de bescherming en behoud van in het wild levende planten en dieren. Het uitgangspunt van de wet is 'nee, tenzij'. Dit betekent dat activiteiten met een schadelijk effect op beschermde soorten zonder ontheffing verboden zijn.

Bij nieuwe ruimtelijke ontwikkelingen dienen vooraf de effecten op Natura 2000-gebieden onderzocht te worden. Ook dient vooraf onderzocht te worden of en welke beschermde dier-en plantensoorten voorkomen, wat hun beschermingsstatus is en wat de effecten zijn van de ingreep op het voortbestaan van de gevonden soorten.

Bij het opstellen of herzien van een bestemmingsplan zijn er verschillende aspecten waar de gemeente aandacht aan dient te geven ten aanzien van natuurbescherming. De volgende punten zijn van belang:

- inventariseren van beschermde soorten en gebieden (zo nodig via veldonderzoek);
- adequaat begrenzen en bestemmen van beschermde gebieden dan wel leefgebieden van beschermde soorten;
- opstellen van adequate voorschriften (met daarin vermeld welke handelingen wel of niet toelaatbaar zijn);
- toelichting bij bestemmingsplan (voor uitleg van voorschriften en verantwoording van keuzes).

De gemeente zal op verschillende manieren en vanuit verschillende rollen rekening moeten houden met de bescherming van natuur:

- initiatiefnemer (bijvoorbeeld bij het opstellen van een bestemmingsplan);
- vergunningverlener (bijvoorbeeld de omgevingsvergunning);
- beheerder (beheer en onderhoud van openbare ruimte);
- handhaver (houden van toezicht op voorschriften uit vergunningen, bestemmingsplannen en eventueel Natura 2000-beheerplannen).

In het plan-MER wordt ingegaan op eventuele gevolgen van het bestemmingsplan Buitengebied.

### **5.2.3 Leidingen**

De in het plangebied aanwezige leidingen met een planologisch relevante beschermingszone zijn beschermd met een dubbelbestemming of aanduiding.

### **5.2.4 Waterhuishouding**

Ruimte maken voor water: dat is de kern van het waterbeleid voor de 21e eeuw. Met de ondertekening van de Startovereenkomst Waterbeheer op 14 februari 2001 door Rijk, provincie, gemeenten en waterschappen, werd de watertoets van toepassing verklaard op ruimtelijke plannen. Vanaf 1 november 2003 is deze juridisch verankerd in het Besluit op de ruimtelijke ordening (Bro). De watertoets omvat het gehele proces van vroegtijdig informeren, adviseren, afwegen en uiteindelijke beoordelen van de in ruimtelijke plannen voorkomende waterhuishoudkundige aspecten. Het doel van de watertoets is het evenwichtig meewegen van de waterbelangen in het ruimtelijke planvormingsproces om te komen tot een veilig, gezond en duurzaam watersysteem. Zowel waterkwantiteits- als waterkwaliteitsaspecten zijn daarbij belangrijk. Het benutten van kansen en het combineren van functies wordt hierbij nagestreefd.

Bij nieuwe ruimtelijke ontwikkelingen hanteert het waterschap een aantal beleidsuitgangspunten ten aanzien van het duurzaam omgaan met water, die van belang zijn als vertrekpunt van het overleg tussen initiatiefnemer en waterbeheerder. Bij nieuwe ruimtelijke ontwikkelingen dient de initiatiefnemer invulling te geven aan onder andere deze beleidsuitgangspunten:

- Gescheiden houden van vuil water en schoon hemelwater.
- Het vuile water wordt via de gemeentelijke riolering afgevoerd. Het schone water wordt verwerkt volgens de hierna genoemde afwegingsstappen.
- Doorlopen van de afwegingsstappen 'hergebruik, infiltratie, buffering en afvoer'. Hergebruik van hemelwater in een zogenaamd grijswatersysteem kan overwogen worden bij grootschalige projecten, zoals scholen en bedrijfsgebouwen. De mogelijkheden voor infiltratie hangen af van onder andere de kwaliteit van het te infiltreren water, de grondwaterstand, de opbouw van de bodem en eventuele bodemverontreiniging. Als het schone water niet geïnfiltreerd kan worden, dan kan het gebufferd worden in (te realiseren) oppervlaktewater. Als ook bufferen niet kan, is afvoer de laatste optie. Hiermee wordt bedoeld het transporteren van schoon water via een open of gesloten waterloop naar het watersysteem buiten het plangebied.
- Hydrologisch neutraal bouwen. De gemeente hanteert een eigen berekeningssystematiek om te bepalen of en zo ja, hoe groot de berging moet zijn. Er zal daarnaast ook voldaan moeten worden aan de keur van het waterschap Aa en Maas.
- Water als kans.
- In nieuwe plannen voor grotere gebieden kunnen vijver, waterpartijen worden opgenomen. • Meervoudig ruimtegebruik.
- Flauwe taluds geven bij voorbeeld ruimte voor buffering, maar zijn ook te gebruik voor recreatieve doeleinden.
- Voorkomen van vervuiling. Om verontreiniging van bodem of oppervlaktewater te voorkomen, worden zo weinig mogelijk uitlogende of uitspoelbare materialen toegepast.
- Wateroverlastvrij bestemmen. Nieuwe locaties worden in eerste instantie 'hoog en droog' gezocht. Is dit niet mogelijk, dan zal gezocht moeten worden naar maatregelen die het gewenste beschermingsniveau tegen wateroverlast helpen realiseren.
- Belangen van het Waterschap.
	- a. Ruimteclaims voor de aanleg van natte EVZ's en beekherstel: een EVZ moet gemiddeld 25 meter breed zijn.
	- b. Aanwezigheid en ligging watersysteem: oppervlaktewateren worden bestemd als Water.
	- c. Aanwezigheid en ligging waterkeringen: de kernzone krijgt de dubbelbestemming 'waterkering'.

#### Waterkering

Het plangebied ligt in de kernzone en beschermingszone A en B van de primaire waterkering langs de Maas. Deze zones zijn aangeduid als 'vrijwaringszone – dijk' en in de regels is vastgelegd dat voor het bouwen van bouwwerken hoger dan 3 meter en voor het uitvoeren van werkzaamheden vooraf een schriftelijk positief advies van het waterschap nodig is.

### **5.3 Economische en financiële aspecten**

Op grond van artikel 6.12 van de Wet ruimtelijke ordening (Wro) moet gelijktijdig met de vaststelling van een bestemmingsplan waarop een bouwplan gepland is, dat genoemd wordt in artikel 6.2.1 van het Besluit ruimtelijke ordening (Bro), een exploitatieplan worden vastgesteld, tenzij het verhaal van kosten anderszins is verzekerd en ook aan de voorwaarden van artikel 6.12 is voldaan. In het onderhavig plan worden enkele nieuwe ontwikkelingen mogelijk gemaakt. In de meeste gevallen gaat het om een functiewijziging en niet om een bouwplan als bedoeld in artikel 6.2.1 van het Bro. In het geval dat wel sprake is van een bouwplan als bedoeld in het Bro, is met de eigenaren een anterieure overeenkomst aangegaan. Dit betekent dat voor dit bestemmingsplan vaststelling van een exploitatieplan niet nodig is.

### **5.4 Handhaafbaarheid**

Het ontwikkelen van beleid en de vertaling daarvan in een bestemmingsplan heeft geen zin, indien na de vaststelling van het bestemmingsplan geen handhaving plaatsvindt. Daarom is het belangrijk om reeds ten tijde van het opstellen van een bestemmingsplan aandacht te besteden aan de handhaafbaarheid van de voorgeschreven regels.

Vier factoren zijn van wezenlijk belang voor een goed handhavingsbeleid:

- a. Voldoende kenbaarheid van het plan Een goed handhavingsbeleid begint bij de kenbaarheid van het bestemmingsplan bij degenen die het moeten naleven. De Wro bevat enkele waarborgen ten aanzien van de te volgen procedure: in de bestemmingsplanprocedure zijn een aantal inspraakmomenten ingebouwd.
- b. Voldoende draagvlak voor het beleid en de regeling in het plan De inhoud van het plan kan slechts gehandhaafd worden indien het beleid en de regeling in grote kring ondersteund wordt door de gebruikers van het plangebied. Uiteraard kan niet iedereen zich vinden in elk onderdeel van het plan. Een algemene positieve benadering van het bestemmingsplan is echter wel wenselijk.
- c. Realistische en inzichtelijke regeling Een juridische regeling dient inzichtelijk en realistisch te zijn; dat wil zeggen niet onnodig beperkend of inflexibel. Bovendien moeten de bepalingen goed controleerbaar zijn. De regels moeten derhalve niet meer regelen dan noodzakelijk is.
- d. Actief handhavingsbeleid

 Het sluitstuk van een goed handhavingsbeleid is voldoende controle van de feitelijke situatie in het plangebied. Daarnaast moeten adequate maatregelen worden getroffen indien de voorschriften worden overtreden. Indien dit wordt nagelaten, ontstaat een grote mate van rechtsonzekerheid.

De gemeente voert een actief handhavingsbeleid. Medewerkers van de gemeente houden zich bezig met het toezicht op de naleving van de Woningwet en de Wro. Het hoofddoel is de controle van de naleving van de verleende vergunningen en het opsporen van illegale bouw.

### **6. Plan-MER**

#### **6.1 Waarom een plan-MER?**

In Nederland is het verplicht voor ontwikkelingen met mogelijk belangrijke nadelige milieugevolgen een zogenaamde m.e.r. –procedure te doorlopen (m.e.r. staat voor milieueffectrapportage en slaat op de totale procedure) en een MER op te stellen (MER staat voor milieueffectrapport en betreft het uiteindelijke rapport).

De procedure van een milieueffectrapportage (m.e.r.) is bedoeld om het milieubelang volwaardig en vroegtijdig in de plan- en besluitvorming in te brengen. Een m.e.r. is gekoppeld aan een plan of besluit, bijvoorbeeld een structuurvisie, een bestemmingsplan of een vergunning. Of en zo ja welke verplichtingen gelden ten aanzien van m.e.r. is vastgelegd in de Wet Milieubeheer en het Besluit m.e.r. Vanuit twee sporen kan sprake zijn van verplichtingen ten aanzien van m.e.r.:

- − De voorgenomen activiteit komt voor in het Besluit m.e.r.;
- − Voor de voorgenomen activiteit moet een passende beoordeling worden opgesteld, omdat niet op voorhand kan worden uitgesloten dat er significant negatieve effecten zijn op Natura2000 gebieden.

De voorliggende herziening van het bestemmingsplan maakt (middels flexibiliteitsbepalingen) onder voorwaarden uitbreiding mogelijk van agrarische bedrijven. Het betreft voornamelijk het opnieuw bestemmen van (nog niet benutte) uitbreidingsmogelijkheden uit de vigerende bestemmingsplannen. Dit is planologisch als conserverend te zien, maar m.e.r.-technisch wordt dit gezien als opnieuw te beschouwen ontwikkeling. Hieruit volgen verplichtingen ten aanzien van m.e.r.

Omdat het bestemmingsplan kaderstellend is voor (mogelijk) m.e.r.-plichtige activiteiten, is voor het bestemmingsplan als geheel een plan-m.e.r.-procedure doorlopen. In de plan-m.e.r.-procedure worden op het niveau van het plangebied als geheel de effecten van de ontwikkelingsmogelijkheden binnen het bestemmingsplan onderzocht en afgewogen. Hierbij maakt het niet uit of de ontwikkelingsmogelijkheden rechtstreeks of middels een afwijkings- of wijzigingsbevoegdheid mogelijk worden gemaakt.

### **6.2 Plan-MER Boxmeer**

De tabel op de volgende bladzijde bevat een samenvattend overzicht van de beoordeling van de effecten van de ontwikkelingen binnen de herziening op de diverse aspecten conform het beoordelingskader en de effectbeschrijvingen uit het MER.

De beoordeling is weergegeven in plussen en minnen ( ++ positief effect, + enigszins/gering positief effect, 0 positief noch negatief effect, - enigszins/gering negatief effect, - - negatief effect) ten opzichte van de referentiesituatie. Tevens is aangegeven of er sprake kan zijn van cumulatie van effecten (wordt het effect op een locatie groter door het uitstralingseffect van elders) en/of vermindering van effecten (mitigatie) mogelijk is.

| Thema          | Aspect                                |                     | Vee        | Glastuin  | TOV/ | Recrea |
|----------------|---------------------------------------|---------------------|------------|-----------|------|--------|
|                |                                       |                     | houderij   | bouw      | TOK  | tie    |
| Land           | Landschappelijke structuur/elementen  |                     | 0/-        | 0         |      | 0      |
| schap          | Ruimtelijk visuele kwaliteit          |                     | 0/-        | O         | - -  | 0      |
|                | Aardkundige waarden                   |                     | 0/-        | 0         | -    | 0      |
| Cultuur        | Beschermde waarden                    |                     | 0/-        | 0         | -    | 0/-    |
| historie       | Niet beschermde waarden               |                     | 0/-        | O         | -    | 0/-    |
| Archeo         | Archeologische monumenten             |                     | 0/-        | 0         | 0    | 0      |
| logie          | Overige archeologische waarden        |                     | 0/-        | 0/-       | 0    | 0/-    |
| Bodem          | Bodemopbouw/waarden                   |                     | O          | 0         | 0    | 0      |
|                | Bodemkwaliteit                        |                     | O          | O         | 0    | 0      |
| Water          | Opper                                 | Ruimtebeslag        | O          | O         | 0    | 0      |
|                | vlakte                                | Infiltratie         | 0/-        | 0/-       | -    | 0      |
|                | water                                 | Waterberging        | 0          | O         | 0    | 0      |
|                | Grond                                 | Waterwinning        | O          | O         | O    | 0      |
|                | water                                 | Beschermde gebieden | O          | 0         | 0    | 0      |
|                | Waterkwaliteit/KRW                    |                     | 0/-        | 0         | 0    | 0      |
| Natuur         | Beschermde gebieden: Natura 2000      |                     | -- / 0 (1) | - / 0 (1) | 0    | 0      |
|                | Beschermde gebieden: NNB              |                     | 0/-        | 0/-       | 0/-  | 0/-    |
|                | Beschermde gebieden: Wav              |                     | - / 0 (1)  | - / 0 (1) | O    | O      |
|                | Beschermde soorten                    |                     | 0/-        | 0/-       | 0/-  | 0/-    |
| Verkeer        | Verkeersintensiteiten/veiligheid      |                     | 0/-        | 0/-       | O    | 0/-    |
| Geluid         | Geluidhinder / gehinderden            |                     | 0/-        | 0/-       | 0    | 0/-    |
| Lucht          | Uitstoot stikstof en fijn stof        |                     | 0/-        | 0/-       | 0    | 0/-    |
| Geur           | Geurhinder / gehinderden              |                     | 0/-        | 0         | 0    | 0      |
| Licht          | Lichthinder / gehinderden             |                     | 0/-        | 0/-       | O    | 0      |
| Ext.veiligheid | Plaatsgebonden risico en groepsrisico |                     | 0          | 0         | 0    | 0/-    |
| Gezondheid.    | Leefklimaat                           |                     |            | O         | O    | O      |

### **Motivatie uitvoerbaarheid**

In het bestemmingsplan moet gemotiveerd worden dat ontwikkeling zonder toename van stikstofuitstoot ook in de praktijk mogelijk (uitvoerbaar) is. In essentie komt deze vraag er op neer of bij de bestaande bedrijven nog ruimte bestaat om de huidige uitstoot terug te dringen. De zo 'verdiende stikstofruimte' is dan beschikbaar voor uitbreiding.

Hier bestaan mogelijkheden voor: veel bestaande bedrijven hebben nog "oude" stalsystemen met een relatief hoge stikstofuitstoot. Door bij een uitbreiding niet alleen de nieuwe stal, maar ook de bestaande stal(len) te voorzien van schonere stalystemen kan bewerkstelligd worden dat er op bedrijfsniveau per saldo geen toename van stikstofuitstoot is.

#### **Stikstofvoorwaarde**

Artikel 2.7 van de Wet natuurbescherming bepaalt dat een bestemmingsplan uitsluitend kan worden vastgesteld als vóór de vaststelling de zekerheid is verkregen dat het plan de natuurlijke kenmerken van Natura 2000-gebieden niet aantast. Indien zich in een Natura 2000-gebied stikstofgevoelige habitats bevinden, en de kritische depositiewaarde voor stikstof wordt overschreden, leidt iedere toename van stikstofdepositie op planniveau tot negatieve effecten in het betreffende Natura 2000 gebied, waardoor het bestemmingsplan de plantoets niet kan doorstaan. Uit jurisprudentie blijkt daarom dat het noodzakelijk is om in het bestemmingsplan een regeling op te nemen die een toename van stikstofdepositie op Natura 2000-gebieden uitsluit. Deze toetsing mag niet naar een later stadium worden doorgeschoven en er kan niet worden volstaan met een verwijzing naar sectorale wetgeving. Om op voorhand te borgen dat er geen significant negatieve effecten optreden op Natura 2000-gebieden is in het bestemmingsplan daarom een stikstofvoorwaarde opgenomen.

De stikstofdepositieregeling houdt in dat in de bestemmingsregelingen met betrekking tot agrarische bedrijfsontwikkelingsmogelijkheden wordt bepaald dat deze ontwikkelingsmogelijkheden niet mogen leiden tot een toename van stikstofdepositie op voor stikstof gevoelige habitats in Natura 2000gebieden. De regeling is opgenomen in de gebruiksregels, aangezien ook gewijzigd gebruik binnen bestaande gebouwen kan leiden tot een hogere stikstofdepositie. Een omgevingsvergunning voor het bouwen moet ook worden getoetst aan de gebruiksregels, zodat de stikstofregeling naast een gebruiksregels tevens een weigeringsgrond is voor omgevingsvergunningen voor het bouwen. In een begrip wordt aangegeven wanneer er sprake is van een toename van stikstofdepositie. Als primair uitgangspunt heeft te gelden dat er sprake is van een toename van stikstofdepositie wanneer de stikstofdepositie (mol/ha/jaar) als gevolg van de stikstofemissie (kg/jaar) van een veehouderij meer bedraagt dan de stikstofdepositie als gevolg van het ten tijde van de vaststelling van het bestemmingsplan aanwezige gebruik van de gronden en bouwwerken behorend tot het agrarisch bedrijf.

De betreffende agrarische bedrijfsvoering moest op het tijdstip van de vaststelling van het bestemmingsplan wel in overstemming zijn met het planologische kader ('planologisch legaal'). Nadrukkelijk wordt vergeleken op bedrijfsniveau. Daardoor bestaat bij voorbeeld de mogelijkheid om op het agrarisch bedrijf intern te salderen tussen bestaande stallen met een hogere en nieuwe stallen met een lagere emissiefactor. Als de interne saldering tot gevolg heeft dat er per saldo niet meer stikstofdepositie vanuit het bedrijf plaatsvindt, heeft de betreffende ingreep in termen van dit bestemmingsplan te gelden als een activiteit die niet leidt tot een toename van stikstofdepositie en die in zoverre toelaatbaar is. Uitzondering op dit primaire uitgangspunt is de situatie waarin een bedrijf ten tijde van de vaststelling van dit bestemmingsplan beschikt over een onherroepelijke vergunning op grond van de Wet natuurbescherming (of een Natuurbeschermingswetvergunning) die een grotere depositie toestaat dan waarvan feitelijk sprake is of beschikt over een onherroepelijke omgevingsvergunning die is verleend met toepassing van artikel 6.10a van het Besluit omgevingsrecht respectievelijk hoofdstuk IX, titel 2 van de Natuurbeschermingswet 1998, of beschikt over een geregistreerde melding als bedoeld in artikel 2.7 van de Regeling natuurbescherming. In dat geval is immers sprake van een vergunde situatie, waarvoor in algemene zin geldt dat die moet worden gerespecteerd in een nieuw bestemmingsplan.

Op het moment dat een aanvraag wordt ingediend waarbij de stikstofregeling in het bestemmingsplan moet worden getoetst, wordt op dat moment bepaald hoe groot de stikstofdepositie ten tijde van de vaststelling van het bestemmingsplan was. Om het feitelijk gebruik te bepalen, wordt aansluiting gezocht bij de dieraantallen en stalsystemen zoals opgenomen in milieuvergunningen en meldingen, waarbij een correctie plaatsvindt voor functionele leegstand. Hiervoor wordt gebruik gemaakt van de landbouwtellingen van het CBS (meitellingen). Op basis hiervan kan een representatieve inschatting worden gemaakt van het feitelijk gebruik ten tijde van vaststelling: het opnemen van een overzicht in het bestemmingsplan is daarvoor niet nodig.

#### **PAS**

Het PAS (Programma Aanpak Stikstof) biedt – onder voorwaarden – ontwikkelingsruimte voor projecten die een toename van de stikstofdepositie tot gevolg hebben op stikstofgevoelige habitats in Natura 2000-gebieden.

Overwogen is of een koppeling tussen het bestemmingsplan en het PAS aangewezen is. In algemene zin moet daarbij worden opgemerkt dat de PAS-regelgeving geen directe koppeling aanbrengt tussen het PAS en bestemmingsplannen. De ontwikkelingsruimte uit het PAS kan namelijk uitsluitend worden toebedeeld aan projecten (bij voorbeeld een omgevingsvergunning voor milieu) en niet aan plannen (zoals bestemmingsplannen). Hoewel het denkbaar is om in een bestemmingsplan een planregeling op te nemen die een koppeling legt met de ontwikkelingsruimte die het PAS biedt, is op dit moment onduidelijk of zo'n planregeling de toets der kritiek – oftewel: de toets van het bestemmingsplan aan artikel 2.7 van de Wet natuurbescherming – kan doorstaan. Om die reden is besloten om in de planregels geen koppeling te leggen met het PAS. Consequentie daarvan is dat voor ontwikkelingen waarvoor op projectniveau ontwikkelingsruimte wordt geboden op basis van het PAS, tevens een planologische procedure nodig is om de strijdigheid met de stikstofregeling van het bestemmingsplan weg te nemen. Dit vergt een buitenplanse procedure. Het PAS draagt echter wel bij aan motivatie van de uitvoerbaarheid, omdat het laat zien dat individuele veehouders zelfs bij toename van stikstof, onder voorwaarden, kunnen uitbreiden.

### **6.3 Toetsingsadvies van de commissie voor de milieueffectrapportage**

De milieueffectrapportage is voorgelegd aan de commissie voor de milieueffectrapportage. Op vrijdag juni heeft de commissie een bezoek gebracht aan de gemeente Boxmeer. Op 14 juni 2018 heeft de commissie advies uitgebracht.

De inhoud van het advies is hieronder opgenomen.

### 1. Beoordeling van het milieueffectrapport

De gemeente Boxmeer wil het bestemmingsplan buitengebied herzien om de Brabantse Verordening ruimte te vertalen naar de gemeente, en het plan aan te passen aan nieuwe regelgeving en beleid. Ze wil ruimte geven voor agrarische ontwikkeling binnen de kaders van de natuurbeschermingsregelgeving. Ook wil de gemeente rekening houden met de uitgangspunten van de aanstaande Omgevingswet door de procedures zo eenvoudig mogelijk te houden. Voor de besluitvorming over het bestemmingsplan is een milieueffectrapport (MER) opgesteld. In dit advies spreekt de Commissie voor de milieueffectrapportage zich uit over de juistheid en de volledigheid van het MER. Omdat het plan kaders stelt voor de uitbreiding van veehouderijen en wellicht effecten heeft op nabijgelegen Natura 2000-gebieden, moet een plan-MER worden gemaakt. Het college van burgemeester en wethouders is initiatiefnemer en de gemeenteraad is het bevoegd gezag voor het MER. Zij hebben de Commissie gevraagd om het MER te toetsen. De Commissie is niet gevraagd om de bij de gemeente binnengekomen zienswijzen bij haar advies te betrekken.

Uit het MER blijkt dat in het buitengebied een interactie plaatsvindt tussen landschap, landbouw en natuur. Het gaat om een plan dat de huidige planologische mogelijkheden zoveel mogelijk wil behouden (planologisch conserverend). Gelet op de beperkte ruimte die het plan biedt aan nieuwe ontwikkelingen, valt op dat het MER omvangrijk is. Uit de beoordeling van de effecten volgt dat het plan overwegend neutraal scoort op de onderdelen bodem en water, maar negatieve effecten heeft op onder meer landschap, natuur, verkeer en geur.

Het rapport is duidelijk gestructureerd en bevat veel informatie over het plangebied en de omgeving. Aan de andere kant is het rapport met de bijlagen, en vooral de samenvatting van het rapport, erg omvangrijk. Ook bevat de samenvatting een groot aantal figuren zonder toelichting. Dit komt de toegankelijkheid van de samenvatting niet ten goede.

De Commissie constateert dat het voorontwerp, anders dan in het MER wordt vermeld, niet of nauwelijks voorsorteert op de aanstaande Omgevingswet die uitgaat van een integrale benadering van de leefomgeving. Op grond van bestaande regelgeving hoeft dit nog niet.

Ook constateert de Commissie dat het bestaande motorcrossterrein aan de Rijkevoortseweg niet in het voorontwerp en het MER is opgenomen. Navraag bij de gemeente leert dat zij nog onderzoekt of het terrein in het ontwerpplan wordt opgenomen. Mits opname van het terrein ten opzichte van de bestaande (legale) situatie niet leidt tot nieuwe ontwikkelingen, is het niet nodig dat het MER hierop ingaat.

De Commissie is van oordeel dat in het MER nog milieu-informatie ontbreekt om een weloverwogen besluit te kunnen nemen over het bestemmingsplan. Het gaat om de volgende informatie: • Het MER laat nog niet per veehouderijbedrijf zien in welke mate met emissiebeperkende maatregelen, zoals het toepassen van verdergaande stalmaatregelen, bedrijfsontwikkeling zonder toename van de stikstofdepositie op Natura 2000-gebieden mogelijk is. Vanwege de al overbelaste situatie in deze gebieden kan een toename van stikstofdepositie leiden tot negatieve effecten op de natuur. Hoewel het voorontwerp regels bevat die toename van de uitstoot van stikstof door veehouderijen verbiedt, is niet duidelijk wat dit daadwerkelijk betekent voor de bedrijven in het gebied. Voor de besluitvorming over het bestemmingsplan is het essentieel dat het MER duidelijk maakt wat de werkelijke ontwikkelingsruimte voor veehouderijen en andere bedrijven is. Bepalend daarvoor is of maatregelen beschikbaar zijn waarmee effecten op natuurwaarden voorkomen kunnen worden.

• Het MER onderbouwt niet waarom de ontwikkelingen die het plan mogelijk maakt, zoals wijzigingen aan of sloop van bestaande agrarische bebouwing, geen wezenlijke effecten hebben op de populaties van beschermde soorten, zoals vogels met vaste nestplaatsen, vleermuizen en amfibieën.

De Commissie adviseert om het MER met deze informatie aan te vullen, voordat de gemeente een besluit neemt over het bestemmingsplan. In hoofdstuk 2 licht de Commissie haar beoordeling toe. Om de besluitvorming te verbeteren, doet zij de volgende aanbevelingen:

- verduidelijk de relatie tussen het bestemmingsplan en het aankomende gemeentelijke beleid over duurzame energie;
- overweeg om ter sturing en inspiratie een compact en eenduidig handboek op te stellen over de gewenste – en ongewenste - ruimtelijke kwaliteit in het buitengebied,
- overweeg om de Regeling Kwaliteitsverbetering Landschap zodanig aan te passen dat bij ontwikkelingen met een aanzienlijke landschappelijke impact, in ieder geval op het eigen erf een kwaliteitsverbetering wordt gerealiseerd;
- houd bij de effectbeoordelingstabel van het MER voor het thema landschap rekening met het effect van mitigerende maatregelen. Net als bij natuur kan onderscheid worden gemaakt tussen de effecten met en zonder de maatregelen;
- geef aan wanneer de zogenoemde klimaatstresstest (om de kwetsbaarheid van de gemeente voor klimaatverandering in kaart te brengen) zal worden uitgevoerd en hoe de uitkomsten ervan, indien nodig, gaan doorwerken in toekomstige ruimtelijke plannen.
- 2. Toelichting op de beoordeling

#### 2.1 Ambities

Het voornemen betreft een planologisch conserverend bestemmingsplan. Dit wil zeggen dat de herziening van het plan uitsluitend de in het huidige plan toegestane maar nog niet gerealiseerde uitbreidingen en functiewijzigingen van bestaande bedrijven toestaat. Andere nieuwe ontwikkelingen worden niet toegestaan.

Het plan bevat geen ambities voor de transitie naar duurzame energie of de (majeure) opgave van vrijkomende agrarische bebouwing. De Commissie heeft van de gemeente vernomen dat het op dit moment gaat om 144 locaties (met een totale oppervlakte van ongeveer 13 ha) en dat dit aantal naar verwachting in 2030 toeneemt tot 217 locaties (met een totale oppervlakte van 27,7 ha). Het bestaande beleid voor vrijkomende agrarische bebouwing (het zogenoemde Verruimd VAB beleid) lijkt voor de omvang van de opgave onvoldoende. Het milieueffectrapport had kunnen laten zien op welke manier deze doelen zouden kunnen worden bereikt en welke gevolgen voor de leefomgeving daarbij horen.

De gemeente heeft de ambitie om in 2045 energieneutraal te zijn. Dit vraagt grote veranderingen in de energievoorziening en -gebruik met mogelijk ook grote ruimtelijke impact. In het plan worden geen mogelijkheden geboden voor windturbines of zonneweides. De gemeente stelt hiervoor aan het einde van 2018 een aparte visie op. Deze zomer wordt bovendien het zogenoemde Nationale Klimaatakkoord verwacht. Het ligt voor de hand dat het bestemmingsplan dan op korte termijn zal moeten worden aangepast.

• De Commissie beveelt, gelet op de urgentie van de energietransitie, aan om bij de besluitvorming over dit bestemmingsplan de relatie met het te zijner tijd te ontwikkelen energie(transitie)beleid te verduidelijken. Ga na in hoeverre ruimtelijke keuzes die nu worden gemaakt, de uitvoering van toekomstig energiebeleid kunnen belemmeren. Beschrijf hoe in de toekomst zal worden omgegaan met eventuele conflicten met andere gebiedsambities, bijvoorbeeld ten aanzien van natuur en landschap.

#### 2.2 Stikstofdepositie

Het plan wil uitbreiding van veehouderijen toestaan binnen het kader van de Wet natuurbescherming. Hoewel het MER op blz. 30 verwijst naar het Programma Aanpak Stikstofdepositie (PAS), heeft de gemeente de Commissie laten weten daarvan geen gebruik te maken om de uitvoerbaarheid van het plan aan te tonen. De gemeente kiest ervoor om in de planregels op te nemen dat uitbreidingen van veehouderijen alleen zijn toegestaan als dit niet leidt tot een toename van stikstofdepositie op Natura 2000-gebieden. Het MER geeft terecht aan dat gemotiveerd moet worden "dat ontwikkeling zonder toename van stikstofuitstoot ook in de praktijk mogelijk (uitvoerbaar) is". Daarbij noemt het als mogelijkheid dat emissiebeperkende maatregelen aan 'oude' stalsystemen kunnen bewerkstelligen dat na uitbreiding per saldo geen toename van stikstofuitstoot plaatsvindt. Het MER laat echter niet zien welke bedrijven de toename van stikstofemissie als gevolg van de uitbreiding van veehouderijen

kunnen voorkomen door het treffen van emissiebeperkende maatregelen. Hoewel de gemeente uitdrukkelijk aangeeft geen gebruik te maken van het PAS, zijn veel bedrijven voor uitbreiding afhankelijk van het PAS. Het MER geeft terecht aan dat het voor een aantal sectoren, zoals paardenen schapenhouderijen, niet mogelijk is om emissiebeperkende maatregelen te nemen.

De Commissie vindt het essentieel voor de besluitvorming dat in een aanvulling op het MER:

- wordt bepaald (en onderbouwd) in hoeverre toename van depositie kan worden voorkomen met behulp van (bewezen) emissiebeperkende technieken of andere maatregelen, door per bedrijf te bepalen welke technieken of maatregelen zij kunnen toepassen. Dit geeft aan welke gevolgen de stikstofregel heeft voor de mogelijkheden die bedrijven in het plangebied daadwerkelijk kunnen invullen.
- op basis van deze analyse een uitvoerbaar alternatief wordt samengesteld. Dit kan bijvoorbeeld op basis van een tabel waarin per bedrijf wordt aangegeven welke ontwikkelingsruimte er kan worden gecreëerd door het toepassen van (bewezen) emissiebeperkende technieken. Hiermee wordt voor iedereen duidelijk welke bedrijven op grond van de stikstofregel kunnen uitbreiden (en met welke maatregelen) en welke niet.

### 2.3 Beschermde soorten

Het MER beschrijft de directe en indirecte effecten van de ontwikkelingsmogelijkheden die het plan biedt op beschermde soorten, waaronder vogels met vaste nestplaatsen, vleermuizen en amfibieën zoals kamsalamander, poelkikker en boomkikker. Geconstateerd wordt dat deze ontwikkelingen kunnen leiden tot negatieve gevolgen voor deze soorten. Dit zou de vaststelling van het bestemmingsplan echter niet in de weg staan, omdat gezien de aard en omvang van de ontwikkelingsmogelijkheden de effecten beperkt en lokaal zijn. Daardoor zou er geen wezenlijk negatief effect op populatieniveau optreden.

Het MER onderbouwt deze conclusie echter niet op basis van inzicht in de verspreiding van de soorten in relatie tot de locaties waar ontwikkelingen mogelijk zijn en de mate waarin de voorkomende populaties veerkrachtig zijn. Met name kwetsbare soorten als steenuilen, boomkikkers en vleermuizen kunnen sterk nadelige effecten ondervinden van wijzigingen op erven of in het landschap, die ook op populatieniveau kunnen doorwerken.

Daarnaast stelt het MER dat effecten gemitigeerd zullen worden wanneer voor de betreffende ontwikkelingen ontheffingen in het kader van de Wet natuurbescherming worden aangevraagd, of wanneer een gedragscode wordt gebruikt. Het MER maakt echter niet inzichtelijk in welke mate mitigerende maatregelen mogelijk zijn in de concrete situaties in het plangebied en hoe effectief deze zijn. Ook geeft het MER niet aan welke gedragscodes beschikbaar zijn voor de betreffende ontwikkelingen, en in welke mate deze een oplossing kunnen bieden voor de geconstateerde effecten.

De Commissie adviseert daarom om in een aanvulling op het MER voorafgaand aan de besluitvorming, op basis van een meer gedetailleerde uitwerking van de effecten van de specifieke ontwikkelingsmogelijkheden en de effectiviteit van bijbehorende mitigerende maatregelen, te onderbouwen in hoeverre negatieve gevolgen op beschermde soorten optreden. Relateer deze uitwerking aan gebiedskenmerken en geef concreet aan welke goedgekeurde gedragscodes beschikbaar zijn en effectief toegepast kunnen worden.

### 2.4 Landschap

In het MER (en in het plan) staat de kwaliteit van het landschap centraal. Een belangrijk aandachtspunt is de spanning tussen het behoud - of zelfs ontwikkeling - van landschappelijke waarden versus de ontwikkelruimte voor agrarische bedrijven. Op een groot deel van het buitengebied van Boxmeer is een beschermingsregime van toepassing. Het vergt behendigheid en vooral maatwerk om hier ontwikkelingen mogelijk te maken zonder negatieve gevolgen voor het landschap. Door zo precies mogelijk te omschrijven welk type ontwikkelingen gewenst zijn, kan worden gestuurd op de kwaliteitsverbetering van het landschap. Het stelsel van voorwaarden, waardenvermeldingen en dubbelbestemmingen in het bestemmingsplan onderstreept dit. Voor het Maasheggengebied zijn het MER en het bestemmingsplan helder over wat wel en niet kan in dit kwetsbare gebied van grote ruimtelijke kwaliteit, maar voor de overige gebieden is dit minder hard gesteld.

Maatwerk en "punten verdienen" met zorgvuldige inpassing kunnen zonder goede sturing omslaan naar willekeur en wildgroei. Een handzaam en bondig document over wat waar wel en niet de bedoeling is, kan een hulpmiddel zijn om transparantie en helderheid te geven aan ontwikkelingen in dit buitengebied. Een eenvoudig handboek over de gewenste – en ongewenste - ruimtelijke kwaliteit kan sturing en inspiratie bieden, in de geest van de aankomende Omgevingswet.

Uit het MER blijkt bovendien dat onverharde paden en wegen onder voorwaarden mogen worden verwijderd. Hetzelfde geldt voor landschapselementen en het enigszins verhogen dan wel verlagen van de waterstand. Voorwaarde is – zo wordt gesteld – dat er geen onevenredige afbreuk wordt gedaan aan de landschaps-, cultuurhistorische en natuurwaarden. Ook hier kan het genoemde handboekje een adequate rol vervullen met duidelijkheid over wat waar de bedoeling is.

De Commissie geeft daarom in overweging om bij besluitvorming over het bestemmingsplan een compact en eenduidig handboek ruimtelijke kwaliteit in het buitengebied op te stellen.

De Regeling Kwaliteitsverbetering landschap is een belangrijk middel om de ruimtelijke kwaliteit in het buitengebied te verbeteren. Deze regeling maakt onderscheid in drie soorten ontwikkelingen. Waar het bij de categorie 2-ontwikkelingen (ontwikkelingen met beperkte impact) duidelijk is dat sprake moet zijn van goede landschappelijke inpassing kan er bij categorie 3 (ontwikkelingen met aanzienlijke impact) gekozen worden voor een storting in het gemeentelijke landschapsfonds waarmee elders kwaliteitsverbeteringen kunnen worden gerealiseerd. De Commissie heeft van de gemeente begrepen dat hier in de praktijk meestal voor wordt gekozen. De vraag is of hiermee de goede landschappelijke kwaliteit van het erf zelf niet wordt veronachtzaamd.

De Commissie geeft daarom in overweging om de Regeling Kwaliteitsverbetering landschap zodanig aan te passen dat ook bij ontwikkelingen met aanzienlijke impact, op het eigen erf een kwaliteitsverbetering wordt gerealiseerd.

Uit de effectbeoordelingstabel blijkt verder dat de uitbreiding van teeltondersteunende voorzieningen (TOV) en teeltondersteunende kassen (TOK) leiden tot aanzienlijke aantasting van de ruimtelijke, visuele kwaliteit. Het MER beschrijft echter verschillende mitigerende maatregelen om dit te voorkomen. Zo mogen de TOV/TOK niet uitbreiden in gebieden met de aanduiding Groenblauwe mantel. In de effectbeoordelingstabel lijkt de score op landschap, anders dan die voor natuur, geen rekening te houden met het effect van de mitigerende maatregelen.

De Commissie beveelt daarom aan om bij besluitvorming over het bestemmingsplan in de effectbeoordelingstabel rekening te houden met het effect van mitigerende maatregelen voor landschap. Net als bij natuur kan onderscheid worden gemaakt tussen de effecten met en zonder de maatregelen.

#### 2.5 Klimaatbestendigheid

Alle gemeenten moeten uiterlijk in 2019 een stresstest doen om de kwetsbaarheid van hun gebieden voor klimaatveranderingen in kaart te brengen. Dit is vastgelegd in het Deltaplan Ruimtelijke Adaptatie. De stresstest kan uitgevoerd worden binnen de bandbreedte van mogelijke scenario's voor klimaatverandering en sociaaleconomische ontwikkeling van het gebied. Meestal zijn 2030 en 2050 de richtjaren. Goed hulpmiddel bij de stresstest is de Klimaateffectatlas. Die bevat een diversiteit aan kaarten, met informatie over mogelijke effecten, risico's en kwetsbare functies. Voor het buitengebied van Boxmeer zal het naar verwachting vooral gaan om mogelijke risico's voor het watermanagement (omgang met intensieve neerslag en droogte) en de waterveiligheid (overstromingsrisico's). Op basis van de uitkomsten van de stresstest kunnen maatregelen geformuleerd worden om goed met deze risico's om te gaan.

De Commissie adviseert bij de besluitvorming over dit bestemmingsplan aan te geven wanneer de stresstest zal worden uitgevoerd en hoe de uitkomsten ervan, indien nodig, gaan doorwerken in toekomstige ruimtelijke plannen. Ga na in hoeverre ruimtelijke keuzes die nu gemaakt worden belemmerend kunnen zijn voor het klimaatbestendig maken van het buitengebied.

### **6.4** Aanvulling milieueffectrapport (MER) naar aanleiding van toetsingsadvies

De Commissie constateert in haar advies dat het MER, gelet op het planologisch conserverende karakter van het bestemmingsplan, omvangrijk en duidelijk gestructureerd is en veel informatie bevat over het plangebied en de omgeving. De Commissie is van oordeel dat in het MER nog milieuinformatie ontbreekt om een weloverwogen besluit te kunnen nemen. Daarnaast doet de Commissie een aantal aanbevelingen.

#### **Ontbrekende milieu-informatie**

- 1. Het MER laat niet per veehouderijbedrijf zien in welke mate met emissiebeperkende maatregelen bedrijfsontwikkeling mogelijk is zonder een toename van stikstofdepositie op Natura 2000 gebieden. Het is daarom onduidelijk wat de werkelijke ontwikkelingsruimte voor veehouderijen en andere bedrijven is.
- 2. Het MER onderbouwt niet waarom de ontwikkelingen die het plan mogelijk maakt, zoals wijzigingen aan of sloop van bestaande agrarische bebouwing, geen wezenlijke effecten heeft op de populaties van beschermde soorten.

#### **Aanbevelingen**

- 1. Verduidelijk de relatie tussen het bestemmingsplan en het aankomende gemeentelijke beleid over duurzame energie.
- 2. Overweeg om ter sturing en inspiratie een compact en eenduidig handboek op te stellen over de gewenste – en ongewenste - ruimtelijke kwaliteit in het buitengebied.
- 3. Overweeg om de Regeling Kwaliteitsverbetering Landschap zodanig aan te passen dat bij ontwikkelingen met een aanzienlijke landschappelijke impact, in ieder geval op het eigen erf een kwaliteitsverbetering wordt gerealiseerd.
- 4. Houd bij de effectbeoordelingstabel van het MER voor het thema landschap rekening met het effect van mitigerende maatregelen. Net als bij natuur kan onderscheid worden gemaakt tussen de effecten met en zonder de maatregelen.
- 5. Geef aan wanneer de zogenoemde klimaatstresstest (om de kwetsbaarheid van de gemeente voor klimaatverandering in kaart te brengen) zal worden uitgevoerd en hoe de uitkomsten ervan, indien nodig, gaan doorwerken in toekomstige ruimtelijke plannen.

### **Ontbrekende milieu-informatie**

De Commissie vindt het essentieel voor de besluitvorming dat in een aanvulling op het MER:

- ∗ wordt bepaald (en onderbouwd) in hoeverre toename van depositie kan worden voorkomen met behulp van (bewezen) emissiebeperkende technieken of andere maatregelen, door per bedrijf te bepalen welke technieken of maatregelen zij kunnen toepassen. Dit geeft aan welke gevolgen de stikstofregel heeft voor de mogelijkheden die bedrijven in het plangebied daadwerkelijk kunnen invullen.
- ∗ op basis van deze analyse een uitvoerbaar alternatief wordt samengesteld. Dit kan bijvoorbeeld op basis van een tabel waarin per bedrijf wordt aangegeven welke ontwikkelingsruimte er kan worden gecreëerd door het toepassen van (bewezen) emissiebeperkende technieken. Hiermee wordt voor iedereen duidelijk welke bedrijven op grond van de stikstofregel kunnen uitbreiden (en met welke maatregelen) en welke niet.

Op grond van de plantoets van artikel 2.7 van de Wet natuurbescherming kan een bestemmingsplan uitsluitend worden vastgesteld als vóór de vaststelling van het plan de zekerheid is verkregen dat het plan de natuurlijke kenmerken van Natura 2000-gebieden niet aantast. Voor bestemmingsplannen voor het buitengebied is het in dat licht onontkoombaar om een regeling op te nemen die iedere toename van stikstofdepositie op Natura 2000-gebieden uitsluit. In het bestemmingsplan 'Buitengebied 2018' is daarom in zo'n planregel voorzien. Deze stikstofregel bepaalt dat het verboden is om gronden en bouwwerken behorend tot een agrarisch bedrijf zodanig te gebruiken dat daardoor sprake is van een toename van stikstofdepositie, en ook bij de flexibiliteitsbepalingen is bepaald dat er geen sprake mag zijn van een toename van stikstofdepositie. Het stikstofeffect van het bestemmingsplan is hiermee 0: er zijn geen negatieve effecten op Natura 2000-gebieden. De uitvoerbaarheid van het bestemmingsplan in relatie tot deze stikstofregel is in paragraaf 6.1 van het MER (pagina 186 en verder) kwalitatief onderbouwd. De gemeente acht het bestemmingsplan, inclusief de daarin opgenomen flexibiliteitsbepalingen, uitvoerbaar. De bedrijfsvoering van agrarische

bedrijven kan namelijk binnenplans worden aangepast én uitgebreid zonder dat er sprake is van een toename van stikstofdepositie door intern te salderen. Door de huidige stikstofuitstoot te beperken (met name door het realiseren van schonere stalsystemen >BBT of >>BBT) kan 'stikstofruimte' worden gewonnen, die vervolgens kan worden ingezet voor een toename van het aantal dieren, al dan niet in combinatie met het toevoegen van stalruimte. Of een ondernemer intern kan salderen hangt af van het bedrijfstype, de huidige stalsystemen en de mogelijkheden van de ondernemer om te investeren. Het is de gemeente bekend dat niet alle ondernemers met intern salderen de maximaal planologisch geboden ruimte kunnen benutten. Er zijn bedrijfstypen waarvoor intern salderen vergunningtechnisch niet mogelijk is. Bedrijven die al schone stalsystemen hebben, hebben minder mogelijkheden om met intern salderen uit te breiden. Daar staat echter tegenover dat bedrijven met al schone stalsystemen vaak al recent zijn uitgebreid en geen uitbreidingswensen hebben voor de korte termijn. Bovendien staat de techniek niet stil. Het is, gelet op de ontwikkelingen in de afgelopen decennia, aannemelijk dat binnen de planperiode van het bestemmingsplan (nog) schonere stalsystemen worden ontwikkeld, waardoor interne saldering ook voor deze bedrijven opnieuw tot de mogelijkheden behoort. Berekeningen in buitengebieden elders laten zien dat met name varkens-, kippen- en melkveebedrijven mogelijkheden hebben voor uitbreiding door intern te salderen. Bij de 'gemiddelde' varkens- en kippenhouderijen bestaan nog voldoende mogelijkheden om stikstofruimte te creëren door schonere stalsystemen toe te passen, vaak meer dan de planologische uitbreidingsmogelijkheden. Ook melkveehouderijen hebben vaak nog ruimte, zij het minder dan varkens- en kippenbedrijven. In de praktijk blijkt dit onder andere ook uit de verlening van Wet natuurbeschermingvergunningen, waarin uitbreiding van veehouderijen worden vergund met gelijkblijvende, of zelfs afnemende stikstofdepositie. Gelet op de (kwalitatieve) onderbouwing zoals reeds opgenomen in het MER, is het vooral de vraag of de door de Commissie verzochte kwantitatieve onderbouwing – waarbij de theoretische uitbreidingsruimte per bedrijf in beeld wordt gebracht – noodzakelijk is voor de besluitvorming over het bestemmingsplan 'Buitengebied 2018'. De gemeente ziet die meerwaarde niet, primair omdat het opnemen van een stikstofregel - ongeacht de uitkomsten van het onderzoek -noodzakelijk is en aanvullend onderzoek de besluitvorming dus niet zal beïnvloeden.

Secundair omdat berekeningen slechts beperkte toegevoegde waarde zouden hebben, onder meer vanwege de volgende redenen:

- ∗ De berekeningen zijn per definitie een momentopname, die door voortschrijdende techniek (schonere stalystemen) binnen afzienbare termijn – en binnen de planperiode - achterhaald kunnen zijn.
- ∗ Voor veehouderijlocaties zijn diverse scenario's denkbaar: naast vervanging van verouderde stallen en toename van het aantal dieren van de bestaande diersoort, staat het bestemmingsplan omschakeling naar een andere diersoort binnen het veehouderijtype bijvoorbeeld niet in de weg. Per locatie zijn daardoor verschillende scenario's denkbaar, die ieder leiden tot een ander 'maximum' qua dieraantallen en bebouwing. Gelet op de stikstofregel die in het plan is opgenomen, is het doorrekenen van deze verschillende scenario's in het MER niet zinvol: de uitkomst (geen effect op natuur) staat immers op voorhand vast.
- * De ruimte die het bestemmingsplan biedt aan veehouderijen wordt niet enkel bepaald door de stikstofregeling, een veehouderij moet tevens voldoen aan de vereisten van de provinciale Verordening ruimte (o.a. BZV en beperkingen veehouderij).

Voor de besluitvorming ten aanzien van het bestemmingsplan heeft het in beeld brengen van de ontwikkelingsruimte

van individuele veehouderijen dus geen meerwaarde. De planregeling is voldoende uitvoerbaar.

### **Effecten op beschermde soorten**

De Commissie adviseert om in een aanvulling op het MER voorafgaand aan de besluitvorming, op basis van een meer gedetailleerde uitwerking van de effecten van de specifieke ontwikkelingsmogelijkheden en de effectiviteit van bijbehorende mitigerende maatregelen, te onderbouwen in hoeverre negatieve gevolgen op beschermde soorten optreden. Geadviseerd wordt om deze uitwerking te relateren aan gebiedskenmerken en concreet aan te geven welke goedgekeurde gedragscodes beschikbaar zijn en effectief toegepast kunnen worden.

Het bestemmingsplan 'Buitengebied 2018' is een conserverend bestemmingsplan, waarin de bouwen gebruiksmogelijkheden van het geldende bestemmingsplan zoveel mogelijk zijn overgenomen. Het bestemmingsplan maakt geen specifieke ontwikkelingen mogelijk, enkel binnen of aansluitend aan bestaande functies op bouw- of bestemmingsvlakken. Hierbinnen is de sloop van bebouwing (en eventuele vervangende nieuwbouw) en het rooien van bomen mogelijk, echter in het kader van vergunningverlening dient dan getoetst te worden aan de Wet natuurbescherming. In het MER is, zoals gangbaar in MER-ren buitengebied globaal en op plangebiedniveau onderzocht of de ontwikkelingen in het bestemmingsplan wezenlijk negatieve gevolgen kunnen hebben op beschermde plant- en diersoorten. Geconcludeerd is dat er beschermde waarden in het plangebied voorkomen, dat effecten niet op voorhand zijn uit te sluiten, maar dat gezien de aard en omvang van de mogelijk gemaakte ontwikkelingen en de staat van instandhoudstelling van de betreffende soorten geen sprake is van een wezenlijk negatief effect op plangebiedniveau. Vervolgens is aangegeven dat de definitieve toets plaats kan/moet vinden in het kader van de vergunningverlening van individuele initiatieven. Dat is een juridisch juiste werkwijze, bevestigd in diverse uitspraken van de Raad van State. De gemeente is daarmee van mening dat het belang van beschermde soorten voldoende in het MER is onderzocht en voldoende is geborgd in het bestemmingsplan.

#### **Aanbevelingen**

#### **Relatie bestemmingsplan en energietransitie**

De Commissie beveelt, gelet op de urgentie van de energietransitie, aan om bij de besluitvorming over het bestemmingsplan de relatie met het te zijner tijd te ontwikkelen energie(transitie)beleid te verduidelijken. Aanbevolen wordt na te gaan in hoeverre ruimtelijke keuzes die nu worden gemaakt, de uitvoering van toekomstig energiebeleid kunnen belemmeren en te beschrijven hoe in de toekomst zal worden omgegaan met eventuele conflicten met andere gebiedsambities, bijvoorbeeld ten aanzien van natuur en landschap.

De gemeente onderkent het belang en de urgentie van de energietransitie. De energietransitie is zowel op nationaal, provinciaal, regionaal als gemeentelijk niveau - een aanzienlijke opgave. De opgave is om te voorzien in verduurzaming, energiebesparing en in opwekking van duurzame energie. Met name de vormen van energie-opwekking (zon, wind, geothermie) vragen een zorgvuldige en verantwoorde inpassing, waarbij veel aspecten een rol spelen. Naast landschappelijke/stedenbouwkundige inpassing is daarbij een groot aantal milieuaspecten van belang. Om de nationale ambities uit het Klimaatakkoord vorm te geven, zijn 30 regionale samenwerkingsverbanden in het leven geroepen ('energie-regio's) die tot taak hebben om een regionale energiestrategie (RES) te ontwikkelen. In regionaal verband worden keuzes gemaakt over een gezamenlijk energiebeleid, en de ruimtelijke inpassing daarvan. Het regionale energiebeleid wordt vervolgens op gemeentelijk niveau geconcretiseerd. Zoals aangegeven in paragraaf 4.4.4 van de toelichting hebben de gemeenten in het Land van Cuijk in 2017 een gezamenlijk haalbaarheidsonderzoek uitgevoerd om de mogelijkheid voor zonneweides te onderzoeken, dat momenteel verder wordt uitgewerkt. Uitkomst is dat energieneutraal in 2045 haalbaar is maar dat er dan behalve het benutten van de kansen in stedelijk gebied ook realisering van duurzaamheidsinitiatieven in het buitengebied noodzakelijk zijn. De gemeente werkt aan het opstellen van een eigen energievisie. De Raad zal dit naar verwachting 1e kwartaal 2019 vaststellen en daarbij een keuze moeten maken welke vormen van duurzame energie of combinatie daarvan men wil toestaan. Gezien de ruimtelijke impact zal planologisch maatwerk geleverd gaan worden.

Het bestemmingsplan buitengebied biedt daarom geen rechtstreekse mogelijkheden. In afwachting van een RES en de gemeentelijke uitwerking daarvan is het prematuur om in het bestemmingsplan 'Buitengebied 2018' regelingen op te nemen die zien op de grootschalige opwekking van duurzame energie. Er dient eerst op visie niveau alle belangen op regionaal niveau te worden gewogen zodat duidelijk wordt hoe de energie-opgave zich verhoudt tot andere ambities

en te beschermen waarden. In het bestemmingsplan 'Buitengebied 2018' zijn daarom nog geen regelingen met betrekking tot energietransitie en de grootschalige opwekking van duurzame energie opgenomen. Er zijn daarmee geen ruimtelijke keuzes gemaakt die de uitvoering van toekomstig energiebeleid kunnen belemmeren. Wel wordt er een regeling opgenomen om bij de bestemming "wonen" het mogelijk te maken, indien aangetoond wordt dat er binnen het bestemmingsvlak geen reële mogelijkheden zijn voor het realiseren van zonnecollectoren en/of panelen, aansluitend aan het bestemmingsvlak grondgebonden zonnecollectoren en/of panelen te realiseren om zo in uitsluitend het eigen energieverbruik te kunnen voorzien.

#### **Opstellen handboek ruimtelijke kwaliteit**

De Commissie geeft in overweging om bij besluitvorming over het bestemmingsplan een compact en eenduidig handboek ruimtelijke kwaliteit in het buitengebied op te stellen.

De gemeente beschikt over een Landschapsontwikkelingsplan, waarin een integrale visie op het landschap en het buitengebied is gegeven. Op basis van een uitgebreide analyse biedt het Landschapsontwikkelingsplan een kader dat sturing geeft in het geval van nieuwe ontwikkelingen. Ook de actuele Structuurvisie Boxmeer 2030 bevat een gedegen analyse, met beschrijvingen van de verschillende landschapstypen binnen de gemeente, alsmede een visie op het landschappelijk raamwerk waarin per landschapstype is uitgewerkt welke ontwikkelingen worden voorzien en welke ontwikkelingen juist niet gewenst zijn. Verwezen wordt naar paragraaf 6.2.1 van de Structuurvisie Boxmeer 2030. In paragraaf 6.3 van de structuurvisie zijn (ontwerp)uitgangspunten gegeven voor onder meer de ontwikkeling van kernranden, ontwikkelingen in het agrarisch landschap en de ontwikkeling van robuuste watersystemen. Daarmee is in feite al sprake van een kader waarmee ontwikkelingen kunnen worden getoetst aan de gewenste ruimtelijke kwaliteit van het buitengebied. Bij concrete ontwikkelingen is per definitie maatwerk noodzakelijk, aangezien inpassing en landschappelijke versterking enerzijds afhankelijk zijn van de impact van de ontwikkeling en anderzijds van de locatie en omgevingswaarden.

Hoewel een specifiek handboek ruimtelijke kwaliteit kan bijdragen, is er geen noodzaak of aanleiding om de opstelling ervan te koppelen aan de vaststelling van het bestemmingsplan 'Buitengebied 2018'. De suggestie zal te zijner tijd worden meegenomen bij de opstelling van een gemeentelijke omgevingsvisie, waarin ook de huidige structuurvisie zal worden opgenomen. Het instrumentarium van de Omgevingswet biedt op dat moment ook – meer dan nu het geval is – de mogelijkheid voor een koppeling met het omgevingsplan.

#### **Aanpassen Regeling Kwaliteitsverbetering van het landschap**

De Commissie geeft in overweging om de Regeling Kwaliteitsverbetering van het landschap zodanig aan te passen dat ook bij ontwikkelingen met aanzienlijke impact, op het eigen erf een kwaliteitsverbetering wordt gerealiseerd.

Op basis van het gemeentelijk beleid is de beleidslijn dat bij ontwikkelingen met meer dan een beperkte impact landschappelijke inpassing is vereist of landschappelijke inpassing én kwaliteitsverbetering. De gemeentelijke regeling kent namelijk, gebaseerd op de provinciale en regionale uitgangspunten voor dit onderwerp, een categorie- indeling. Om te voorkomen dat zelfs bij de geringste ontwikkeling dit moet worden toegepast bestaat categorie 1 voor ontwikkelingen met geen of een verwaarloosbare impact. Daarvoor is geen tegenprestatie vereist. Bij categorie 2 ontwikkelingen gaat het om zaken met een beperkte impact en is uitsluitend een goede landschappelijke inpassing vereist. Dit wordt in een anterieure overeenkomst en in planregels vastgelegd (voorwaarde bij afwijking- of wijzigingsbevoegdheid en opnemen voorwaardelijke verplichting). Bij categorie 3 gaat het om ontwikkelingen met een aanzienlijke impact en moet een berekende kwaliteitsverbetering plaatsvinden ter grootte van 20% van de grondwaardevermeerdering. Om te voorkomen dat overal kleine bosjes ontstaan die van niets naar nergens leiden is een gemeentelijk landschapsfonds ingesteld waarin het bedrag kan worden gestort. In de gemeentelijke structuurvisie is aangegeven waaraan dit fonds besteed mag worden: uitbreiding van het bosareaal en het Maasheggengebied. Bij storting neemt de gemeente de verplichting over en realiseert en behoudt de gemeente nieuwe natuur. Op dit moment is + € 135.000 in het fonds gestort. Wij delen de opvatting van de commissie dat het gewenst is dat bij een categorie 3 ontwikkeling ook op eigen erf een kwaliteitsverbetering wordt gerealiseerd. De huidige kwaliteitsregeling maakt het mogelijk dat dit achterwege blijft en uitsluitend in het fonds wordt gestort. De Regeling Kwaliteitsverbetering van het landschap zal zodanig wordt aangepast dat bij een categorie 3 ontwikkeling altijd ter plekke een goede landschappelijke inpassing vereist wordt. De kosten hiervan kunnen worden afgetrokken van het berekende bedrag voor kwaliteitsverbetering en uitsluitend het resterende bedrag mag in het landschapsfonds worden gestort. Hierdoor is het achterwege laten van landschappelijke inpassing door alleen te storten in het fonds niet meer

mogelijk. De planregels hoeven hiervoor niet aangepast te worden omdat deze regels verwijzen naar de meest actuele Regeling Kwaliteitsverbetering van het landschap gemeente Boxmeer.

#### **Aanpassen beoordelingstabel landschap**

De Commissie beveelt aan om bij besluitvorming over het bestemmingsplan in de effectbeoordelingstabel bij teeltondersteunende voorzieningen en teeltondersteunende kassen rekening te houden met het effect van mitigerende maatregelen voor landschap. Net als bij natuur kan onderscheid worden gemaakt tussen de effecten met en zonder de maatregelen.

Er is een wezenlijk verschil tussen – in dit geval - de beoordeling van het aspect natuur en de beoordeling van het aspect landschap, gezien in relatie tot de mitigerende maatregelen die in het bestemmingsplan zijn getroffen. De reden daarvoor is dat de mitigerende maatregel die in het bestemmingsplan is opgenomen voor het aspect natuur (de stikstofdepositieregeling) ieder effect op Natura 2000-gebieden uitsluit. De beoordeling wijzigt daarmee van (zeer) negatief naar neutraal. De mitigerende maatregelen die in het bestemmingsplan zijn opgenomen om het effect van teeltondersteunende voorzieningen op het landschap te beperken (bijvoorbeeld de beperking van permanente teeltondersteunende voorzieningen tot het bouwvlak) mitigeren weliswaar het effect van teeltondersteunende voorzieningen op het landschap, maar leiden er niet toe dat er in het geheel geen effect meer is. De beoordeling is daarom – ook met inachtneming van de mitigerende maatregelen – (licht) negatief. Er is daarom geen reden om de effectbeoordelingstabel aan te passen.

#### Uitvoering klimaatstresstest

De Commissie adviseert bij de besluitvorming over dit bestemmingsplan aan te geven wanneer de gemeentelijke klimaatstresstest zal worden uitgevoerd en hoe de uitkomsten ervan, indien nodig, gaan doorwerken in toekomstige ruimtelijke plannen. Geadviseerd wordt na te gaan in hoeverre ruimtelijke keuzes die nu gemaakt worden, belemmerend kunnen zijn voor het klimaatbestendig maken van het buitengebied.

Vanuit het project Klimaatbestendig Land van Cuijk 2030 is al in 2015 door de vijf gemeenten in het Land van Cuijk (waaronder Boxmeer) een stresstest uitgevoerd voor de vier thema's wateroverlast, hittestress, droogte en waterveiligheid. Dit heeft geresulteerd in het inspiratieboek 'Kwetsbaarheden en klimaatkansen. Een inventarisatie van bedreigingen en kansen van klimaatverandering' met een klimaateffecten en -klimaatkansenkaart voor het Land van Cuijk. Sinds januari 2014 wordt er in het Land van Cuijk actief samengewerkt aan het uitvoeringsprogramma Klimaatbestendig Land van Cuijk en inmiddels is het Land van Cuijk bezig met het opstellen van een derde uitvoeringsprogramma voor Klimaatbestendig Land van Cuijk 2030. Deze samenwerking heeft de afgelopen 4 jaar onder andere het volgende opgeleverd: diverse klimaatworkshops voor medewerkers van gemeenten, waterschap en provincie, symposium én inspiratie-excursie naar Rotterdam, een klimaateffecten en klimaatkansenkaart Land van Cuijk, 5 lokale klimaatkansenkaarten en een regionale intentieverklaring. Daarnaast is een actief communicatietraject opgestart en is het project in 2015 verkozen tot een van de landelijke impactprojecten. De verwachting is dat eind 2018 het derde uitvoeringsprogramma bestuurlijk wordt vastgesteld. Het klimaatbestendig maken van het buitengebied krijgt in dit derde uitvoeringsprogramma meer focus. In 2018 en 2019 wordt voor het thema wateroverlast een verdiepende stresstest uitgevoerd. Deze vertaalt zich naar maatregelen die worden opgenomen in het Masterplan water. Voor de overige thema's volgen de komende jaren verdiepende stresstesten. Vooralsnog is het voornemen om hiervoor aan te sluiten bij de regio Noordoost Brabant. Voor zover nu bekend vormt het bestemmingsplan Buitengebied 2018 geen belemmering voor het klimaatbestendig maken van het buitengebied.

### **7. ONTWIKKELINGEN**

### **7.1 Inleiding**

In het voorontwerpbestemmingsplan waren geen nieuwe ontwikkelingen opgenomen. Voordat het voorontwerp ter inzage is gelegd, is aan de gemeenteraad een lijst voorgelegd met percelen waarop strijdigheden met het vigerend bestemmingsplan Buitengebied 2008 geconstateerd waren. De raad heeft tijdens de bespreking over deze lijst op 24 januari 2018 te kennen gegeven dat de activiteiten, indien mogelijk, in het ontwerpbestemmingsplan gelegaliseerd zouden moeten worden, mits de eigenaar tijdig een aanvraag met de nodige ruimtelijke onderbouwing heeft overgelegd. In het tijdvak vanaf april 2018 zijn daarnaast nieuwe verzoeken gedaan door vooral stoppende agrarische bedrijven om de op hun perceel geldende agrarische bestemming te wijzigen in een andere bestemming. Alle tijdig ingediende (complete) verzoeken worden in paragraaf 7.2 beknopt beschreven. Bij de meeste ontwikkelingen is als voorwaarde gesteld dat het perceel landschappelijk wordt ingepast. In paragraaf 7.3 worden genoemd de oudere wijzigingen waarbij voorwaarden zijn gesteld. De percelen hebben op de verbeelding de aanduiding 'specifieke vorm van wonen – voorwaarde landschappelijke inpassing''. In de regels (in artikel 34, lid 2) wordt nakoming van de voorwaarden geborgd. Overigens is nakoming van deze voorwaarde ook vastgelegd in de aangegane anterieure overeenkomst.

### **7.2 Nieuwe ontwikkelingen**

Tien nieuwe ontwikkelingen hebben betrekking op het wijzigen van de bestemming in de bestemming Wonen. Deze verzoeken zijn getoetst aan artikel 7.7, lid 5 van de Verordening ruimte, waarin bepaald is dat een bestemmingsplan kan voorzien in het gebruik van een voormalige bedrijfswoning als burgerwoning, mits verzekerd is dat:

- er geen splitsing in meerdere woonfuncties plaatsvindt;
- overtollige bebouwing gesloopt wordt;
- de vestiging van andere functies uitgesloten is in het geval er sprake is van afsplitsing van een voormalige bedrijfswoning.

Op grond van de kwaliteitsregeling voor het landschap gemeente Boxmeer 2019 valt de wijziging van de bestemming agrarisch bedrijf (inclusief agrarisch verwant en agrarisch technisch) of niet-agrarisch bedrijf in de bestemming Wonen onder categorie 2 mits het bestemmingsvlak wordt verkleind tot maximaal 5.000 m². Daarnaast moet sprake zijn van een goede landschappelijk inpassing. Aan deze voorwaarden wordt voldaan. Het gaat hier om de volgende tien percelen:

- Het op het perceel Cuijkseweg 2 in Oeffelt gevestigde dierenpension bestaat niet meer en daarom is gevraagd de bestemming Maatschappelijk te wijzigen in de bestemming Wonen. Het perceel is 3.850 m² groot. Overtollige voormalige bedrijfsgebouwen worden gesloopt zodat maximaal 500 m² resteert. Het perceel is voldoende landschappelijk ingepast. In de regels is vastgelegd dat de bestaande beplanting in stand gehouden moet worden. Hiermee wordt voldaan aan het bepaalde in artikel 7.7 lid 5 van de Verordening ruimte.
- Op het perceel Heide 6 en 6A in Oeffelt was een garagebedrijf met autospuiterij gevestigd. Nu deze activiteiten beëindigd zijn, is gevraagd de bestemming Bedrijf te wijzigen in de bestemming Wonen. Er wordt een bijgebouw van 45 m² gesloopt waardoor de bebouwing wordt teruggebracht tot 500 m². Daarnaast wordt en het perceel ingepast door het planten van 10 (inheemse) fruitbomen. Er vindt geen splitsing in meerdere woonfuncties plaats.
- Omdat de agrarische activiteiten op het perceel Hoge Startwijk 9A in Beugen beëindigd zijn, wordt de bestemming Agrarisch gewijzigd in de bestemming Wonen. Er vindt geen splitsing in meerdere woonfuncties plaats. Er wordt 100 m² van de bebouwing gesloopt waarna er maximaal 200 m² aan bijgebouwen resteert. Daardoor valt deze ontwikkeling onder categorie 1 van de kwaliteitsverbetering van het landschap. Het perceel is voldoende landschappelijk ingepast.
- De agrarische activiteiten op het perceel Molenveldweg 4 in Beugen zijn beëindigd en daarom wordt de bestemming Agrarisch desgevraagd gewijzigd in de bestemming Wonen. Het agrarisch bouwvlak van ongeveer 6.500 m² komt te vervallen en wordt vervangen door een bestemmingsvlak Wonen van 3.275 m². Er wordt 80 m² bebouwing gesloopt waardoor 483 m² aan bebouwing resteert. Ten behoeve van de landschappelijke inpassing wordt een poel van minimaal 300 m² met beplanting aangelegd.
- Het agrarisch bedrijf op het perceel Herselsedijk 1B in Vortum-Mullem is gestopt. Daarom wordt desgevraagd de bestemming Agrarisch gewijzigd in de bestemming Wonen. Het perceel is 3.330 m² groot. Er wordt een bedrijfsgebouw van 120 m² gesloopt, waardoor 440 m² aan voormalige bedrijfsgebouwen resteert. Realisering en het in stand houden van het ingediend inpassingsplan is in de regels geborgd. Hiermee wordt voldaan heet bepaalde in artikel 7.5 lid 5 van de Verordening ruimte.
- Ook de pelsdierhouderij aan de Langstraat 9A in Vortum-Mullem is gestopt. Daarom wordt de bestemming Agrarisch gewijzigd in de bestemming Wonen. Het bouwvlak van 1.60.96 ha wordt teruggebracht naar een bestemmingsvlak Wonen met een grootte van 3.378 m². De sheds met een gezamenlijke oppervlakte van 2.000 m² zijn inmiddels verwijderd. Er resteert 480 m² aan voormalige bedrijfsgebouwen. In de regels is geborgd dat het door ZLTO vervaardigd landschappelijk inpassingsplan gerealiseerd en in stand gehouden wordt. Hiermee wordt voldaan aan het bepaalde in artikel 7.5 lid 5 Verordening ruimte.
- De akkerbouwactiviteiten en de minicamping aan de Passtraat 11 in Groeningen zijn beëindigd en de bestemming Agrarisch wordt gewijzigd in Wonen. Het bouwvlak van 1 ha wordt teruggebracht tot een bestemmingsvlak Wonen ter grootte van 3.500 m². Er resteert 625 m² aan voormalige bedrijfsgebouwen. Terugbrengen van deze oppervlakte naar 500 m² is niet realistisch gelet op de voorzieningen die daarin aanwezig zijn voor de minicamping. Op de 125 m² extra is categorie 3 van toepassing. Het perceel is al op een goede wijze landschappelijk ingepast. Daarom is een anterieure overeenkomst overeengekomen dat een extra tegenprestatie ter grootte van € 6.250,- in het landschapsfonds van de gemeente gestort wordt. Hiermee wordt voldaan aan het bepaalde in artikel 7.5 lid 5 van de Verordening ruimte. In de regels is geborgd dat de bestaande beplanting in stand gehouden wordt.
- Het grondverzetbedrijf aan de Voortweg 8 in Groeningen bestaat niet meer en het perceel is verkocht. De huidige eigenaar heeft gevraagd de bestemming Bedrijf te wijzigen in de bestemming Wonen. Het bouwvlak wordt teruggebracht van 4.720 m² naar een bestemmingsvlak Wonen ter grootte van 3.250 m². Er resteert 80 m² aan bijgebouwen. Het perceel is voldoende landschappelijk ingepast.
- De agrarische activiteiten op het perceel Monseigneur Geurtsstraat 76 zijn beëindigd en daarom is gevraagd de bestemming Agrarisch te wijzigen in de bestemming Wonen. Het bouwvlak van 1 ha naar een bestemmingsvlak Wonen ter grootte van 3.500 m². Er resteert 341 m² aan voormalige bedrijfsgebouwen. Realisatie en het in stand houden van het ingediend landschappelijk inpassingsplan is in de regels geborgd. Het perceel wordt op deze wijze op een goede wijze landschappelijk ingepast. Hiermee wordt voldaan aan het bepaalde in artikel 7.7 lid 5 Verordening ruimte.
- Tot slot zijn ook Op den Bosch 8 in Maashees de agrarische activiteiten beëindigd en ook op dit perceel wordt desgevraagd de bestemming Agrarisch gewijzigd in de bestemming Wonen. De omvang van het bouwvlak van 1.14.35 ha wordt teruggebracht naar een bestemmingsvlak Wonen ter grootte van 3.178 m². Er resteert 440 m² aan voormalige bedrijfsgebouwen. Realisatie en het in stand houden van het ingediend landschappelijk inpassingsplan is in de regels geborgd. Het perceel wordt op een goede wijze ingepast. Hiermee wordt voldaan aan het bepaalde in artikel 7.5 lid 5 van de Verordening ruimte.

Verder wordt op de volgende percelen de op grond van het bestemmingsplan Buitengebied 2008 vigerende bestemming anderszins gewijzigd:

- De op het perceel Viltseweg 3 agrarische activiteiten worden beëindigd en vervangen door B&B in de bedrijfsgebouwen. Hiervoor is het nodig dat de bestemming Agrarisch gewijzigd wordt in de bestemming Recreatie. De huidige champignonkwekerij wordt hiertoe omgebouwd tot twee recreatieve units waar per unit maximaal zes personen kunnen verblijven. De omvang van de recreatieve bebouwing bedraagt inclusief bedrijfswoning 600 m². Het perceel wordt landschappelijk ingepast middels een houtwal ter grootte van 5.060 m². De kosten van de aanleg van deze houtwal bedragen meer dan de berekende kwaliteitsverbetering. Aan het bepaalde in artikel 6.11 wordt voldaan.
- Op het Werveld 1 in Oeffelt is al jaren een kleinschalig dierenpension (ongeveer 20 honden) gevestigd en om dit te legaliseren wordt de bestemming Wonen gewijzigd in Maatschappelijkdierenpension. De dichtstbijzijnde agrarische woning is op ruim 100 meter ten zuidoosten van de inrichting gesitueerd. Op ruim 850 meter ligt de dorpskern van Oeffelt. Op grond van de

Verordening ruimte kunnen ook activiteiten worden toegestaan die op grond van de brochure Bedrijven en milieu-zonering in een hogere categorie vallen maar die qua milieuhinder vergelijkbaar zijn met een bedrijf uit milieucategorie 1 of 2. In specifieke gevallen kan sprake zijn van minder (of juist meer) hinder dan op grond van de bedrijvenlijst verwacht mag worden. Het pension is kleinschalig en biedt plaats voor slechts 20 honden. Normaliter geeft een hondenpension onderdak voor 60 tot 80 honden. Ook het aantal vervoersbewegingen per dag is gering en bedraagt slechts maximaal 12 bewegingen met een personenauto. Uit het uitgevoerde akoestisch onderzoek blijkt dat in de dagperiode een ambitiewaarde van 40 dB(A) geldt. Met een hoogste berekende waarde van 34 dB(A) wordt hieraan voldaan. Ook aan de ambitiewaarde in de avondperiode (35 dB(A)) wordt voldaan. Voor het maximale geluidsniveau geldt een ambitiewaarde van 70 dB(A) in de dagperiode en 65 dB(A) in de avondperiode. Met een berekende waarde van 60 dB(A) wordt hieraan voldaan. Gelet op het voorgaande is sprake van een kleinschalig dierenpension dat vergelijkbaar is met een bedrijf in milieucategorie 2 en wordt voldaan aan het bepaalde in artikel 6.10 van de Verordening ruimte. Er is geen sprake van een waardevermeerdering van de grond. Wel vindt een goede landschappelijke inpassing plaats door middel van een door de gemeente goedgekeurd inpassingsplan waarbij op het perceel een aantal fruitbomen worden geplant. In de regels is handhaving van de bestaande beplanting geborgd. Het onderdak bieden van maximaal 20 honden is weliswaar kleinschalig, maar niet zo kleinschalig dat deze als een nevenactiviteit gezien kan worden.

- Het hobbymatig houden van paarden op het perceel Laag Werveld 3A in Beugen krijgt een professioneel karakter. Daarom wordt de bestemming Wonen gewijzigd in Agrarisch. Het perceel is al voldoende landschappelijk ingepast. Hoewel het hier een categorie-3 ontwikkeling betreft is geen sprake van een vermeerdering van de waarde van de grond. Het perceel is reeds voldoende landschappelijk ingepast.
- Op het perceel Molenhei 4 in Beugen is een hoveniersbedrijf gevestigd. Omdat dit een agrarischtechnisch bedrijf is, wordt de bestemming Wonen gewijzigd in Bedrijf. De oppervlakte van het bestemmingsvlak bedraagt 0,78 hectare. Hoewel het hier een categorie 3 ontwikkeling betreft, is geen sprake van een vermeerdering van de waarde van de grond. In de regels is vastgelegd dat het ingediende landschappelijk inpassingsplan uitgevoerd en in stand gehouden moet worden. De ontwikkeling past binnen het bepaalde in artikel 7.11 van de Verordening ruimte.
- Het aardbeienbedrijf op het perceel Weversstraat 11 in Beugen gaat het bouwvlak van 1,2 naar 1,4 hectare vergroten ten behoeve van teeltondersteunende voorzieningen (stellingen aardbeienteelt). De locatie is gelegen de Groenblauwe mantel. Artikel 6.2 van de Verordening ruimte biedt (vollegronds)teeltbedrijven mogelijkheden tot uitbreiding. Een dergelijke ontwikkeling valt onder categorie 3. Normaal gesproken wordt uitbreiding van een agrarisch bouwvlak gewaardeerd op € 15,-- per m². Binnen een dergelijk bouwvlak mag ook bebouwing worden opgericht. In deze is dat niet het geval en mogen uitsluitend teeltondersteunende voorzieningen worden opgericht. Vandaar dat niet met het bedrag van € 15,-- per m² gerekend is maar maatwerk toegepast is. Deze bestaat uit een landschappelijke inpassing waarbij twee percelen deels (0,84 ha) omgezet worden in bloemrijk grasland.
- De op het perceel Hoogeindsestraat 23A in Rijkevoort gevestigde veehouderij is door de jaren heen doorontwikkeld naar een agrarisch dienstverlenend en grondverzetbedrijf. Daarom wordt de bestemming Agrarisch gewijzigd in de bestemming Bedrijf. Daarnaast wordt de vorm van het bouwvlak gewijzigd om het perceel efficiënter te kunnen indelen. De omvang van het bouwvlak blijft 1,35 ha. De ontwikkeling valt onder categorie 3 Regeling kwaliteitsverbetering van het landschap, maar in deze regeling is de waarde van een agrarisch bouwvlak en een agrarischtechnische bedrijf gelijk gesteld (beiden € 15,-- per m²), Daarom is van een waardevermeerdering geen sprake. Aan de zuid- en westzijde is het perceel reeds goed ingepast. In de regels is de realisering en het in stand houden van het ingediend landschappelijk inpassingsplan geborgd. Hiermee wordt het perceel middels een goede landschappelijke inpassing met eiken, hazelaar, vuilboom, lijsterbes en krent op een goede manier aan de oostzijde ingepast.
- Het hobbymatig houden van paarden op het perceel Laageindsedijk 26 in Rijkevoort is uitgegroeid tot een volwaardige paardenhouderij. De bestemming Wonen wordt daarom gewijzigd in de bestemming Agrarisch. Artikel 7.6 van de Verordening ruimte biedt daartoe de mogelijkheid. Hoewel het hier een categorie 3 ontwikkeling betreft, is in deze geen sprake van vermeerdering van de grondwaarde. Het perceel is reeds voldoende landschappelijk ingepast; de bestaande beplanting moet gehandhaafd worden.
- Op het perceel Veerstraat 51a in Boxmeer is gevestigd een agrarisch bedrijf met daarnaast als nevenactiviteit een kinderopvang. Om het bedrijf te verduurzamen wil men zonnepanelen op stellingen plaatsen, maar binnen het bouwvlak is daarvoor geen ruimte. Gevraagd is daarom de vorm van het bouwvlak te veranderen en iets te vergroten van 0,72 naar 0,79 hectare. Deze vergroting past in artikel 7.6 van de Verordening ruimte.
- Om het sierteeltbedrijf aan de Zandsteeg 14 in Sambeek te kunnen uitbreiden en te moderniseren, is gevraagd het bouwvlak van 1,0 naar 1,5 hectare te vergroten. De locatie ligt in Gemengd landelijk gebied. Op grond van artikel 7.2 van de Verordening ruimte is uitbreiding van een (vollegronds)teeltbedrijf mogelijk. Eind 2017 is een omgevings-vergunning verleend voor de bouw van een teeltondersteunende kans van 2.765 m² en uitbreiding van de loods naar 800 m². Dit ter vervanging van de bestaande boogkassen en de (verouderde) loods. De kas is noodzakelijk voor de gecontroleerde kweek van plantmateriaal. De uitbreiding van de loods is noodzakelijk om voldoende en moderne voorzieningen te kunnen realiseren voor de opslag en verwerking van de producten. De nu aangevraagde uitbreiding voorziet in uitbreiding van de teeltondersteunende kas tot 5.000 m² en de aanleg van 1,5 ha containerveld. Deze ontwikkeling past binnen artikel 7.2 van de Verordening ruimte. Ter plaatse van het plangebied en de omgeving is sprake van een oud bouwlandcomplex. Op grond van artikel 37 van het bestemmingsplan is het zonder omgevingsvergunning verboden oppervlakteverhardingen aan te leggen die groter zijn dan 200 m². Voor het aanleggen van de containervelden zal daarom nog een omgevingsvergunning moeten worden aangevraagd. Daarin zal afweging plaatsvinden. De ontwikkeling behoort tot categorie 2 op grond van de Kwaliteitsregeling van het landschap. Dit houdt in dat gezorgd moet worden voor een goede landschappelijke inpassing. In de regels is de realisering en het in stand houden van de benodigde landschappelijke inpassing geborgd middels een door de gemeente goedgekeurd landschapsplan. De locatie is gelegen in open velden. Om recht te doen aan deze oude open akker wordt in het inpassingsplan er voor gekozen om op de westelijke erfgrens een bomenrij aan te planten in dezelfde richting als de beplanting aan de oostzijde. Hierdoor wordt aan de zuidzijde de openheid behouden.
- Op het perceel Zandsteeg 16 in Sambeek is een gemengd bedrijf meet rundvee, paarden, pensionstalling, akkerbouw en loonactiviteiten. De loonwerkactiviteiten worden de hoofdtak met als neventak het houden van vee. Daarom is gevraagd bestemming Agrarisch te wijzigen in de bestemming Bedrijf met als nevenactiviteit het houden van vee. De locatie is gelegen in Gemend landelijk gebied. De ontwikkeling past met een omvang van 1,5 ha in artikel 7.11 Verordening ruimte. Het bouwvlak wordt verkleind van 1,69 naar 1,5 hectare en landschappelijk ingepast. Realisering en verdere landschappelijke inpassing volgens een door de gemeente goedgekeurd inpassingsplan en het in stand houden van het ingediend inpassingsplan is in de regels geborgd. Ook deze locatie is gelegen in de open velden waarin de das voorkomt. De das is een fruiteter. Om in te spelen op de aanwezigheid van de das wordt een hoogstamfruitboomgaard aangelegd. De transparantie van de boomgaard zorgt er voor dat de beleving van de open velden gehandhaafd blijft. Om het zicht op de bedrijfsgebouwen aan het oog te onttrekken, met name vanuit het westen, wordt het beplantingstype 'haag en bomen' voortgezet.
- De op het perceel aan de Voortweg 10 in Groeningen gevestigde veehouderij wordt afgebouwd en vervangen door aan loonwerk gelieerde activiteiten. De bedrijfsvoering bestaat nu hoofdzakelijk uit het repareren, verhuren en verhandelen van landbouwmachines en loonwerk. De agrarische tak zal geheel worden afgebouwd en er zal alleen een agrarisch-technisch hulpbedrijf resteren. Daarom wordt de bestemming Agrarisch gewijzigd in de bestemming Bedrijf. Daarnaast wordt de vorm van het bouwvlak gewijzigd om het perceel efficiënter te kunnen indelen. De omvang van het bouwvlak wordt verkleind van 1.12.48 naar 1.08.74 ha. De ontwikkeling valt onder categorie 3 van de Regeling kwaliteitsverbetering van heet landschap, maar in deze regeling is de waarde van een agrarisch bouwvlak en een agrarisch-technisch bedrijf gelijk gesteld (€ 15,-- per m²). Daarom is van een waardevermeerdering geen sprake. Het perceel is al op een goede landschappelijke wijze ingepast, behalve de zuidzijde. In de regels is geborgd dat het vervaardigd landschappelijk inpassingsplan waarbij de zuidzijde ook van een goede landschappelijke inpassing wordt voorzien, gerealiseerd en in stand gehouden wordt.
- De cultuurhistorische boerderij aan de Parallelweg 8 in Vierlingsbeek wordt gesplitst. Voor de boerderij worden 4 leibomen en een beukenhaag geplant. De plant en het in stand houden van de beplanting zijn geborgd in de regels.
- Aan de Vierlingsbeekseweg 42 in Overloon wil men een kleinschalige camping (7 plaatsen) en in een bijgebouw B&B (3 kamers) beginnen. Om dit mogelijk te maken is het noodzakelijk de bestemming Wonen te wijzigen in de bestemming Recreatie. De gronden rondom het perceel hebben de bestemming Natuur en bestaan uit bos. De aanwezigheid van dit bos en de aanwezige beplanting op het perceel met de bestemming Recreatie zorgen er voor dat het perceel reeds voldoende landschappelijk ingepast is.
- Het bedrijf aan de Vredepeelweg 22 in Overloon is een bestaande pluimveehouderij voor opfokhennen en leghennen en beschikt over een vergunning om twee mestdrooginstallaties te plaatsen. Daarnaast beschikt het bedrijf over een biomassaketelinstallatie. De aangevraagde wijziging ziet op het drogen van landbouwproducten en naast mestbewerking van het eigen bedrijf tevens in mestbewerking van de naastgelegen bedrijven. Hiertoe wordt er een pijpleiding aangelegd.

Het plan leidt niet tot uitbreiding van bebouwing of bouwblok.

In het ontwerpbestemmingsplan Buitengebied 2018 wordt uitsluitend het drogen van landbouwproducten als nevenactiviteit mogelijk gemaakt. De warmte die vrijkomt bij het mestdrogen zal tevens worden gebruikt voor het drogen van landbouwproducten. Dit kan worden gezien als een agrarisch technische neventak. Er is sprake van één bedrijf op de locatie. Mestbewerking van naastgelegen bedrijven middels een pijpleiding wordt niet vergund omdat niet is aangetoond dat op dit moment voldaan wordt aan het bepaalde in artikel 7.11 lid 2. Indien hieraan in de toekomst wordt voldaan kan hiervoor eventueel medewerking worden verleend middels een afzonderlijk postzegelplan.

- Het agrarisch bedrijf op het perceel de Breid 1 in Maashees is omgezet in een agrarisch-technisch hulpbedrijf en gevraagd is dit te legaliseren door de bestemming Agrarisch te wijzigen in de bestemming Bedrijf. Om de activiteiten op het binnenerf te kunnen ontplooien en om daar het vrachtverkeer te kunnen laten rangeren, wil men de bestaande woning verplaatsen naar een plek aan de andere kant van de oprit en dichter bij de openbare weg. Daarom wordt ook gevraagd het bouwvlak te vergroten van 0,5 naar 0,9 hectare. Dit past in de Verordening ruimte. Realisatie en het in stand houden van het ingediende landschappelijk inpassingsplan is in de regels geborgd. De transformatie past binnen de in 2008 vastgestelde gebiedsvisie bebouwingsconcentraties waarin is aangegeven dat transformatie op kavelniveau mogelijk is. Overigens komt genoemde gebiedsvisie bij de vaststelling van het nieuwe bestemmingsplan Buitengebied te vervallen. De ontwikkeling heeft geen invloed op het nabij gelegen Maasheggengebied.
- Het agrarisch bedrijf op het percelen de Breid 7B en 9 in Maashees is omgezet in een landbouwmechanisatiebedrijf, handelskwekerij en boomkwekerij. Daarom wordt de bestemming Agrarisch gewijzigd in de bestemming Bedrijf. In de regels is geborgd dat het ingediend landschappelijk inpassingsplan gerealiseerd en in stand gehouden wordt. Het landschappelijk inpassingsplan is dusdanig van opzet dat de openheid van de achterliggende akkers behouden wordt.

### **7.3 Voorwaardelijke verplichtingen**

Op de volgende percelen is in de afgelopen jaren de bestemming gewijzigd met een voorwaardelijke verplichting:

- Hapseweg 9B-9C in Oeffelt: bij besluit van 31 januari 2017 hebben burgemeester en wethouders de bestemming gewijzigd in de bestemming Bedrijf onder voorwaarde dat het door buro SRO in november 2016 opgesteld beplantingsplan wordt uitgevoerd en in stand houden wordt.
- Melder 5 in Oeffelt: de raad heeft bij besluit van 27 september 2018 voor dit perceel een bestemmingsplan vastgesteld waarbij de bestemming Agrarisch in de bestemming Wonen gewijzigd is. In de regels is vastgelegd dat indien het in de toelichting opgenomen landschappelijk inpassingsplan niet binnen een jaar gerealiseerd is en vervolgens niet in stand gehouden wordt, er sprake is van strijdig gebruik.
- Urlingsestraat 11a in Oeffelt: op 26 mei 2011 heeft de gemeenteraad een bestemmingsplan vastgesteld ten behoeve van de bouw van twee BIO-woningen. In een anterieure overeenkomst is vastgelegd dat een deel van het perceel, sectie Z, nummer 4947, omgevormd wordt tot natuur.
- Laag Werveld 1 in Beugen: bij besluit van 20 oktober 2016 heeft de gemeenteraad een bestemmingsplan vastgelegd waarmee de vestiging van een camperparkeerplaats mogelijk wordt. De vereiste landschappelijke inpassing is gerealiseerd en elk voorjaar zal gecontroleerd worden of de aanplant nog aanwezig is en verder groeit.
- Laag Werveld 6 in Beugen: op 26 mei 2011 heeft de gemeenteraad een bestemmingsplan vastgesteld ten behoeve van de bouw van een BIO-woning. In een anterieure overeenkomst is vastgelegd dat het perceel, sectie R, nummer 908, omgevormd wordt tot natuur.
- Provincialeweg 19-21 in Beugen: op 8 februari 2018 heeft de gemeenteraad een bestemmingsplan vastgesteld waarmee de bestemming Bedrijf op het perceel is gelegd en de vestiging van een bedrijfsverzamelgebouw mogelijk is gemaakt. Hierbij is de voorwaarde gesteld dat het door boomkwekerij Marcel Heiming opgesteld beplantingsplan houtsingel gerealiseerd en vervolgens in stand gehouden wordt.
- Voordtstraat 12 in Beugen: de gemeenteraad heeft op 30 juni 2016 een bestemmingsplan vastgesteld waarmee de bestemming Bedrijf op het perceel is gelegd en de vestiging van een metaalbewerkingsbedrijf mogelijk werd. Als voorwaarde is gesteld dat het door Boomkwekerij Marcel Heiming opgesteld beplantingsplan gerealiseerd en in stand gehouden wordt.
- Laageindsedijk 24A in Rijkevoort: op 26 mei 2011 heeft de gemeenteraad een bestemmingsplan vastgesteld ten behoeve van de bouw van een BIO-woning. In een anterieure overeenkomst is vastgelegd dat een deel van het perceel, sectie Z, nummer 4947, omgevormd wordt tot natuur.
- Sassekamp 1 in Rijkevoort: op 26 mei 2011 heeft de gemeenteraad een bestemmingsplan vastgesteld ten behoeve van de bouw van een BIO-woning. In een anterieure overeenkomst is vastgelegd dat 2.000 m² van het perceel, sectie W, nummer 1122, omgevormd wordt tot natuur.
- Zandkant 1 in Boxmeer: bij besluit van 28 maart 2019 heeft de gemeenteraad besloten het bestemmingsvlak te vergroten om uitbreiding van het hoogspanningsstation aldaar mogelijk te maken. Daarbij is de voorwaarde opgenomen dat het door Jhon Veelen opgesteld Landschapsplan d.d. 20 november 2018 gerealiseerd en vervolgens in stand gehouden wordt.
- Heiweg 2 in Vortum-Mullem: burgemeester en wethouders hebben bij besluit van 23 januari 2018 de bestemming Horeca gewijzigd in de bestemming Wonen onder voorwaarde dat de aanwezige beplanting in stand gehouden wordt.
- Groeningsestraat 1-1A in Groeningen: bij besluit van 11 april 2017 is de bestemming Nietagrarisch bedrijf gewijzigd in de bestemming Wonen onder voorwaarde dat 89 m² aan bijgebouwen gesloopt wordt en dat het perceel landschappelijk wordt ingepast.
- Crooijmansweg 1 in Overloon: bij besluit van 14 december 2017 heeft de gemeenteraad de bestemming Agrarisch gewijzigd in de bestemming Bedrijf onder voorwaarde dat het door Carla Rovers getekend landschappelijk inpassingsplan uitgevoerd en in stand gehouden wordt.
- Heikantweg 5A in Overloon: bij besluit van 31 mei 2018 heeft de gemeenteraad de agrarische bestemming gewijzigd in de bestemming Wonen onder voorwaarde dat twee stallen (2.300 m²) gesloopt worden, dat de beplanting rondom het woonhuis behouden zal blijven en dat aan de zuidzijde aanvullende beplanting (struweel en/of bomen) zal worden toegevoegd.
- Helderseweg 31-33 in Overloon: burgemeester en wethouders hebben bij besluit van 4 september 2018 het agrarisch bouwblok verkleind onder de voorwaarde, dat de varkensstal (1.174 m²) gesloopt wordt en het in de toelichting opgenomen landschappelijk inrichtingsplan uitgevoerd en gehandhaafd wordt.
- Oploseweg 9A in Overloon: op 26 mei 2011 heeft de gemeenteraad een bestemmingsplan vastgesteld ten behoeve van de bouw van twee BIO-woningen. In een anterieure overeenkomst is vastgelegd dat het perceel, sectie R, nummer 844, omgevormd wordt tot natuur.
- Siberië 3 in Overloon: de gemeenteraad heeft op 23 maart 2017 de bestemming Agrarisch gewijzigd in de bestemming Wonen onder de voorwaarde dat aansluitend op de bestaande bomenrij nieuwe naaldbomen worden aangeplant.
- Vierlingsbeekseweg 54 in Overloon: bij besluit van 30 juni 2016 heeft de gemeenteraad een nieuw bestemmingsplan vastgesteld ten behoeve van de vestiging van een bessenteeltbedrijf onder voorwaarde dat het door Orbis opgesteld landschappelijk inpassingsplan uitgevoerd en in stand behouden wordt.
- Vredepeelweg 7: bij besluit van 21 januari 2014 hebben burgemeester en wethouders de vorm van het bouwblok gewijzigd onder voorwaarde dat het door Ruud Reijrink in november 2012 opgesteld landschappelijk inpassingsplan uitgevoerd en in stand gehouden wordt.
- Vredepeelweg 22 in Overloon: burgemeester en wethouders hebben bij besluit van 17 november 2015 de vorm van het bouwblok gewijzigd onder voorwaarden dat het door Borgo opgesteld landschappelijk inpassingsplan uitgevoerd en in stand gehouden wordt.

### **8. JURIDISCHE VERANTWOORDING**

In dit hoofdstuk wordt ingegaan op de regelgeving (regels en verbeelding). In de voorgaande hoofdstukken is reeds op enkele aspecten ingegaan. Uitgangspunt voor de regels is de Standaard Vergelijkbare Bestemmingsplannen 2012 (SVBP 2012) en de op 1 juli 2008 in werking getreden Wet ruimtelijke ordening.

### **8.1 Algemeen**

Hoofdstuk 1 bevat de begrippen (artikel 1) en een bepaling over de wijze van meten (artikel 2); deze worden in alfabetische volgorde gegeven en dienen als referentiekader voor de overige regels. Hoofdstuk 2 bevat de bestemmingen. Deze artikelen hebben een min of meer vaste opbouw. Hoofdstuk 3 bevat de algemene regels, die van algemeen belang zijn voor het plan. Hoofdstuk 4 bevat tenslotte de overgangsregels en slotregel.

### **8.2 Toelichting op de regels en de verbeelding**

### **Hoofdstuk 1: Inleidende regels**

#### Begrippen

In artikel 1 is een aantal begrippen nader gedefinieerd teneinde onduidelijkheid te voorkomen. Voor een aantal begrippen bevat de SVBP 2012 de begripsbepalingen; in enkele gevallen zijn de in de gemeente gebruikelijke definities opgenomen.

#### Wijze van meten

In artikel 2 wordt aangegeven op welke wijze gemeten moet worden bij het beoordelen of de maatvoering in overeenstemming is met de regels. Ook bij de meetregels is de SVBP 2012 grotendeels leidend, aangezien ook de wijze van meten dwingend is voorgeschreven in deze Standaard.

#### **Hoofdstuk 2: Bestemmingsregels**

De regels van een bestemming worden als volgt opgevolgd en benoemd:

- 1. Bestemmingsomschrijving, waarin een omschrijving gegeven wordt van de aan de gronden toegekende functies. Als eerste wordt de hoofdfunctie aangegeven, vervolgens worden, indien nodig, de andere aan de grond toegekende functies genoemd. Soms is het nodig een "nadere detaillering van de bestemmingsomschrijving" op te nemen, waarin een verdere uitleg over de omschrijving van de bestemming wordt gegeven.
- 2. In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in woningen, bijbehorende bouwwerken en bouwwerken, geen gebouwen zijnde.
- 3. In de specifieke gebruiksregels wordt beschreven hetgeen gerekend wordt tot een strijdig gebruik van zowel de grond als de bouwwerken.
- 4. Bij sommige bestemmingen wordt aangegeven in welke gevallen en onder welke voorwaarden burgemeester en wethouders met een omgevingsvergunning kunnen afwijken van de regels.
- 5. Indien nodig wordt geregeld dat voor het uitvoeren van sommige werken, geen bouwwerken zijnde, en werkzaamheden een omgevingsvergunning nodig is.

#### Artikel 3 en 4 Agrarisch en Agrarisch met waarden

De meeste gronden behorend tot het plangebied zijn agrarisch in gebruik. Binnen deze bestemming mogen alleen afrasteringen worden gebouwd. Op de percelen waar bedrijven gevestigd zijn, zijn bouwblokken ingetekend waarbinnen alle bebouwing gelegen moet zijn. De gronden die op grond van de Verordening ruimte in de groenblauwe mantel liggen, hebben de bestemming Agrarisch met waarden gekregen. De gronden met deze bestemming zijn mede bestemd voor behoud, beheer en ontwikkeling van landschappelijke en natuurwaarden. Hier zijn bij voorbeeld – in tegenstelling tot op de gronden met de bestemming Agrarisch - geen teeltondersteunende voorzieningen toegestaan.

#### Artikel 5 Bedrijf

Deze bestemming is in principe bedoeld voor agrarisch verwante bedrijven en agrarisch-technische hulpbedrijven. Ook de niet-agrarische bedrijvigheid die in het verleden is toegestaan, is als zodanig bestemd en specifiek genoemd. Dit betekent dat bij beëindiging van dit bedrijf er zich alleen een zelfde bedrijf en niet een ander niet-agrarisch bedrijf kan vestigen.

De openbare nutsbedrijven hebben ook deze bestemming en zijn als zodanig aangeduid.

#### Artikel 6 Bedrijf – Hoogspanningsstation

Deze bestemming is toegekend aan het hoogspanningsstation aan de Zandkant in Boxmeer, omdat de bebouwing op dit perceel niet vergelijkbaar is met de bebouwing op de andere percelen met de bestemming Bedrijf.

#### Artikel 7 Cultuur en ontspanning

Deze bestemming is toegekend aan het perceel (M 268) gelegen langs het schietterrein van het gilde in Sambeek. Op dit perceel ontplooit de Sambeekse Motoren- enTractorenvereniging allerlei activiteiten voor jong en oud.

#### Artikel 8 Cultuur en ontspanning - Bordeel

Deze bestemming is toegekend aan een perceel aan de Stevensbeekseweg in Overloon, de enige locatie in de gemeente waar een bordeel gevestigd is.

#### Artikel 9 Horeca

Aan de in het plangebied aanwezige zelfstandige horecabedrijven is de bestemming Horeca toegekend.

#### Artikel 10, 11 en 12 Maatschappelijk

Deze bestemming is toegekend aan het asielzoekerscentrum aan de Stevensbeekseweg in Overloon, enkele locaties waar dieren opgevangen worden en aan de zorgboerderij aan de Laag Werveld in Beugen. Gezien het grote onderscheid is ook hier gekozen voor een eigen bestemming, waarbij de vigerende bestemming is overgenomen. In het asielzoekerscentrum, zo is afgesproken, worden maximaal 900 asielzoekers opgevangen. Om dit aantal op te vangen is in het recent verleden tijdelijk extra capaciteit op het terrein gerealiseerd in de vorm van tijdelijke bebouwing. Ambitie van zowel de gemeente Boxmeer als het Centraal Orgaan opvang asielzoekers is om de maximaal 900 asielzoekers op een goede manier in definitieve bebouwing te kunnen accommoderen. Daarom is in dit bestemmingsplan de maximale oppervlakte aan gebouwen vergroot van 14.000 naar 16.000 m².

#### Artikel 13 Natuur

De verspreid in het plangebied gelegen bos- en natuurgebieden, ook behorend tot het NNB, zijn bestemd tot Natuur en hebben zeer beperkte gebruiks- en nauwelijks tot geen bouwmogelijkheden.

#### Artikel 14 en 15 Recreatie

Rond 2010 zijn voor de toenmalige recreatieterreinen separate bestemmingsplannen vastgesteld. Deze vervallen met dit bestemmingsplan, maar de 'oude' rechten zijn vastgelegd in tabellen. Gezien de specifieke inrichting is het voor het terrein Op den Bosch 3 vastgesteld bestemmingsplan integraal overgenomen.

#### Artikel 16 en 17 Sport

De verspreid in het plangebied gelegen percelen waar een sport wordt uitgeoefend, zijn bestemd tot Sport. Binnen deze bestemming liggen maneges, hondenoefenterreinen, oefenterreinen voor paarden en pony's, gilde-/schietterreinen, een golfbaan, een modelvliegveld en een visvijver. Motorcrossterrein Duivenbos in Overloon kende een eigen bestemmingsplan dat integraal is overgenomen.

### Artikel 18 Tuin

Aan de burgerwoningen in het buitengebied zijn bestemmingsvlakken toegekend met een grootte van maximaal 3.500 m². Vaak is het bestemmingsvlak even groot als het kadastraal perceel. Is het perceel groter dan is een logisch vlak ingetekend waarbinnen in ieder geval de bebouwing ligt. Het resterend deel van het perceel heeft dan de bestemming Agrarisch (met waarde) gekregen. In enkele gevallen is dat door het verspreid over het perceel liggen van de bebouwing niet mogelijk. In deze gevallen is de bestemming Tuin toegekend.

#### Artikel 19 en 20 Verkeer en Verkeer - Railverkeer

Aan alle wegen die voorkomen op de wegenlegger is de bestemming Verkeer toegekend. Voor het tracé van de Maaslijn is een provinciaal inpassingsplan in voorbereiding. Dit plan is integraal overgenomen.

#### Artikel 21 Water

De op de legger van het Waterschap Aa en Maas aangegeven A- en B-watergangen zijn alle bestemd als Water. Ook de Maas heeft uiteraard deze bestemming gekregen.

#### Artikel 22 en 23 Wonen en Wonen - Landhuis

Aan de bestaande burgerwoningen is de bestemming Wonen toegekend. Vermeerdering van het aantal burgerwoningen is alleen mogelijk door het omzetten van een bedrijfswoning in een burgerwoning, dus niet door nieuwbouw. De ten behoeve van landgoederen vastgestelde bestemmingsplannen zijn integraal overgenomen.

#### Artikel 24 en 25 Leiding en Leiding - Hoogspanningsverbinding

De hoofdnutsvoorzieningen zijn alle voorzien van de dubbelbestemming, waarmee nadere beperkingen aan de gronden in de directe omgeving zijn toegekend. Voor de bovengrondse en ondergrondse hoogspanningsverbinding is een eigen regeling opgenomen.

#### Artikel 26, 27 en 28 Waarde - Archeologie

Het gemeentelijk archeologiebeleid kent aan een deel van het grondgebied een verwachtingswaarde toe die beschermd wordt door de dubbelbestemmingen Waarde - Archeologie.

#### Artikel 29 Waterstaat – Aansluiting primaire waterkering

Deze dubbelbestemming ligt op een gebied ten zuiden van de kern Boxmeer waar de primaire waterkering overgaat in de hoge gronden, en bevat regels ten aanzien van activiteiten in de bodem die kunnen leiden tot het ondermijnen van de waterkerende functie.

#### Artikel 30 Waterstaat – Attentiegebied Natuurnetwerk Brabant

Deze dubbelbestemming bevat regels voor activiteiten die een negatief effect kunnen hebben op de (grond)waterstand in een natte natuurparel.

#### Artikel 31 en 32 Waterstaat – Stroomvoerend rivierbed en Waterbergend rivierbed

Een gedeelte van de gronden langs de Maas dient in voorkomende gevallen als opvang van overtollig water (waterbergend rivierbed). Het behoud van het waterbergend vermogen van deze gronden wordt gewaarborgd met deze dubbelbestemming.

De uiterwaarden van de Maas zijn mede bestemd voor de afvoer en doorstroming van het Maaswater (stroomvoerend rivierbed).

Overeenkomstig de "Beleidsregels grote rivieren" is gekozen voor afzonderlijke dubbelbestemmingen.

#### Artikel 33 Waterstaat - Waterkering

Met deze dubbelbestemming wordt de dijk langs de Maas beschermd.

### **Hoofdstuk 3: Algemene regels**

#### Artikel 34 Anti-dubbeltelregel

Met de anti-dubbeltelregel wordt geregeld dat grond die eerder bij een verleende vergunning is meegenomen niet nog eens meegenomen mag worden bij de verlening van een nieuwe vergunning.

### Artikel 35 Algemene bouwregels

In dit artikel zijn bepalingen met betrekking tot ondergronds bouwen opgenomen, alsmede een regeling waarin bepaalde onderwerpen uit de bouwverordening van toepassing verklaard worden.

#### Artikel 36 Algemene gebruiksregels

In de algemene gebruiksregels wordt aangegeven waarvoor de gronden in ieder geval niet gebruikt mogen worden (strijdig gebruik).

Eveneens is opgenomen een tabel met voorwaardelijke verplichtingen met betrekking tot sloop en/of landschappelijke inpassingen.

Tot slot is een regel opgenomen ten aanzien van persoonsgebonden overgangsrecht.

#### Artikel 37 Algemene aanduidingsregels

De algemene aanduidingsregels zijn gebiedsaanduidingen die niet binnen één enkelbestemming vallen.

### Artikel 38 Algemene afwijkingsregels

Het gaat hierbij om een algemene afwijkingsmogelijkheid van de in de regels gegeven maten en normen met betrekking tot het bouwen.

#### Artikel 39 Parkeernormen

In de parkeernormen wordt vastgelegd dat de gronden en gebouwen waarop dit bestemmingsplan betrekking heeft, slechts gebruikt mogen worden indien voldoende parkeergelegenheid op eigen terrein gerealiseerd is.

Hoofdstuk 4: Overgangsregels en slotregel

Artikel 40 Overgangsregels

In deze artikelen is een regeling opgenomen voor bestaande zaken en rechten die niet in overeenstemming zijn met de overige regelingen in dit bestemmingsplan en mits niet strijdig met het voorheen geldende bestemmingsplan met de daaronder begrepen overgangsbepaling.

Artikel 41 Slotregel De slotregel bevat de titel van het bestemmingsplan.

### **9. ADVIEZEN EN RAPPORTEN**

De in deze toelichting genoemde rapporten en adviezen liggen niet ter inzage en zijn niet raadpleegbaar via internet. Wel kan per mail (gemeente@boxmeer.nl) of telefonisch (0485-585911) aan de afdeling Ruimte en Economie worden gevraagd die rapporten en adviezen per mail en/of analoog toe te zenden.

Het betreft de volgende rapporten/adviezen:

- Rapportage externe veiligheidsonderzoek en verantwoording groepsrisico van de Omgevingsdienst Brabant Noord d.d. 22 maart 2017;
- Ruimtelijke onderbouwing Viltseweg 3 in Oeffelt d.d. 10 oktober 2018;
- Akoestisch onderzoek Werveld 1 in Oeffelt d.d. 9 mei 2017;
- Ruimtelijke onderbouwing Weversstraat 11 in Beugen d.d. 17 november 2018;
- Quick scan flora en fauna Weversstraat 11 in Beugen d.d. 16 november 2018;
- Ruimtelijke onderbouwing Hoogeindsestraat 23A in Rijkevoort d.d. 17 november 2018;
- Akoestisch onderzoek Hoogeindsestraat 23A in Rijkevoort d.d. 26 juni 2018
- Quick scan Flora en Fauna Hoogeindsestraat 23A in Rijkevoort d.d. 16 november 2018;
- Ruimtelijke onderbouwing Zandsteeg 14 in Sambeek d.d. 17 november 2018;
- Quick scan Flora en Fauna Zandsteeg 14 in Sambeek d.d. 16 november 2018;
- Ruimtelijke onderbouwing Zandsteeg 16 in Sambeek d.d. 12 oktober 2018;
- Quick scan Flora en Fauna Zandsteeg 16 in Sambeek d.d. 16 november 2018;
- Ruimtelijke onderbouwing Passtraat 11 in Groeningen d.d. 4 september 2018;
- Ruimtelijke onderbouwing Voortweg 10 in Groeningen d.d. 17 november 2018;
- Ruimtelijke onderbouwing Vredepeelweg 22 in Overloon d.d. 17 november 2018;
- Ruimtelijke onderbouwing de Breid 1 in Maashees d.d. 17 november 2018;
- Quick scan Flora en Fauna de Breid 1 in Maashees d.d. 16 november 2018
- Ruimtelijke onderbouwing de Breid 7B en 9 in Maashees d.d. 17 november 2018.

Ook de volgende landschappelijke inpassingsplannen/beplantingsplannen zijn op te vragen:

- Beplantingsplan Hapseweg 9B/9C in Oeffelt d.d. november 2016;
- Beplantingsplan Heide 6 en 6A in Oeffelt;
- Landschappelijk inpassingsplan Viltseweg 3 in Oeffelt d.d. oktober 2018;
- Beplantingsplan Laag Werveld 1 in Beugen d.d. 1 maart 2016;
- Landschappelijk inpassingsplan Molenhei 4 in Beugen d.d. 13 juni 2018;
- Beplantingsplan Voordtstraat 12 in Beugen;
- Beplantingsplan Weversstraat 11 in Beugen;
- Beplantingsplan Hoogeindsestraat 23A in Rijkevoort d.d. juli 2018;
- Beplantingsplan Zandkant 1 in Boxmeer d.d. 28 november 2018
- Beplantingsplan Zandsteeg 14 in Sambeek d.d. april 2018;
- Beplantingsplan Zandsteeg 16 in Sambeek d.d. juni 2018;
- Landschappelijk inpassingsplan Herselsedijk 1B in Vortum-Mullem d.d. 2 oktober 2018;
- Beplantingsplan Langstraat 9A in Vortum-Mullem;
- Beplantingsplan 2017 Groeningsestraat 1-1A in Groeningen;
- Landschappelijk erfinrichtingsplan Parallelweg 8 in Vierlingsbeek d.d. 26 augustus 2018;
- Landschappelijk inpassingsplan Crooijmansweg 1 in Overloon d.d. 28 september 2017;
- Landschappelijk inrichtingsplan Helderseweg 31-33 d.d. juni 2018;
- Beplantingsplan Siberië 3 in Overloon d.d. 11 januari 2017;
- Landschappelijk inpassingsplan Vierlingsbeekseweg 54 in Overloon d.d. 29 juli 2015;
- Landschappelijk inpassingsplan Vredepeelweg 7 in Overloon d.d. november 2012;
- Landschappelijk inpassingsplan Vredepeelweg 22 in Overloon d.d. augustus 2015;
- Landschappelijk inpassingsplan De Breid 1 in Maashees d.d november 2018;
- Landschappelijk inpassingsplan De Breid 9 in Maashees d.d. september 2018;
- Beplantingsplan Monseigneur Geurtsstraat 76 in Maashees d.d. 10 mei 2018;
- Landschappelijk inpassingsplan Op den Bosch 8 in Maashees d.d. juli 2018.

## **10. (VOOR)OVERLEG EN INSPRAAK**

Het voorontwerp heeft ter inzage gelegen van 28 maart tot en met 24 april 2018. Op 27 maart 2018 is dit aangekondigd in de Staatscourant en in het Boxmeers Weekblad.

De volgende instanties zijn gewezen op het ter inzage liggen van het voorontwerp:

- de provincie Noord-Brabant
- waterschap Aa en Maas
- rijkswaterstaat
- ZLTO
- Milieuvereniging Land van Cuijk
- de gemeenten Cuijk, Sint Anthonis, Venray, Gennep en Bergen.

Er zijn 113 inspraakreacties en 5 vooroverlegreacties ontvangen. Verreweg het grootste deel van de reacties hebben betrekking op kleine logische aanpassingen en/of het herstellen van duidelijke fouten op de verbeelding. De ingekomen reacties zijn beknopt samengevat in een (interne) nota van inspraak en vooroverleg. De vijf vooroverlegreacties (provincie, waterschap, rijkswaterstaat, ZLTO en de milieuvereniging) zijn (tegelijk met de nota van inspraak) ter besluitvorming aan het college van burgemeester en wethouders voorgelegd.

In het verleden werd een nota van inspraak en vooroverleg geheel opgenomen in dit hoofdstuk van de toelichting. De ingekomen reacties werden daarmee openbaar. Vanaf 25 mei is de Algemene Verordening Gegevensbescherming (AVG) van toepassing. De AVG legt verplichtingen bij organisaties om verwerking en beveiliging van persoonsgegevens goed te regelen. Om problemen te voorkomen zou de nota van inspraak en vooroverleg, ingeval van opname in dit hoofdstuk, eerst geanonimiseerd moeten worden, waarbij niet alleen de naam maar ook het adres niet te achterhalen is. Omdat bijna alle reacties juist perceel gebonden zijn, heeft het geen zin de geanonimiseerde nota hier op te nemen.

Alle particulieren en instellingen die gereageerd hebben op het voorontwerp hebben een brief ontvangen waarin aangegeven is wat de gemeente met hun reactie gedaan heeft.