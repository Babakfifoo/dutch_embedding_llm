# **Gemeente Harderwijk Bestemmingsplan Hierden Dorp - Ooster Mheenweg (fase 2)**

**Toelichting**

23 juni 2022

Kenmerk 0243-15-T01 Projectnummer 0243-15

# **Inhoudsopgave**

| 1. | Inleiding                               |                                                                             |    |  |
|----|-----------------------------------------|-----------------------------------------------------------------------------|----|--|
|    | 1.1.                                    | Aanleiding                                                                  | 1  |  |
|    | 1.2.                                    | Huidige planologische regeling                                              | 1  |  |
|    |                                         | 1.2.1.<br>Bestemmingsplan Hierden Dorp 2011                                 | 1  |  |
|    | 1.3.                                    | Doel                                                                        | 2  |  |
|    | 1.4.                                    | Plangebied                                                                  | 2  |  |
|    | 1.5.                                    | De bij het plan behorende stukken                                           | 3  |  |
|    | 1.6.                                    | Leeswijzer                                                                  | 4  |  |
| 2. | Huidige situatie                        |                                                                             |    |  |
|    | 2.1.                                    | Ontstaansgeschiedenis                                                       |    |  |
|    | 2.2.                                    | Ruimtelijke structuur                                                       | 6  |  |
| 3. | Beleidskader                            |                                                                             |    |  |
|    | 3.1.                                    | Algemeen                                                                    | 7  |  |
|    | 3.2.                                    | Ruimtelijk beleid                                                           | 7  |  |
|    |                                         | 3.2.1.<br>Nationale Omgevingsvisie (NOVI)                                   | 7  |  |
|    |                                         | 3.2.2.<br>Besluit algemene regels ruimtelijke ordening                      | 8  |  |
|    |                                         | 3.2.3.<br>Ladder voor duurzame verstedelijking                              | 9  |  |
|    |                                         | 3.2.4.<br>Omgevingsvisie Gelderland en Omgevingsverordening Gelderland      | 10 |  |
|    |                                         | 3.2.5.<br>Stadsvisie 2031                                                   | 13 |  |
|    |                                         | 3.2.6.<br>Structuurvisie Harderwijk 2031                                    | 14 |  |
|    |                                         | 3.2.7.<br>Structuurvisie Dorpsomgevingsplan Hierden                         | 16 |  |
|    | 3.3.                                    | Woonbeleid                                                                  | 17 |  |
|    |                                         | 3.3.1.<br>Regionaal woonbeleid                                              | 17 |  |
|    |                                         | 3.3.2.<br>Woonvisie Harderwijk                                              | 18 |  |
|    | 3.4.<br>Archeologie en monumentenbeleid |                                                                             | 19 |  |
|    |                                         | 3.4.1.<br>Nota Cultuurhistorie                                              | 19 |  |
|    |                                         | 3.4.2.<br>Archeologienota                                                   | 19 |  |
|    | 3.5.                                    | Welstandsbeleid                                                             |    |  |
|    | 3.6.                                    | Milieubeleid                                                                | 21 |  |
|    |                                         | 3.6.1.<br>Milieubeleidsplan Harderwijk 2009-2012                            | 21 |  |
|    |                                         | 3.6.2.<br>Gebiedsgericht milieubeleid                                       | 21 |  |
|    |                                         | 3.6.3.<br>Routekaart naar een klimaatneutraal Harderwijk: De Energieke stad | 21 |  |
|    |                                         | 3.6.4.<br>Beleidsvisie externe veiligheid Veluwe Noord                      | 22 |  |
|    | 3.7.                                    | Bodembeleid                                                                 |    |  |
|    | 3.8.                                    | Waterbeleid                                                                 | 23 |  |
|    |                                         | 3.8.1.<br>Europese Kaderrichtlijn Water (2003)                              | 23 |  |
|    |                                         | 3.8.2.<br>Nationaal Waterplan                                               | 23 |  |

|    | 6.1.  | Inleiding                                                            | 50       |
|----|-------|----------------------------------------------------------------------|----------|
| 6. |       | Juridische aspecten                                                  | 50       |
|    |       | 5.7.2.<br>Parkeren                                                   | 49       |
|    |       | 5.7.1.<br>Verkeer                                                    | 48       |
|    | 5.7.  | Verkeer en parkeren                                                  | 48       |
|    | 5.6.  | Kabels en leidingen                                                  | 48       |
|    |       | 5.5.8.<br>Vormvrije m.e.r.-beoordeling                               | 46       |
|    |       | 5.5.7.<br>Bedrijven en milieuzonering                                | 46       |
|    |       | 5.5.6.<br>Externe veiligheid                                         | 43       |
|    |       | 5.5.5.<br>Geur                                                       | 42       |
|    |       | 5.5.4.<br>Bodemkwaliteit                                             | 40       |
|    |       | 5.5.3.<br>Luchtkwaliteit                                             | 40       |
|    |       | 5.5.2.<br>Geluidhinder                                               | 39       |
|    |       | 5.5.1.<br>Inleiding                                                  | 39       |
|    | 5.5.  | Milieu                                                               | 37<br>39 |
|    | 5.4.  | Watertoets                                                           |          |
|    | 5.3.  | Ecologie                                                             | 34       |
|    |       | 5.2.4.<br>Archeologie                                                | 33       |
|    |       | 5.2.3.<br>Monumenten                                                 | 33       |
|    |       | 5.2.2.<br>Cultuurhistorie                                            | 33       |
|    |       | 5.2.1.<br>Inleiding                                                  | 33       |
|    | 5.2.  | Cultuurhistorie en archeologie                                       | 33       |
|    | 5.1.  | Algemeen                                                             | 33       |
| 5. |       | Onderzoek                                                            | 33       |
|    | 4.3.  | Gewijzigde bestemmingen in dit bestemmingsplan                       | 32       |
|    | 4.2.  | Uitgangspunten                                                       | 31       |
|    | 4.1.  | Inleiding                                                            | 31       |
| 4. |       | Planbeschrijving                                                     | 31       |
|    |       |                                                                      |          |
|    |       | 3.10.2. Parkeren                                                     | 29       |
|    | 3.10. | Verkeers- en vervoersbeleid<br>3.10.1. Verkeer                       | 29<br>29 |
|    | 3.9.  | Groenbeleid                                                          | 29       |
|    |       | 3.8.10. Watertoets                                                   | 28       |
|    |       | 3.8.9.<br>Zuiveringskring Afvalwaterketen Plan WHEP 2016-2020 (ZAP)  | 27       |
|    |       | 3.8.8.<br>Waterplan Harderwijk 2013-2018                             | 26       |
|    |       | 3.8.7.<br>Keur Waterschap Vallei en Veluwe                           | 25       |
|    |       | 3.8.6.<br>Waterbeheerprogramma 2016-2021 Waterschap Vallei en Veluwe | 25       |
|    |       | 3.8.5.<br>Waterbeheer 21e eeuw (WB21)                                | 25       |
|    |       | 3.8.4.<br>Omgevingsverordening Gelderland                            | 24       |
|    |       | 3.8.3.<br>Waterbeleid in de 21e eeuw (2000)                          | 23       |
|    |       |                                                                      |          |

|          |                                | 6.1.1.<br>In<br>formatie bestemmingsplan     | 50 |
|----------|--------------------------------|----------------------------------------------|----|
|          |                                | 6.1.2.<br>Verbeelding, regels en toelichting | 50 |
|          |                                | 6.1.3.<br>Juridische regeling                | 53 |
|          |                                | 6.1.4.<br>Afwijken van de regels             | 53 |
|          | 6.2.                           | Algemene uitgangspunten                      | 53 |
|          | 6.3.                           | Verantwoording Handboek Hard<br>e<br>rwijk   | 54 |
|          | 6.4.                           | Bestemmingsbepalingen                        | 54 |
|          |                                | 6.4.1.<br>Wonen<br>- Dorpsgebied             | 54 |
|          | 6<br>.5.                       | Handhaving                                   | 55 |
| 7.       |                                | Economische uitvoerbaarheid                  | 57 |
| 8.       |                                | Inspraak en overleg                          | 58 |
|          | 8.1.                           | Consultatie bewoners                         | 58 |
|          | 8.2.                           | Inspraak                                     | 58 |
|          | 8.3.                           | Vooroverleg                                  | 58 |
| Bijlagen |                                |                                              | 61 |
|          |                                | Bijlage 1 AERIUS<br>-berekening              | 61 |
|          |                                | Bijlage 2 Bodemonderzoek                     | 61 |
|          | Bijlage 3 Ecologisch onderzoek | 61                                           |    |
|          |                                | Bijlage 4 Akoestisch onderzoek               | 61 |
|          |                                | Bijlage 5 Watertoets                         | 61 |

# <span id="page-5-0"></span>**1. Inleiding**

# **1.1. Aanleiding**

<span id="page-5-1"></span>De gemeente Harderwijk is volgens de Wet ruimtelijke ordening verplicht om voor haar hele grondgebied bestemmingsplannen vast te stellen. Het bestemmingsplan is een bijzonder plan. Het is namelijk een bindend plan voor zowel overheid als burgers. De gemeenteraad stelt het bestemmingsplan vast. Ze wijst daarin de bestemming, ofwel functie van de grond aan. Ook geeft het bestemmingsplan regels over het gebruik van de grond en hetgeen daarop gebouwd is (bouwwerken). Omgevingsvergunningen moeten worden getoetst aan het bestemmingsplan. Het bestemmingsplan bepaalt daardoor mede of ergens gebouwd mag worden.

Dit bestemmingsplan betreft een herziening voor het perceel nummer 3380 aan de Ooster Mheenweg te Hierden. De initiatiefnemer is voornemens op zijn perceel met de bestemming 'Agrarisch' 7 nieuwe seniorenwoningen te bouwen. Ter voorbereiding heeft de initiatiefnemer een principeverzoek ingediend, waarna het college van de gemeente Harderwijk een intentieverklaring ten aanzien van het ontwerp heeft getekend. De gemeente Harderwijk is hiermee in principe bereid planologische medewerking te verlenen aan het verzoek tot het wijzigen van de bestemming door middel van een nieuw bestemmingsplan voor de beoogde ontwikkellocatie.

Van het bestemmingsplan wordt een digitale kaart gemaakt. Het Informatie Model Ruimtelijke Ordening (IMRO) is hiervoor de standaard. Door deze kaart te koppelen aan de planregels, kan het bestemmingsplan, zowel (digitaal) aan de balie als via het internet, direct worden geraadpleegd.

# <span id="page-5-2"></span>**1.2. Huidige planologische regeling**

# **1.2.1. Bestemmingsplan Hierden Dorp 2011**

<span id="page-5-3"></span>Het vigerende bestemmingsplan is het bestemmingsplan 'Hierden Dorp 2011' dat door de Gemeenteraad van Harderwijk op 23 mei 2013 is vastgesteld. Het bestemmingsplan 'Hierden Dorp 2011' beslaat het grootste gedeelte van het dorp, dat wil zeggen, de bebouwde kom van de kern Hierden. Het perceel heeft de bestemming 'Agrarisch' en de dubbelbestemming 'Waarde – Archeologie 2'. Binnen de bestemming 'Agrarisch' is de bouw van 7 woningen niet toegestaan.

Wat betreft de dubbelbestemming 'Waarde – Archeologie 2' is de ondergrens voor archeologisch onderzoek 1000 m² en 0,3 meter. De beoogde ontwikkeling is kleiner en derhalve hoeft geen archeologisch onderzoek te worden uitgevoerd. Hierop wordt verder ingegaan in paragraaf 3.4.

**Afbeelding 1: Fragment bestemmingsplan Hierden Dorp 2011.**

# **1.3. Doel**

<span id="page-6-0"></span>Het belangrijkste doel van het op te stellen bestemmingsplan 'Hierden Dorp - Ooster Mheenweg (fase 2)' is het scheppen van een actueel, helder en toegankelijk ruimtelijk kader, zodat de huidige activiteiten in een bestemmingsplan mogelijk worden gemaakt. Het bestemmingsplan biedt voldoende rechtszekerheid ten behoeve van de handhaving van bestaande gebruik- en bouwrechten.

Het bestemmingsplan 'Hierden Dorp - Ooster Mheenweg (fase 2)' vervangt bij inwerkingtreding het bestemmingsplan 'Hierden Dorp 2011" ter plaatse van het plangebied.

# **1.4. Plangebied**

<span id="page-6-1"></span>Het bestemmingsplan heeft betrekking op het perceel aan de Ooster Mheenweg nabij het centrum van Hierden kadastraal bekend als Harderwijk A 3380. De bebouwing in de directe nabijheid van het perceel heeft voornamelijk een woonfunctie met hier en daar wat kleinschalige bedrijvigheid. Ten westen van het perceel bevinden zich voornamelijk weilanden en landbouwgronden. Ten zuiden van het perceel bevindt zich een aantal recent ontwikkelde levensloopbestendige woningen en verderop loopt de Zuiderzeestraatweg die het dorp verbindt met Harderwijk in het westen en Nunspeet in het oosten. In het oosten wordt het plangebied begrensd door de Ooster Mheenweg en in het noorden door een bestaand woonperceel. Op onderstaande afbeelding is het perceel weergegeven.

**Afbeelding 2: Luchtfoto plangebied.**

**Afbeelding 3: Ligging plangebied.**

# **1.5. De bij het plan behorende stukken**

<span id="page-7-0"></span>Het bestemmingsplan 'Hierden Dorp - Ooster Mheenweg (fase 2)' heeft als IMRO-idn - NL.IMRO.0243.BP00287-0001 en bestaat uit een gml-bestand, regels en een toelichting. Het gml-bestand kent een analoge en digitale verbeelding. De analoge versie van het plan betreft een boekje met kaarten (PDF of hardcopy). De digitale versie is te raadplegen via de landelijke voorziening (www.ruimtelijkeplannen.nl).

De verbeelding en de regels vormen samen het juridisch bindende gedeelte van het bestemmingsplan en dienen in samenhang gelezen te worden. Indien er verschil bestaat tussen de analoge en de digitale verbeelding, gaat de digitale verbeelding voor.

Op de verbeelding zijn de bestemmingen van de in het plangebied begrepen gronden en opstallen aangegeven. Aan deze bestemmingen zijn regels gekoppeld. De toelichting van dit bestemmingsplan heeft geen rechtskracht, maar vormt niettemin een belangrijk onderdeel van het plan. De toelichting geeft aan wat de beweegredenen en achtergronden zijn die aan het bestemmingsplan ten grondslag liggen en doet verslag van het onderzoek dat aan het bestemmingsplan vooraf is gegaan. Tot slot is de toelichting van wezenlijk belang voor een juiste interpretatie en toepassing van het bestemmingsplan.

# **1.6. Leeswijzer**

<span id="page-8-0"></span>De toelichting van het bestemmingsplan 'Hierden Dorp - Ooster Mheenweg (fase 2)' bestaat uit de volgende hoofdstukken:

- in hoofdstuk 2 wordt de huidige situatie beschreven. Achtereenvolgens komen de ontstaansgeschiedenis, de ruimtelijke structuur en de aanwezige functies aan bod;
- in hoofdstuk 3 wordt een schets gegeven van het beleidskader dat van belang is voor het functioneren en de ontwikkeling van het plangebied;
- in hoofdstuk 4 wordt de planopzet behandeld. Hierin wordt beschreven welke ruimtelijke visie de gemeente voorstaat en hoe dat wordt vertaald in het bestemmingsplan. Hier wordt aangegeven hoe met bestaande situaties en nieuwe ontwikkelingen wordt omgegaan;
- in hoofdstuk 5 komt de uitvoerbaarheid van het plan aan bod. Aan de orde komen zaken als archeologie, ecologie, water en milieu;
- in hoofdstuk 6 worden kort de verschillende neergelegde bestemmingen, de juridische planopzet, behandeld en wordt verantwoording gegeven van het gebruik van de standaarden voor bestemmingsplannen in Harderwijk;
- in hoofdstuk 7 wordt ingegaan op het kostenverhaal en de economische uitvoerbaarheid van het plan;
- de toelichting wordt afgesloten met hoofdstuk 8 waarin wordt ingegaan op het proces van inspraak en overleg in relatie tot dit bestemmingsplan.

# <span id="page-9-0"></span>**2. Huidige situatie**

# **2.1. Ontstaansgeschiedenis**

<span id="page-9-1"></span>Hierden is ontstaan in de stadslanderijen ten noordoosten van Harderwijk. Van oorsprong is de kern een samenvoeging van verschillende buurtschappen. Het karakter van Hierden is in de afgelopen decennia grotendeels bewaard gebleven. Dit uit zich door het agrarische karakter en de aanwezigheid van de vele Noordveluwse boerderijen.

Ten westen van de Ooster Mheenweg, ligt de zone 'Ruimels'. De naam 'Rumels' wordt al in 1440 genoemd in een bron waarin beschreven is dat de eigenaren van de 'Oostermede' toestemming krijgen van de Schepenen en Raad van Harderwijk om sloten te graven van Rumels tot aan de zee. Dit bevestigt de hoge ouderdom van de verkavelingsstructuren in de zone 'Rumels'. Aan de hand van een kaartenanalyse is te zien dat de hoek tussen de Zuiderzeestraatweg en de Ooster Mheenweg in gebruik was als bouwland, afgescheiden door houtwallen. Later is de bebouwing op kleine schaal uitgebreid. In het huidige landschap zijn de lange lijnen in noord-zuid richting nog goed te aanschouwen. Een aantal lijnen is vooral herkenbaar vanwege de restanten van de houtwallen.

De Ooster Mheenweg wordt geroemd om haar mooie doorzichten op landelijk gebied tussen de bebouwing door. Ook is het kampenlandschap belangrijk cultureel erfgoed. Uit de historische kaart blijkt dat begin 20e eeuw het plangebied bebouwd is geweest (zie afbeelding 4). Dit kampenlandschap met bebouwing wordt hersteld met behoud van de doorzichten als gevolg van de voorgenomen ontwikkeling.

**Afbeelding 4: Historische kaart.**

# **2.2. Ruimtelijke structuur**

<span id="page-10-0"></span>Het plangebied aan de Ooster Mheenweg behoort tot het deelgebied 'Stadslanderijen met kamerstructuur'. De Stadslanderijen beslaan het gebied ten noorden en westen van het dorp Hierden, de Zuiderzeestraatweg en de Molenweg. Het gebied vormt de overgangszone tussen de hoger gelegen enken en de lage natte Mheenlanden en de Hierdense beek. De verkaveling is regelmatig en recht. Binnen de Stadslanderijen zijn drie subgebieden te onderscheiden. Het plangebied ligt in het subgebied Stadslanderijen met Kamerstructuur. De kavelstructuur van gebied nabij de Zuiderzeestraatweg is orthogonaal en staat haaks op de Zuiderzeestraatweg. Langs de Zuiderzeestraatweg is in de loop van de tijd een lint van woningen en boerderijen ontstaan met daartussen enkele waardevolle open ruimtes. Woonerven liggen verspreid in het landschap met daartussen veel open weitjes. De woningen zijn zowel haaks op de Zuiderzeestraatweg georiënteerd als parallel. De woningen zijn vrijstaand en hebben meestal een vrij forse tuin. Boerderijen met nog een agrarische functie zijn in dit gebied niet of nauwelijks aanwezig. De Zuiderzeestraatweg is beplant met eiken maar op grote delen van de weg is de laan onderbroken. Van de houtwallen uit 1900 staan nog enkele relicten overeind. Omdat er nog weinig houtwallen over zijn, is het verschil in openheid met de achterliggende Mheenlanden vervaagd en heeft men vanuit het landschap vrij zicht op de achterkanten van de erven.

Het plangebied aan de Ooster Mheenweg is kadastraal bekend als gemeente Harderwijk, sectie A, nummer 3380. De oppervlakte van het perceel is 2.765 m². Er bevinden zich geen opstallen op het perceel en de locatie is momenteel als agrarisch in gebruik. Het plangebied ligt in een bebouwde omgeving, dichtbij de kern van het dorp Hierden en is goed ontsloten. Aan de westzijde van het perceel liggen akkers (zie afbeelding 5).

**Afbeelding 5: Luchtfoto met kadastraal perceel aangeduid.**

# <span id="page-11-0"></span>**3. Beleidskader**

# **3.1. Algemeen**

<span id="page-11-1"></span>Het (inter)nationale en provinciale beleid is neergelegd in verschillende nota's betreffende de ruimtelijke ordening, alsmede in de verschillende structuurvisies. Een "doorzetting" van dit beleid vindt veelal plaats in verschillende gemeentelijke en provinciale uitwerkingsnota's, beleidsplannen en bestemmingsplannen. Ook binnen de gemeente Harderwijk is dit het geval. Het beleid zoals dat door de hogere overheden wordt voorgestaan, is veelal van een andere schaal en aard dan de schaal die noodzakelijk is voor het opstellen van een (kleinschalig) bestemmingsplan.

In dit hoofdstuk wordt dan ook uitsluitend ingegaan op de voor de ontwikkeling van het plangebied relevante beleid.

# <span id="page-11-2"></span>**3.2. Ruimtelijk beleid**

# **3.2.1. Nationale Omgevingsvisie (NOVI)**

<span id="page-11-3"></span>De Nationale Omgevingsvisie (NOVI) is op 11 september 2020 vastgesteld. De NOVI vervangt de Structuurvisie Infrastructuur en Ruimte (2012). De NOVI is een instrument van de nieuwe Omgevingswet en loopt vooruit op de inwerkingtreding van die wet. Vanwege het uitstel van de inwerkingtreding van de Omgevingswet komt de NOVI als structuurvisie uit onder de Wet ruimtelijke ordening (Wro). Zodra de Omgevingswet in werking is getreden, zal deze structuurvisie gelden als de Nationale Omgevingsvisie, zoals in de nieuwe wet bedoeld.

In de NOVI geeft het Rijk een langetermijnvisie op de toekomstige ontwikkeling van de leefomgeving in Nederland. De NOVI bestaat uit een visie, toelichting en uitvoeringsagenda. De combinatie van deze drie documenten zorgt voor een toetsing die leidt tot nationale strategische keuzes en gebiedsgericht maatwerk.

De NOVI geeft weer voor welke uitdagingen Nederland staat, wat daarbij de nationale belangen zijn, welke prioriteiten de Rijksoverheid stelt bij de inrichting van Nederland en hoe het Rijk keuzes maakt in de uitvoering daarvan. Keuzes die samenhangen met toekomstbeelden over de fysieke leefomgeving, maatschappelijke opgaven en bijbehorende economische perspectieven. Steeds duidelijker wordt dat de opgaven alleen goed aangepakt kunnen worden als dat in samenhang gebeurt, het ontwikkelpotentieel van heel Nederland optimaal wordt benut en gezorgd wordt voor een duurzame verbinding van alle delen van Nederland en met de landen om ons heen.

Het beleid in de leefomgeving is een gezamenlijke verantwoordelijkheid van de betrokken overheden. De NOVI geeft aan waar het Rijk zich op nationale schaal aan bindt, waar het regie voert richting medeoverheden of waar het juist aan de medeoverheden is om keuzes te maken. Provincies en (samenwerkende) gemeenten zullen in hun omgevingsvisies uiting geven aan hun eigen verantwoordelijkheid en keuzes in de fysieke leefomgeving.

Met de NOVI wordt in beeld gebracht waar kansen liggen. Kansen om de kwaliteit van onze leefomgeving te verbeteren. Kansen om sociale samenhang, gezondheid en economisch herstel te bevorderen en kansen om schone, veilige en duurzame technieken, die bijdragen aan de beoogde transitie naar een circulaire samenleving – stevig te verankeren in onze manier van leven en werken. Daartoe zijn 21 nationale belangen in de fysieke leefomgeving en de daaruit voortkomende opgaven beschreven. Die opgaven zijn in feite het verschil tussen de ambitie en de huidige situatie en verwachte ontwikkelingen. Deze nationale belangen komen samen in vier prioriteiten:

- 1. Ruimte voor klimaatadaptatie en energietransitie
- 2. Een duurzaam en (circulair) economisch groeipotentieel
- 3. Sterke en gezonde steden en regio's
- 4. Toekomstbestendige ontwikkeling van het landelijk gebied

Voor de vier NOVI-prioriteiten geldt steeds dat zowel voor de lange als de korte termijn maatregelen nodig zijn. Deze maatregelen dienen in de praktijk voortdurend op elkaar in te spelen. Bij de afweging van de belangen staat een evenwichtig gebruik van de fysieke leefomgeving centraal voor zowel de boven- als de ondergrond. Ten behoeve van die afweging gebruikt de NOVI drie afwegingsprincipes:

- combinaties van functies gaan voor enkelvoudige functies: In het verleden is scheiding van functies vaak te rigide gehanteerd. Met de NOVI wordt gezocht naar maximale combinatiemogelijkheden tussen functies, gericht op een efficiënt en zorgvuldig gebruik van de ruimte;
- kenmerken en identiteit van een gebied staan centraal: wat de optimale balans is tussen bescherming en ontwikkeling, tussen concurrentiekracht en leefbaarheid, verschilt van gebied tot gebied. Sommige opgaven en belangen wegen in het ene gebied zwaarder dan in het andere;
- afwentelen wordt voorkomen: het is van belang dat de leefomgeving zoveel mogelijk voorziet in mogelijkheden en behoeften van de huidige generatie van inwoners zonder dat dit ten koste gaat van die van toekomstige generaties.

# *Planspecifiek*

De voorgenomen ontwikkeling is van een dusdanig kleine schaal dat deze geen belangen raakt uit de Nationale Omgevingsvisie. Het plan is om 7 nieuwe woningen op te richten. Dit past binnen het vijfde nationale belang uit de NOVI, namelijk:

- Zorg dragen voor een woningvoorraad die aansluit op de woonbehoeften
Doordat Nederland steeds verder vergrijst ontstaat er steeds meer behoefte aan levensloopbestendige woningen. Dit plan voorziet in de toevoeging van 7 levensloopbestendige woningen aan de woningvoorraad wat een bijdrage levert aan het vijfde nationale belang. De planontwikkeling is verder niet in strijd met de uitgangspunten van de NOVI.

# **3.2.2. Besluit algemene regels ruimtelijke ordening**

<span id="page-12-0"></span>Het Besluit algemene regels ruimtelijke ordening (Barro) is op 30 december 2011 in werking getreden en omvat alle ruimtelijke rijksbelangen die juridisch doorwerken op het niveau van

bestemmingsplannen. Het gaat om kaders voor onder meer het bundelen van verstedelijking, de bufferzones, nationale landschappen, het Natuurnetwerk Nederland (NNN), de kust, grote rivieren, militaire terreinen, mainportontwikkeling van Rotterdam en de Waddenzee. Met het Barro maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen. Uit de regels en kaarten behorende bij het Barro kan worden afgeleid welke aspecten relevant zijn voor het ruimtelijke besluit. In het bestemmingsplan voor het buitengebied dient met name rekening te worden gehouden met de door het Rijk geformuleerde belangen inzake natuur (NNN en Natura 2000-gebieden).

In het Barro zijn geen rijksbelangen genoemd die betrekking hebben op het onderhavige plangebied.

#### **3.2.3. Ladder voor duurzame verstedelijking**

<span id="page-13-0"></span>Op 1 oktober 2012 is de 'ladder voor duurzame verstedelijking' toegevoegd aan het Besluit ruimtelijke ordening (Bro). De ladder voor duurzame verstedelijking is opgezet met als primair doel het tot stand brengen van een goede ruimtelijke ordening, door middel van een optimale benutting van de ruimte in stedelijke gebieden. Concreet houdt dit in dat de ladder als ondersteuning dient voor decentrale overheden (provincies en gemeenten) bij de vraaggerichte programmering van hun grondgebied. Hierdoor kan er een zorgvuldige afweging en transparante besluitvorming plaatsvinden bij ruimtelijke en infrastructurele besluiten. Daarbij mogen dus enkel criteria een rol spelen die ruimtelijk relevant zijn.

De juridische grondslag van de ladder voor duurzame verstedelijking ligt in het Bro (artikel 3.1.6 lid 2), beleidsmatig is de ladder geïntroduceerd in de Structuurvisie Infrastructuur en Ruimte (SVIR). De ladder is daarmee kaderstellend voor alle juridisch verbindende ruimtelijke plannen van de decentrale overheden, zoals de gemeentelijke bestemmingsplannen en de provinciale inpassingsplannen. Voorheen bestond de ladder uit drie treden die doorlopen moesten worden ter verantwoording van een nieuwe stedelijke ontwikkeling, maar per 1 juli 2017 zijn er enkele wijzigingen van kracht geworden. Eén van de belangrijkste is dat de drie treden worden losgelaten. Feitelijk is er nog maar één trede: "er dient gemotiveerd worden dat de voorgenomen stedelijke ontwikkeling voorziet in een behoefte." Het betreft ontwikkelingen zowel binnen als buiten stedelijk gebied. Het realiseren van een ontwikkeling buiten bestaand stedelijk gebied moet nadrukkelijk gemotiveerd worden.

Bij de motivering moet een goede ruimtelijke ordening het oogpunt zijn. Dit betekent concreet het tegengaan van ongewenste leegstand en het stimuleren van zorgvuldig ruimtegebruik. De behoefte moet worden onderbouwd op het niveau van het ruimtelijk verzorgingsgebied van de ontwikkeling zelf. Bij de ene ontwikkeling is het ruimtelijk verzorgingsgebied groter dan bij de andere ontwikkeling. Bij elk plan hoort met andere woorden een bij die ontwikkeling passende onderbouwing. Daarbij moet opgemerkt worden dat als de stedelijke ontwikkeling ziet op de vestiging van een dienstenactiviteit, het onderzoek naar de actuele regionale behoefte geen betrekking mag hebben op de economische behoefte, de marktvraag, de beoordeling van de mogelijke of actuele economische gevolgen of een beoordeling in relatie tot de door de gemeenteraad vastgestelde doelen van economische planning. Het onderzoek heeft slechts tot doel om na te gaan of de vestiging van een dienst in overeenstemming is met een goede ruimtelijke ordening.

Gemotiveerd te worden dat een voorgenomen stedelijke ontwikkeling voorziet in een behoefte; (Indien het bestemmingsplan die ontwikkeling mogelijk maakt buiten het bestaand stedelijk gebied) gemotiveerd te worden waarom niet binnen bestaand stedelijk gebied in die behoefte kan worden voorzien. De eerste vraag is echter: is er sprake van een nieuwe stedelijke ontwikkeling? Het begrip stedelijke ontwikkeling is als volgt gedefinieerd: "ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen".

Het begrip woningbouwlocatie dat wordt gebruikt in de omschrijving van het begrip stedelijke ontwikkeling is niet nader gedefinieerd in het Bro. Uit jurisprudentie blijkt dat 11 woningen niet wordt aangemerkt als een stedelijke ontwikkeling. Het planvoornemen omvat het realiseren van 7 woningen. Er worden dus niet meer dan 11 woningen gerealiseerd en een toets aan deze voorwaarden is derhalve niet aan de orde.

# **3.2.4. Omgevingsvisie Gelderland en Omgevingsverordening Gelderland**

<span id="page-14-0"></span>Provinciale Staten hebben op 31 maart 2021 de nieuwe Omgevingsvisie Gaaf Gelderland en geactualiseerde Omgevingsverordening vastgesteld. In deze omgevingsvisie wordt benoemd wat historisch en landschappelijk gezien van waarde is en wat beschermd moet worden. Daarnaast wordt beschreven wat 'cool', nieuw en vernieuwend is en daarmee juist aantrekkelijk is voor nieuwe generaties. De omgevingsvisie schetst het beeld op de toekomst en geeft hiermee richting aan wat gewenst is en wat veranderd en ontwikkeld moet worden.

Een gezond, veilig, schoon en welvarend Gelderland staat daarbij centraal. Dat is het streven en waar aan gewerkt moet worden. Dit wordt gedaan door bij de uitoefening van de provinciale taken de focus te leggen op een duurzaam, verbonden en economisch krachtig Gelderland. Met behulp van zeven ambities – op het terrein van energietransitie, klimaatadaptatie, circulaire economie, biodiversiteit, bereikbaarheid, economisch vestigingsklimaat en op het woon- en leefklimaat – wordt hier richting aan gegeven. Door vier 'spelregels' of 'Doe-principes' – DOEN, LATEN, ZELF en SAMEN – wordt hier vervolgens werking aan gegeven. Tezamen vormen zij het kader waar binnen de provincie Gelderland werkt en afwegingen maakt.

De nadere invulling vindt plaats via provinciale uitvoeringsprogramma's en samenwerking met partners. Daarmee is de Omgevingsvisie een 'plan' dat richting geeft en ruimte biedt; geen plan met exacte antwoorden. Ofwel: 'de Omgevingsvisie gaat over het speelveld en de spelregels, niet over de uitkomst van het spel.'

In de Omgevingsverordening zijn regels en bepalingen over de inrichting en beheer van de ruimtelijke omgeving vastgelegd. Met de Omgevingsvisie en -verordening wordt vooruit gelopen op de aankomende Omgevingswet, die in 2022 van kracht wordt. Deze wet biedt meer ruimte

voor initiatieven en ontwikkelingen in het fysieke domein, in gesprek met de omgeving. Wanneer het nodig is worden onderdelen van de Omgevingsvisie en -verordening geactualiseerd om verder in lijn te brengen met de Omgevingsvisie Gaaf Gelderland en het coalitieakkoord. Ook zal de Omgevingsverordening anticiperen op de eisen van de Omgevingswet. Op 1 juli 2022 is er dan een Omgevingsverordening die aansluit bij de Omgevingsvisie en -wet.

Met betrekking tot nieuwe woonlocaties is bijvoorbeeld in de Omgevingsverordening de volgende bepaling opgenomen: "In een bestemmingsplan worden nieuwe woonlocaties en de daar te bouwen woningen slechts toegestaan wanneer dit past in het vigerende door Gedeputeerde Staten vastgestelde Kwalitatief Woonprogramma voor de betreffende regio successievelijk het door Gedeputeerde Staten vastgestelde Regionaal Programma Wonen".

Op basis van voornoemde afspraken is binnen de Regio Noord-Veluwe de regionale woonopgave voor de periode 2013-2024 verdeeld over de deelnemende gemeenten. Als afgeleide daarvan is door de gemeente het Meerjarenprogramma Woningbouw 2014-2024 opgesteld. De te realiseren woningen in dit plangebied passen binnen dit meerjarenprogramma.

De provincie heeft enkele wijzigingen van de Omgevingsvisie en -Verordening doorgevoerd. Doel van deze wijzigingen is dat de provincie een sterkere rol kan vervullen bij regionale programmering voor met name werken en winkelen. De belangrijkste wijzigingen in de verordening zijn:

- in elke regio moet binnen 4 jaar (na vaststelling Verordening) een Regionaal Programma Werklocaties (RPW) komen. Werklocaties betreffen bedrijventerreinen, kantoren en perifere detailhandel;
- er moet regionale afstemming zijn over het RPW;
- in het RPW moeten afspraken staan over deprogrammeren;
- uitwerkings- en wijzigingsplannen moeten passen in het RPW;
- supermarkten die mogelijk gemaakt kunnen worden als kruimelgeval, moeten voor goedkeuring langs de provincie;
- solitaire bedrijvigheid in buitengebied is uitsluitend onder voorwaarden toegestaan.

De omgevingsvisie en verordening zijn op 31 maart 2021 door Provinciale Staten vastgesteld. De voor het plangebied van toepassing zijnde thema's uit de omgevingsvisie/verordening worden hierna behandeld.

# *Woningbouw*

In afdeling 2.1 zijn artikelen met (instructie)regels voor de regionale woonagenda opgenomen. Ook bevat de afdeling een drietal artikelen met instructieregels voor recreatiewoningen. Op basis van voornoemde afspraken is binnen de Regio Noord-Veluwe de regionale woonopgave voor de periode 2013-2024 verdeeld over de deelnemende gemeenten. Als afgeleide daarvan is door de gemeente het Meerjarenprogramma Woningbouw 2014-2024 opgesteld. De te realiseren woningen in dit plangebied passen binnen dit meerjarenprogramma.

### *Duurzaamheid*

Het energievraagstuk is een wereldwijd vraagstuk. Het gaat aan niemand voorbij en raakt iedereen, ook in Gelderland. 'Oude' manieren van energie opwekken en gebruiken hebben te veel negatieve effecten en passen niet meer. Nieuwe manieren zijn nodig. Het streven is dat Gelderland in 2050 volledig klimaatneutraal is. De woningen zullen gasloos worden gebouwd. De vraag naar (hulp)energie zal door toepassing van PV-panelen op het dakvlak worden uitgevoerd.

#### *Nationaal Landschap*

De provincie wil samen met haar partners de basiskwaliteit van landschappen in Gelderland behouden. Het actuele landschap is het referentiekader voor deze kwaliteit. Om deze basiskwaliteit van het landschap te behouden en waar mogelijk te vergroten, stimuleert de provincie het ontwikkelen met kwaliteit. Het plangebied is gelegen in 'Nationaal landschap'. Het plangebied is gelegen binnen het deelgebied 'Veluwe'. De kernkwaliteiten van dit gebied staan beschreven in bijlage 6 van de Omgevingsverordening Gelderland. De positionering van de nieuw te bouwen woningen is afgestemd op de bestaande stedenbouwkundige structuur. De massa van de bebouwing sluit aan op de erfstructuur die voor de omgeving van het plangebied kenmerkend is. Ook qua groenstructuur en inpassing zal worden aangesloten op de ontwerpprincipes van het perceel ten zuiden van het plangebied. Het groene kader rondom de bebouwing zal worden doorgetrokken, de zichtlijnen naar de open structuur van de akkers blijven behouden en er wordt inheemse beplanting toegepast. De kernkwaliteiten van het landschap worden niet aangetast maar versterkt.

#### *Grondwaterfluctuatiezone*

De hoofdzaken van het provinciaal beleid voor water zijn gericht op een veerkrachtig en duurzaam water- en bodemsysteem. Dit systeem bestaat uit bodem en ondergrond, grondwater en oppervlaktewater en is duurzaam als het ook in de toekomst kan blijven functioneren en in stand kan worden gehouden tegen maatschappelijk aanvaardbare kosten. De beschermde gebieden voor grondwater, waterberging, de Kaderrichtlijn Water en Natura 2000 zijn leidend bij de uitwerking van dit beleid in programma's of in kaders in de verordening. De grondwaterfluctuatiezone, zoals die rondom de Veluwe wordt aangetroffen, is een gebied waar door klimaatswijzigingen hoge grondwaterstanden kunnen voorkomen. Hierdoor kunnen problemen ontstaan voor bepaalde gebruiksfuncties. Naar verwachting zijn ook maatregelen nodig. De provincie houdt rekening met een stijging van het grondwater met 80 cm in 2050. Bij de realisatie van de zeven levensloopbestendige woningen in het plangebied wordt rekening gehouden met ondiepe ligging van grondwater en wordt er voldoende ruimte gecreëerd voor de afvoer en berging van regenwater. Risico's op wateroverlast blijven daarmee beperkt tot een acceptabel niveau.

#### *Plussenbeleid*

Het Plussenbeleid is van toepassing op niet-grondgebonden veehouderijbedrijven en -takken. Met het Plussenbeleid wordt het ontstaan van een niet-grondgebonden onderdeel van een bestaand bedrijf en uitbreiding van een niet-grondgebondenbedrijf of onderdeel van een bedrijf

groter dan 500 vierkante meter gebonden aan de kwalitatieve eisen van het Plussenbeleid. Ook een van oorsprong grondgebonden bedrijf dat met een niet-grondgebonden bedrijfsdeel uitbreidt, valt dus onder het Plussenbeleid. Onderhavig plan krijgt geen bestemming die een veehouderijtak mogelijk maakt. Het plussenbeleid is niet van toepassing.

# *Natura 2000*

Natura 2000 richt zich op het behoud en de ontwikkeling van natuurgebieden in heel Europa. Natura 2000 is de overkoepelende naam voor gebieden die worden beschermd vanuit de Vogel- en Habitatrichtlijn. Volgens deze Europese richtlijnen moeten lidstaten specifieke diersoorten en hun natuurlijke leefomgeving (habitat) beschermen om de biodiversiteit te behouden. De Veluwe is een Natura 2000-gebied en is beschermd op basis van de Wet Natuurbescherming. Het plangebied heeft geen nadelige gevolgen ten aanzien van de Natura 2000-gebieden. Hier wordt verder op ingegaan in paragraaf 5.3.

De voorgenomen ontwikkeling voldoet aan de uitgangspunten zoals verwoord in de provinciale omgevingsvisie en de omgevingsverordening.

#### **3.2.5. Stadsvisie 2031**

<span id="page-17-0"></span>Op 10 juni 2010 is de Stadsvisie Harderwijk 2031 vastgesteld. De Stadsvisie Harderwijk 2031 is gemaakt om een ontwikkelingsrichting voor de stad te bepalen op het gebied van voorzieningen, werkgelegenheid, woonklimaat en bereikbaarheid. Hierbij moeten strategische keuzes worden gemaakt. De visie is integraal. Dit betekent dat er nadrukkelijk wordt gekeken naar de onderlinge samenhang tussen de ruimtelijke, sociale en economische beleidsvelden. De visie is een uitgangspunt voor de intensieve samenwerking tussen bestuur, bevolking, bedrijfsleven, instellingen, organisaties en andere overheidsinstanties.

Gekozen is voor scenario 2 "Verdiepen". Ontwikkeling is namelijk noodzakelijk om van Harderwijk een aantrekkelijke woon- en werkgemeente te maken.

De Stadsvisie beschrijft de visie op de toekomst aan de hand van vier thema's:

- woonklimaat: "Prettig wonen in bijzondere woonwijken voor alle doelgroepen";
- maatschappelijke voorzieningen: "Harderwijk loopt voorop op het gebied van sport, cultuur, onderwijs, zorg en welzijn";
- werken: "Een sterke economische structuur door een duidelijk economisch imago";
- bereikbaarheid: "Goede bereikbaarheid voor alle vervoerssoorten met aandacht voor milieu en veiligheid".

In scenario 2 is met betrekking tot het woonklimaat onder meer opgenomen dat Harderwijk bijzondere woonmilieus wil realiseren, die in de regio en omliggende steden niet of nauwelijks voorkomen. Hierden moet een aantrekkelijk villadorp worden.

De "Stadsvisie Harderwijk 2031" geeft aan welke koers Harderwijk wil varen. De volgende stap is het vertalen van deze stadsvisie in één integrale visie. Een visie waarin een duidelijke sociale, economische én ruimtelijke pijler herkenbaar is. Per onderwerp worden de ambities en beleidsdoelen beschreven zodat de vraag "wat willen we in de komende jaren bereiken" helder wordt beantwoord. In de uitvoeringsagenda die hieraan wordt gekoppeld, staan de maatregelen die het gemeentebestuur de komende jaren neemt om die gestelde doelen te bereiken.

Het dorp Hierden wordt expliciet genoemd als villadorp. De beoogde woningen zullen geen villa's worden, maar qua uitstraling zullen ze passen binnen het dorp en binnen de visie. Wat betreft de inpassing van de woningen in de omgeving wordt aangesloten op de stedenbouwkundige- en groenstructuur van het recent ontwikkelde plan ten zuiden van het plangebied.

# **3.2.6. Structuurvisie Harderwijk 2031**

<span id="page-18-0"></span>De Structuurvisie Harderwijk 2031 is op 20 december 2012 door de gemeenteraad vastgesteld. Deze integrale structuurvisie is een uitwerking van de in juni 2010 door de gemeenteraad vastgestelde stadsvisie. In de structuurvisie wordt aangegeven wat in de periode tot 2031 voor de gemeente Harderwijk de belangrijkste thema's zijn waar integraal aan gewerkt gaat worden door de gemeente, het bedrijfsleven, de maatschappelijke organisaties en door inwoners zelf. De visie is een document waar het economische, sociale en ruimtelijke beleid met elkaar in verband is gebracht. Het betreft een visie waarin kaders zijn gesteld met doelstellingen om de in de stadsvisie verwoorde ambitie te verwezenlijken. Deze doelstellingen zijn ondergebracht in 4 ontwikkelsporen: Zorgzame stad, Ondernemende stad, Aantrekkelijke stad en Verbindende stad.

De structuurvisie zal fungeren als beoordeling- en sturingsinstrument op alle gemeentelijke beleidsterreinen. Het is daarmee een beleidsdocument dat de gemeente bindt. De gemeente kan daar alleen van afwijken indien daar een goede motivering voor is. Daarnaast wordt richting gegeven aan te verrichten inspanningen en te nemen maatregelen die moeten leiden tot de realisatie en totstandkoming van de in het beleid nagestreefde doelen. De structuurvisie vervangt hiermee het structuurplan Harderwijk 2020 en is daarmee:

- een visie op de sociale, economische en ruimtelijke ontwikkelingen in Harderwijk voor de middellange en lange termijn;
- een integrale visie met de hoofdlijnen van voorgenomen ontwikkelingen betreffende het leven, werken en verblijven in Harderwijk;
- de wijze waarop de gemeente de doelstellingen denkt te realiseren.

Ieder ruimtelijk initiatief draagt bij aan de kwaliteit van de woonomgeving. De wijze waarop dat wordt bewerkstelligd, is o.a. door:

- Initiatieven bij te laten dragen aan de verbetering van de ruimtelijke kwaliteit. Ter bevordering van de aantrekkelijkheid van de stad is bij iedere ruimtelijke ontwikkeling ruimtelijke kwaliteitsverbetering voorwaarde.
- Waarborgen behoud van monumenten en cultuurhistorische waarden. De gemeente streeft naar het behoud, herstel en (her)gebruik van monumenten en cultuurhistorische waarden.

Daartoe worden mogelijkheden gezocht om nieuwe functies toe te kennen aan monumenten. Cultuurhistorische waarden worden in ruimtelijke plannen zoveel mogelijk beschermd.

- Stimuleren van aansprekende architectuur. Het ontwerp van gebouwen en plekken dient bij te dragen aan de aantrekkelijkheid van de stad. De waarde van architectuur is: herkenbare beeldentaal uit het verleden als het ware door te vertellen, de bijdrage aan de inrichting van de openbare ruimte, gevelopeningen als 'ogen' van de openbare ruimte, begane grond als ondersteunende functie aan de openbare ruimte, herkenbaarheid/leesbaarheid van de stad en goede architectuur is duurzaam.
#### *Bijdragen ruimtelijke ontwikkeling*

Artikel 6.24 Wro maakt het mogelijk in een overeenkomst over een planologische wijziging voor rode functies te bepalen dat door de ontwikkelaar ook andere ruimtelijke en maatschappelijk belangrijke functies zoals natuur, recreatie, waterberging, infrastructuur en culturele voorzieningen worden gedekt/ gefinancierd. Voorwaarde voor afspraken over een bijdrage aan een ruimtelijke ontwikkeling is dat er een structuurvisie als basis moet zijn. De gemeente Harderwijk gaat in een aantal gevallen een bijdrage ruimtelijke ontwikkeling vragen. Er kan een mêlee aan overwegingen gelden bij de oordeelsvorming in welke mate in een specifiek geval de bijdrage in redelijkheid en billijkheid kan worden verlangd. Mogelijke overwegingen kunnen zijn: de marktconformiteit en de economische uitvoerbaarheid. De gemeente zal in een individueel geval de bijdrage toetsen aan het principe van marktconformiteit. In bepaalde gevallen zal een bijdrage ruimtelijke ontwikkeling worden vereist, omdat anders de economische uitvoerbaarheid van het plan vanuit de gemeente bezien in het geding komt.

#### *Bijdrage landschappelijke versterking*

Elke toevoeging van een nieuwe rode ontwikkeling buiten het bestaand bebouwd gebied van de stad Harderwijk - voor het bestaand bebouwd gebied wordt verwezen naar de Beleidskaart Aantrekkelijke stad - dient gepaard te gaan met landschappelijke versterking. Deze landschappelijke versterking dient, mede gebaseerd op provinciaal beleid en de provinciale ruimtelijke verordening, plaats te vinden vanuit de gedachte dat door toevoeging van rode ontwikkelingen het landelijk gebied afneemt en daarmee de omgevingskwaliteit (verdichting van het landschap), terwijl de druk op het resterende gebied toeneemt. Hiervoor moeten compenserende maatregelen worden getroffen, omdat toevoeging van rode ontwikkelingen anders niet ruimtelijk aanvaardbaar is. Voor het plangebied dat deel uitmaakt van de Structuurvisie Dorpsomgevingsplan Hierden zijn in die visie al regelingen voor landschapsversterking opgenomen. (zie paragraaf 6.12 uit de structuurvisie).

Dit plan vormt een spiegeling van de bebouwing dat in het kader van het bestemmingsplan 'Hierden Dorp - Ooster Mheenweg' is gerealiseerd en vormt een vergelijkbaar perceel. Voor de voorgenomen ontwikkeling worden dezelfde uitgangspunten gehanteerd wat betreft de inpassing als in het kader van de ontwikkeling van het bestemmingsplan 'Hierden Dorp - Ooster Mheenweg'. Zo wordt bij de voorgenomen ontwikkeling ook voldoende rekening gehouden met de zichtlijnen, groene omkadering van de locatie en inpassing van de bebouwing op het perceel. Het groene kader rondom de bebouwing zal worden doorgetrokken, de zichtlijnen naar de open structuur van de akkers blijven behouden en er wordt inheemse beplanting toegepast. Hierdoor zijn de negatieve effecten op het landschap tot een minimum beperkt en draagt de ontwikkeling bij aan het versterken van het landschap.

# **3.2.7. Structuurvisie Dorpsomgevingsplan Hierden**

<span id="page-20-0"></span>In de Structuurvisie Dorpsomgevingsplan Hierden, vastgesteld op 22 september 2011, wordt aangegeven op welke wijze het landschap in en rondom Hierden versterkt kan worden en wordt een relatie gelegd tussen het toevoegen van nieuwe 'rode' functies en de daarmee noodzakelijke landschappelijke versterking.

Het kleinschalige dorpse karakter van Hierden, dat nog de kenmerken heeft van een authentiek Veluws dorp, dient namelijk te worden bewaard en versterkt. Toevoeging van nieuwe bebouwing leidt te allen tijde tot verstening van het dorp en haar omgeving. Indien dit niet gepaard gaat met landschappelijke versterking, herbergt dit het gevaar in zich dat het dorpse karakter van Hierden wordt aangetast. Mede vanuit het oogpunt van het gelijkheidsbeginsel wordt daarom bij elke nieuwe toevoeging – het gaat hierbij niet om reeds bestaande en in het verleden reeds toegezegde bouwrechten– landschappelijke versterking verlangd in de vorm van een bijdrage aan na te noemen projecten. Het betreft hier een bijdrage aan de ruimtelijke ontwikkeling ex artikel 6.24 lid 1, sub a Wro ten behoeve van een landschapsversterkingsfonds. De hoogte van de landschapsbijdrage is gebaseerd op een inschatting van de daadwerkelijk te maken landschapsversterkingskosten in Hierden voor de komende 10 jaar. Op deze wijze profiteert het hele dorp van toevoeging van nieuwe bebouwing.

Het plangebied is in de structuurvisie aangewezen als 'stadslanderijen' In de Stadslanderijen met Kamerstructuur zijn kleinschalige Rood voor Groen constructies denkbaar. In combinatie met de ontwikkeling van landschappelijke beplanting en nieuwe routestructuren zorgt dit ervoor dat de

ruimtelijke kwaliteit en de recreatieve toegankelijkheid van het landschap vergroot wordt. Van belang is dat ontwikkelingen alleen als kleinschalige ontwikkelingen worden vormgeven. Geen planmatige woonwijken maar individuele projecten passend bij de locatie. Ter plaatse van het plangebied is het van belang om de fraaie doorzichten te behouden.

Dit plan vormt een spiegeling van de bebouwing dat in het kader van het bestemmingsplan 'Hierden Dorp - Ooster Mheenweg' is gerealiseerd en vormt een vergelijkbaar perceel. Voor de voorgenomen ontwikkeling worden dezelfde uitgangspunten gehanteerd wat betreft de inpassing als in het kader van de ontwikkeling van het bestemmingsplan 'Hierden Dorp - Ooster Mheenweg'. Zo wordt bij de voorgenomen ontwikkeling ook voldoende rekening gehouden met de zichtlijnen, groene omkadering van de locatie, inpassing van de bebouwing op het perceel en behoud van zichtlijnen. Het groene kader rondom de bebouwing zal worden doorgetrokken, de zichtlijnen naar de open structuur van de akkers blijven behouden en er wordt inheemse beplanting toegepast. Hierdoor zijn de negatieve effecten op het landschap tot een minimum beperkt en draagt de ontwikkeling bij aan het versterken van het landschap.

# <span id="page-21-0"></span>**3.3. Woonbeleid**

# **3.3.1. Regionaal woonbeleid**

<span id="page-21-1"></span>De gemeenten in de regio Noord-Veluwe werken samen op het terrein van wonen. Dikwijls neemt ook de gemeente Epe deel aan de samenwerking. Regio Noord-Veluwe (RNV) heeft een regionale woonvisie opgesteld die als uitgangspunt dient voor de lokale woonvisies. Doel van deze woonvisie is om vraag en aanbod op de woningmarkt zo goed mogelijk op elkaar aan te sluiten. Eén van de conclusies is dat een kwaliteitsslag in de huur- en koopvoorraad voor wat betreft levensloopbestendigheid en energetische kwaliteit noodzakelijk is.

Een ander belangrijk onderdeel van het regionale woonbeleid is de verdeling van de regionale woningbouwopgave. In 2014 heeft de provincie de totale kwantitatieve opgave voor de regio Noord-Veluwe vastgesteld op 8.880 woningen voor de periode 2013-2025. De regiogemeenten hebben een verdeling afgesproken volgens onderstaand schema. In december 2016 is de ingecalculeerde reserve naar rato verdeeld. Voor Harderwijk betekende dit een toename van 262 woningen. Besloten is dit aantal te reserveren voor de omzetting van recreatiewoningen in het kader van het project Vitale vakantieparken.

|            | Bandbreedte lokale | Eerdere verdeling | Laatste verdeling |
|------------|--------------------|-------------------|-------------------|
|            | behoefte           | (2014/2015)       | (december 2016)   |
| Elburg     | 580 - 790          | 685               | 754               |
| Ermelo     | 1.030 - 1.350      | 1.190             | 1.309             |
| Harderwijk | 2.170 - 3.060      | 2.615             | 2.877             |
| Hattem     | 430 - 520          | 475               | 523               |
| Heerde     | 620 - 750          | 685               | 754               |
| Nunspeet   | 830 - 940          | 885               | 974               |
| Oldebroek  | 560 - 850          | 705               | 776               |
| Putten     | 650 - 1.010        | 830               | 913               |
| Reserve    |                    | 810               |                   |
|            |                    |                   |                   |
| Totaal     | 6.870 - 9.270      | 8.880             | 8.880             |

**Afbeelding 6: Regionale woonopgave (bron: Regio Noord-Veluwe).**

Begin 2017 heeft de provincie een nieuwe bevolkings- en huishoudensprognose vastgesteld. Voor de regio Noord-Veluwe wijkt de daaruit resulterende kwantitatieve woningbehoefte nauwelijks af van de eerder vastgestelde opgave. In het portefeuillehoudersoverleg van 2 mei 2017 is daarom besloten om de hierboven genoemde aantallen aan te houden. Kwalitatief is de nieuwe bevolkings- en huishoudensprognose aanleiding om kritisch te kijken naar woningbouwplannen die niet meer aansluiten bij de huidige en toekomstige vraag. Aansluitend bij de veranderende woonwensen gaan de regiogemeenten de komende periode inzetten op flexibele woonvormen en transformatie van bestaand vastgoed.

Uit de regionale woonvisie blijkt dat er een duidelijke behoefte blijft in de regio aan extra woningen. Met onderhavig plan kan aan deze behoefte invulling worden gegeven. Voornamelijk de roep om een kwaliteitsslag in de huur- en koopvoorraad voor wat betreft levensloopbestendigheid en energetische kwaliteit is relevant, omdat dit kaders meegeeft voor type woningbouw.

Het gaat in het voorliggend plan om de ontwikkeling van energiezuinige levensloopbestendige woningen. Aan deze kaders van het regionaal woonbeleid wordt voldaan.

#### **3.3.2. Woonvisie Harderwijk**

<span id="page-22-0"></span>De uitgangspunten van het woonbeleid staan geformuleerd in de Woonvisie 2017-2027. Deze is op 24 mei 2018 door de gemeenteraad vastgesteld. Met het woonbeleid werkt de gemeente Harderwijk aan de balans tussen vraag en aanbod op de woningmarkt. Daarbij wordt niet alleen gekeken naar de huidige bewoners, maar ook naar die van de toekomst. Uitgangspunt is dat iedereen in Harderwijk een woning kan vinden die past bij zijn of haar wensen en behoeften op het gebied van betaalbaarheid, toegankelijkheid en woonmilieu.

Door natuurlijke aanwas en migratie zal Harderwijk de komende decennia blijven groeien. Het aantal inwoners nu is 47.000 en zal naar verwachting toenemen tot 53.000 in 2040. Om deze groei te faciliteren wil de gemeente voor die tijd nog ruim 4.000 woningen bijbouwen. Voor ongeveer 3.400 woningen is inmiddels plancapaciteit beschikbaar. Qua woningbouwtypes wordt ingezet op variatie en aanpasbaarheid. Tijdelijke woningen om pieken in de vraag op te vangen. Aanpasbare woningen om flexibel mee te bewegen met veranderende wensen en behoeften. En gevarieerde woonwijken voor een vitale mix van bewoners. Op deze manier blijft Harderwijk ook naar de toekomst betaalbaar en aantrekkelijk voor een breed publiek.

Op dit moment worden uitbreidingswijken Waterfront en Drielanden in hoog tempo volgebouwd. De toekomstige nieuwbouwopgave zal grotendeels in de bestaande stad worden gerealiseerd. Binnenstedelijk bouwen brengt nieuwe uitdagingen met zich mee. Denk aan hogere bouwkosten, veel direct belanghebbenden en een meer complexe ruimtelijke inpassing. Het wordt een uitdaging om voldoende woningen te bouwen in de lagere prijssegmenten, draagvlak te creëren onder omwonenden en de ruimtelijke kwaliteit hoog te houden.

Naast nieuwbouw wordt ook gewerkt aan de kwaliteit van de bestaande woningvoorraad. Samen met de partners in het woondomein staat de gemeente voor een aantal grote maatschappelijke opgaven. Op het gebied van duurzaamheid wordt onder andere gestreefd naar een forse reductie van het energieverbruik, duurzame energie opwekking en ruimte voor klimaatadaptatie. Betaalbaarheid is daarbij een belangrijk aandachtspunt. Een andere opgave is de voortschrijdende vergrijzing. Om de veiligheid en het comfort van oudere bewoners te borgen, is het noodzakelijk om de toegankelijkheid van bestaande woningen te verbeteren. Ook moeten woningen geschikt worden gemaakt voor zorg- en dienstverlening aan huis. Daarbij gaat het niet alleen om individuele woningen maar ook om de woonomgeving en infrastructuur van de wijk.

Samenvattend zijn de belangrijkste opgaven in het woondomein:

- nieuwbouw;
- uitbreiding van het aanbod goedkope en middeldure woningen;
- terugdringen van de wachttijd in de sociale huursector;
- her- en deprogrammering in het dure segment;
- tijdelijke woonruimte om pieken in de vraag op te vangen;
- inbreiding en transformatie;
- bestaande woningvoorraad;
- bevorderen van doorstroming op de woningmarkt;
- verduurzaming van de bestaande woningvoorraad;
- bestaande woningvoorraad toekomst- en zorgbestendig maken.

Wijken en buurten:

- ontwikkelen van woonzorgzones;
- gemixte en inclusieve wijken en buurten.

Twee belangrijke onderdelen van de woonvisie zijn verduurzaming en doorstroom van senioren op de woningmarkt. De voorgenomen ontwikkeling past om die reden goed binnen de ambities van de gemeente Harderwijk. De doorstroming van senioren op de woningmarkt stagneert door de steeds krapper wordende woningmarkt. Door middel van onderhavige ontwikkeling wordt een bijdrage geleverd aan die doorstroming. De woonvisie laat verder zien dat er ruimte is gereserveerd voor woningen in Hierden. Daarnaast heeft de gemeente Harderwijk middels de beoordeling van het (door de initiatiefnemer) ingediende verzoek aangegeven in principe planologische medewerking te willen verlenen aan deze ontwikkeling.

# <span id="page-23-0"></span>**3.4. Archeologie en monumentenbeleid**

# **3.4.1. Nota Cultuurhistorie**

<span id="page-23-1"></span>In 2008 heeft de gemeente de nota Cultuurhistorie vastgesteld. Uitgangspunt in de nota is om de fysieke cultuurhistorie te behouden en te beschermen. Cultuurhistorische waardevolle panden zijn aangewezen als rijks- of gemeentelijke monumenten. Deze worden sectoraal beschermd door de Erfgoedwet en de Erfgoedverordening Harderwijk 2017. Bijzonder Cultuurlandschap wordt beschermd bij het bestemmingsplan.

In paragraaf [5.2](#page-37-2) wordt nader op dit onderwerp ingegaan.

# **3.4.2. Archeologienota**

<span id="page-23-2"></span>De gemeente moet bij het vaststellen van bestemmingsplannen rekening houden met de in de grond aanwezige dan wel te verwachten archeologische monumenten. Het gemeentelijk archeologisch beleid is verwoord in het in april 2011 vastgestelde archeologiebeleid 2011-1015. Hieraan is de beleidskaart archeologie gekoppeld. De Beleidskaart Archeologie is tot stand gekomen door onderzoek van archeologisch adviesbureau RAAP (RAAP- rapport 2050 "Een actualisatie en herziening van de archeologische verwachting").

In de beleidskaart Archeologie is aangegeven wanneer bij nieuwe planontwikkelingen archeologisch vooronderzoek plaats dient te vinden. Doel van het archeologisch (voor)onderzoek is het waar nodig beschermen van archeologische waarden en het streven naar behoud van de waarden in de bodem (in situ). De essentie van het archeologisch (voor)onderzoek is het verkrijgen

van gegevens over de archeologische resten in de bodem teneinde in een vroeg stadium een goede afweging te kunnen maken van alle bij een ruimtelijk besluit betrokken belangen.

Op de beleidskaart archeologie zijn per waarde- of verwachtingsgebied de vrijstellinggrenzen aangegeven. Het beleid is om in bestemmingplannen een dubbelbestemming "Waarde - archeologie" op te nemen met bijhorende bouwregels en aanlegvergunningstelsel met inachtneming van de vrijstellinggrenzen.

In paragraaf [5.2](#page-37-2) wordt nader op dit onderwerp ingegaan.

# **3.5. Welstandsbeleid**

<span id="page-24-0"></span>Een bestemmingsplan is erg belangrijk voor het bouwen op en gebruiken van gronden. Vergunningsaanvragen worden immers getoetst aan de regels uit het bestemmingsplan. Naast de bestemmingsplanbepalingen en de bouwtechnische eisen waaraan een bouwwerk moet voldoen, is het uiterlijk ervan erg belangrijk. Hiervoor is een welstandsnota opgesteld. In de welstandsnota van Harderwijk wordt invulling gegeven aan de esthetische aspecten van het ruimtelijke kwaliteitsbeleid. De welstandsnota gaat daarbij vooral in op de architectonische aspecten van bouwwerken, zoals massa, vorm, positionering, kleur- en materiaalgebruik en detaillering. In stedenbouwkundige zin spreekt de welstandsnota zich uit over de uitstraling en ligging van de bebouwing in relatie tot de omgeving.

In de welstandsnota zijn regels opgenomen voor:

- kleine bouwinitiatieven die welstandsvrij zijn;
- kleine bouwinitiatieven waarvoor de zogenaamde 'sneltoetscriteria' gelden (criteria voor meest voorkomende kleine bouwactiviteiten);
- grote bouwinitiatieven waarvoor lichte, gemiddelde en zware welstandstoets gelden;
- grote bouwinitiatieven voor ontwikkelingslocaties, die in aparte beeldkwaliteitsplannen zijn vervat

Voor nieuwe ontwikkelingen in het gebied, waarin de criteria uit de welstandsnota niet voorzien, kunnen afzonderlijke beeldkwaliteitsplannen worden opgesteld. Deze beeldkwaliteitsplannen kunnen door de raad vastgesteld worden als welstandscriteria die gelden als aanvulling op de welstandsnota.

In het geldend bestemmingsplan Hierden Dorp 2011 worden richtlijnen beschreven voor de vormgeving van nieuwe bebouwing. Deze richtlijnen zijn toegevoegd aan de welstandsnota. Er wordt een ruimtelijk kader gegeven op basis waarvan architecten de woningen kunnen gaan ontwerpen. In het kader van het bestemmingsplan 'Hierden Dorp - Ooster Mheenweg' is een studie gedaan naar de maten en het uiterlijk van de bebouwing in de omgeving van het perceel. Daarbij is in dit plan rekening gehouden in het opstellen van de impressie van het erf. Ook is rekening gehouden met de woningtypologie van 1 of 2 bouwlagen met kap wat de meest voorkomende typologie hier is. Dit plan vormt een spiegeling van de bebouwing dat in het kader van

het bestemmingsplan 'Hierden Dorp - Ooster Mheenweg' is gerealiseerd en vormt een vergelijkbaar perceel. Voor deze ontwikkeling wordt dezelfde uitgangspunten gehanteerd waarmee de voorgenomen ontwikkeling voldoende rekening houdt met de richtlijnen van de welstand.

# <span id="page-25-0"></span>**3.6. Milieubeleid**

# **3.6.1. Milieubeleidsplan Harderwijk 2009-2012**

<span id="page-25-1"></span>De gemeente Harderwijk streeft naar samenhang in het bestaande veelomvattende milieubeleid. Het milieubeleidsplan 2009-2012 maakt inzichtelijk waar Harderwijk voor staat, geeft richting aan het beleid voor de komende periode en vervult een aanjaagfunctie om verbeteringen te realiseren. Vanuit deze gedachte worden twee speerpunten benoemd waarbij rekening is gehouden met de landelijke beleidsontwikkeling: klimaatbeleid en een gebiedsgericht milieubeleid. Het zorgdragen voor een duurzame leefomgeving is het hoofddoel van dit milieubeleid. Onder een duurzame leefomgeving wordt verstaan het voorzien in onze behoeften, zonder de toekomstige generaties de mogelijkheden voor dezelfde behoeftes te ontnemen. Dit milieubeleidsplan geeft kaders voor beleid en laat de bevolking van Harderwijk en Hierden zien hoe de gemeente zich inzet om de lokale milieuproblemen op te lossen.

Binnen de gemeentegrenzen bestaat een grote diversiteit in gebieden, met elk hun eigen kenmerken en functies. Bij ruimtelijke ontwikkeling streven we naar een optimale leefomgevingskwaliteit. Door gebieden te onderscheiden wordt duidelijk welke milieukwaliteit gewenst is en of een ontwikkeling in het desbetreffende gebied past. Deze gebiedsgerichte benadering biedt ruimte om milieubeleid beter te laten aansluiten bij de dynamiek van ruimtelijke ontwikkelingen.

# **3.6.2. Gebiedsgericht milieubeleid**

<span id="page-25-2"></span>In het Milieubeleidsplan is voor verschillende delen van Harderwijk gebiedsgericht milieubeleid opgesteld. Door het opstellen van gebiedsgericht milieubeleid komen de specifieke kwaliteiten, knelpunten, de milieubelasting en de milieuambities van het gebied in beeld. Het plangebied behoort tot het deelgebied Hierden-Dorp. Wonen is geen milieubelastende functie en er vinden in de toekomstige situatie in het plangebied geen activiteiten plaats die vallen onder het activiteitenbesluit. De voorgenomen ontwikkeling heeft daarom geen negatieve invloed op de milieukundige situatie ter plaatse.

# **3.6.3. Routekaart naar een klimaatneutraal Harderwijk: De Energieke stad**

<span id="page-25-3"></span>Harderwijk heeft vele kansen om zich te profileren op het gebied van duurzaamheid en in het bijzonder duurzame energie. Vanwege die kansen stelt de gemeente zich het volgende doel: in 2031 (Harderwijk 800 jaar) wordt binnen de gemeentegrenzen 45 % minder CO2 uitgestoten (referentiejaar 2010). Deze ambitie zal worden bereikt door in te zetten op:

- energie besparing;
- opwekken van duurzame energie;
- compenseren (bijvoorbeeld door inkoop groene energie).

Met het stellen van deze ambitie wil de gemeente in het bijzonder lokaal bijdragen aan de economische vitaliteit, leefbaarheid en identiteit van de gemeente. Het loont om te investeren in energiebesparende maatregelen vanwege lagere lasten en vanwege de toegevoegde waarde aan het investeringsobject. Maar het betekent ook dat het opwekken van energie geld oplevert, duurzame energie zal in de toekomst alleen maar waardevoller worden. Door nu te investeren in het opwekken van duurzame energie wordt de afhankelijkheid van stijgende energieprijzen en het opraken van fossiele brandstoffen in de toekomst beperkt. Het lokaal investeren van die opbrengsten of meedelen in revenuen draagt bij aan de vitaliteit en zelfvoorzienendheid van de gemeente. Daarnaast laat de gemeente met deze doelstelling zien dat zij haar principiële verantwoordelijkheid neemt ten aanzien van klimaatverandering.

# **3.6.4. Beleidsvisie externe veiligheid Veluwe Noord**

<span id="page-26-0"></span>De Gezamenlijke beleidsvisie externe veiligheid gemeenten in de regio Veluwe-Noord uit 2013 biedt aan de Noord-Veluwse gemeenten (Elburg, Ermelo, Harderwijk, Hattem, Heerde, Nunspeet, Oldebroek en Putten) is een kader om op gestructureerde wijze keuzes te maken over externe veiligheid en met name in de samenhang tussen ruimtelijke ordening en externe veiligheid. Daarnaast biedt de beleidsvisie ook een platform voor een samenwerking tussen de afdelingen van de gemeenten en bijvoorbeeld de hulpdiensten.

Een belangrijk nevendoel van de beleidsvisie is om de beschikbare gemeentelijke middelen efficiënt in te zetten. Vanuit de externe veiligheidswetgeving gelden verplichtingen waarvan de invulling een inspanning vraagt van het gemeentelijk apparaat.

De systematiek in de beleidsvisie externe veiligheid voorziet in het concentreren van de aandacht op gebieden waar deze 'winst' is te realiseren en in het volstaan met algemene beleidsregels voor gebieden op grotere afstand. Geld en kennis worden daarmee ingezet op plaatsen waar deze nodig zijn.

Veel externe veiligheidsbeleid is vastgelegd in landelijke wet- en regelgeving, maar gemeenten zijn grotendeels verantwoordelijk voor de invulling en uitvoering daarvan. Gemeenten dienen een antwoord te hebben op nieuwe technische en juridische inzichten, alsook ontwikkeling van nieuwe risicobronnen.

Bij het invullen en uitvoeren van externe veiligheidsbeleid zijn drie thema's te onderscheiden:

- inzicht verkrijgen in de externe veiligheidssituatie;
- keuzes maken;
- samenwerken.

Woningen worden gezien als beperkt kwetsbare objecten. In de beleidsvisie is aangegeven op welk niveau het groepsrisico verantwoord dient te worden.

Op ongeveer 1.650 meter afstand van het plangebied ligt het spoortracé Amersfoort-Zwolle. Over dit spoortraject kunnen (zeer) giftige (vloei)stoffen worden vervoerd (D4). Hierdoor is het invloedsgebied bepaald op 4.000 meter. Een scenario waarmee de omgeving geconfronteerd

kan worden, is het vrijkomen van een giftige vloeistof of gas uit een spoorketelwagon. Een scenario waarbij in één keer de gehele hoeveelheid gevaarlijke stof vrijkomt (instantaan falen omhulling) is - gezien het scenarioverloop - niet beheersbaar. Een (druppel)lekkage is dat wel, mits er voldoende toereikende bluswatervoorzieningen aanwezig zijn. Het plangebied ligt buiten de 200 meter. Een uitgebreide verantwoording is niet noodzakelijk.

Op basis van het Bevt dient voor een ruimtelijk besluit buiten de 200 meter vanaf de transportroute ingegaan te worden op de mogelijkheden tot voorbereiding van bestrijding en beperking van de omvang van een ramp op die weg, spoorweg of dat binnenwater. Daarnaast stelt het Bevt dat de Veiligheidsregio in de gelegenheid gesteld moet worden om advies uit te brengen over de mogelijkheden voor de bestrijdbaarheid en zelfredzaamheid.

# **3.7. Bodembeleid**

<span id="page-27-0"></span>De gemeente heeft samen met de omliggende gemeenten Elburg, Ermelo, Nunspeet, Elburg, Oldebroek en Putten een bodemkwaliteitskaart en bodembeheernota opgesteld. De Nota bodembeheer regio Noord Veluwe is vastgelegd in het document met kenmerk R002- 1206995LNH-baw-V02-Nl d.d 21 januari 2014 (Tauw). In deze nota is omschreven welke keuzes de gemeenten hebben gemaakt ten aanzien van generiek en gebiedsspecifiek beleid, en onder welke voorwaarden grond en bagger mag worden toegepast binnen de regio.

<span id="page-27-1"></span>In paragraaf [5.5.4](#page-44-1) wordt nader op dit onderwerp ingegaan.

# **3.8. Waterbeleid**

# **3.8.1. Europese Kaderrichtlijn Water (2003)**

<span id="page-27-2"></span>De Europese Kaderrichtlijn Water gaat er vanuit dat water geen gewone handelswaar is, maar een erfgoed dat moet worden beschermd en verdedigd. Het hoofddoel van de richtlijn is daarop gebaseerd. De Kaderrichtlijn Water geeft het kader voor de bescherming van landoppervlaktewater, overgangswater, kustwater en grondwater. Dat moet ertoe leiden dat: aquatische ecosystemen en gebieden die rechtstreeks afhankelijk zijn van deze ecosystemen, voor verdere achteruitgang worden behoed; emissies worden verbeterd; duurzaam gebruik van water wordt bevorderd op basis van bescherming van de beschikbare waterbronnen op lange termijn; er wordt gezorgd voor een aanzienlijke vermindering van de verontreiniging van grondwater.

#### **3.8.2. Nationaal Waterplan**

<span id="page-27-3"></span>De hoofddoelstelling voor waterbeheer in Nederland is vastgelegd in het Nationaal Waterplan (NWP): Nederland, een veilige en leefbare delta, nu en in de toekomst. Het Nationaal Waterplan is tevens een structuurvisie op basis van de Waterwet en de Wet ruimtelijke ordening en is opgesteld voor de planperiode 2016-2021.

#### **3.8.3. Waterbeleid in de 21e eeuw (2000)**

<span id="page-27-4"></span>De hoge waterstanden in de rivieren in 1995 en 1996 en de klimaatscenario's waarin naast de zeespiegelstijging ook meer en heviger buien worden voorspeld hebben geleid tot vernieuwde aandacht voor water. Nederland is met zijn lage ligging en hoge verstedelijkingsgraad kwetsbaar voor wateroverlast en de veiligheid is in de toekomst in het geding. Maar ook door de drogere zomers is er het risico van watertekorten en verdroging. De commissie "Waterbeheer 21e eeuw" heeft in opdracht van de regering duidelijk gemaakt dat we anders moeten omgaan met water en ruimte. Ruimte die nu beschikbaar is voor de bescherming tegen overstromingen en wateroverlast moet ten minste behouden blijven. De aanwezige ruimte mag niet sluipenderwijs verloren gaan bij de uitvoering van nieuwe projecten voor infrastructuur, woningbouw, landbouw of bedrijventerreinen. Daarbij zijn de trits 'vasthouden, bergen en afvoeren en 'schoonhouden, scheiden en zuiveren' belangrijke uitgangspunten.

De trits 'vasthouden, bergen en afvoeren' houdt in dat overtollig water zoveel mogelijk bovenstrooms in een stroomgebied wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden en pas als vasthouden en bergen te weinig opleveren, wordt het water afgevoerd. Bij 'schoonhouden, scheiden en zuiveren' gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste, wanneer schoonhouden en scheiden niet mogelijk is, komt het zuiveren van verontreinigd water aan bod.

### **3.8.4. Omgevingsverordening Gelderland**

<span id="page-28-0"></span>Op 31 maart 2021 is de laatst gewijzigde versie van de Omgevingsverordening Gelderland vastgesteld. In de Omgevingsverordening zijn regels (randvoorwaarden) opgenomen passend bij de provinciale aanpak van ambities en doelen in de Omgevingsvisie. Veel van deze regels waren eerder in diverse andere verordeningen van de provincie opgenomen. De provincie trekt deze oude verordeningen in en brengt de Omgevingsverordening ervoor in de plaats. De regels in de Omgevingsverordening zijn zodanig dat zij goed passen bij de accenten in de aanpak van de Omgevingsvisie.

De verordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de verordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of om uitvoering te geven aan wettelijke verplichtingen.

De Omgevingsverordening heeft de status van:

- ruimtelijke verordening in de zin van artikel 4.1 Wet ruimtelijke ordening
- milieuverordening in de zin van artikel 1.2 Wet Milieubeheer
- waterverordening in de zin van de Waterwet
- verkeersverordening in de zin van artikel 57 van de Wegenwet en artikel 2 A van de Wegenverkeerswet

In de verordening staan ook doelen voor het waterbeheer, de maatregelen die daarvoor nodig zijn en wie ze gaat uitvoeren. Voor oppervlaktewaterkwaliteit, hoogwaterbescherming, regionale wateroverlast, watertekort en waterbodems gelden provinciebrede doelen. Voor een aantal

functies, zoals landbouw, natte natuur, waterbergingsgebieden en grondwaterbeschermingsgebieden, zijn specifieke doelen geformuleerd. Vanwege de Europese Kaderrichtlijn Water is voor bepaalde oppervlaktewateren vastgelegd of het een kunstmatig of sterk veranderd oppervlaktewater is. Ook zijn voor die oppervlaktewateren ecologische doelen geformuleerd. Voor verbetering van de grondwaterkwaliteit zijn maatregelen opgenomen.

In de omgevingsverordening van provincie Gelderland zijn wel specifieke watergerelateerde doelen/maatregelen opgenomen voor het betreffende plangebied. Het plangebied ligt namelijk in het gebied dat is aangewezen als grondwaterfluctuatiezone. Hier wordt verder op ingegaan in paragraaf 5.4.

# **3.8.5. Waterbeheer 21e eeuw (WB21)**

<span id="page-29-0"></span>Het thema "water als ordenend principe" loopt als een rode draad door het gehele plan. Dit houdt in dat, voordat er beslissingen worden genomen op ruimtelijk gebied, er wordt bekeken welke gevolgen die hebben voor watersystemen. Het rijk, provincies, gemeenten, waterschappen en drinkwaterbedrijven, hebben besloten maatregelen voor een doelmatiger waterbeheer overeen te komen in dit Bestuursakkoord Water. Het waterschap gaat zich inzetten voor een mooi, veilig, schoon, gezond en duurzaam beheer van het watersysteem en de waterketen. Het doel is om de kwaliteit van het beheer te vergroten tegen zo laag mogelijke maatschappelijke kosten. De burger laten zien wat wordt bereikt en transparant zijn over de kosten.

Dat doen de partijen vanuit eigen verantwoordelijkheden waarbij de expertise en deskundigheid met elkaar wordt gedeeld.

#### **3.8.6. Waterbeheerprogramma 2016-2021 Waterschap Vallei en Veluwe**

<span id="page-29-1"></span>Waterschap Vallei en Veluwe is beheerder en bevoegd gezag voor zowel waterkwantiteit als kwaliteit van de primaire watergangen (voor gemeente Harderwijk ook de watergangen in het stedelijk gebied). Voor werkzaamheden op, aan of in nabijheid van watergangen en waterkeringen geldt de Keur en heeft het waterschap algemene regels opgesteld. In het Waterbeheerprogramma 2016 - 2021 heeft waterschap Vallei en Veluwe tactische doelen geformuleerd. Per jaarplan wordt concreet invulling gegeven aan de daadwerkelijke realisatie van deze doelen.

#### **3.8.7. Keur Waterschap Vallei en Veluwe**

<span id="page-29-2"></span>Op 1 januari 2014 is de nieuwe Keur met de Algemene - en Beleidsregels van Waterschap Vallei en Veluwe in werking getreden. Het waterschap stelt deze regels vast ter behartiging van de waterschapstaak en het bereiken van de doelstelling zoals genoemd in artikel 2.1 van de Waterwet. Alle handelingen in of nabij een waterstaatswerk worden hieraan getoetst.

Om zijn taak uit te kunnen oefenen, maakt het waterschap gebruik van de Keur en de Legger. De Keur is een door het waterschapsbestuur vastgestelde verordening waar gedoogplichten, geboden en verboden in staan. Deze regels gelden voor toestanden en handelingen op en vlakbij waterkeringen, watergangen en kunstwerken zoals duikers. De Legger bevat de ligging en maatvoering van waterstaatkundige werken en waterpartijen, alsmede de onderhouds- en beschermingszones. In de Legger wijst het waterschap tevens aan wie het onderhoud van een watergang, dijk of constructie moet uitvoeren. Ook wordt bepaald of er controle (schouw) wordt gedaan. De legger bepaalt samen met de keur welke regels er voor inwoners en gebruikers gelden en wordt daarom door het bestuur van het waterschap gesteld. Het waterschap levert de gemeente deze gegevens aan, teneinde de hoofdwatergangen en waterkeringen, inclusief de onderhouds- en beschermingszone in het bestemmingsplan te regelen en de bouwmogelijkheden, voor zover noodzakelijk, te kunnen regelen.

#### *Algemene regels*

Veel handelingen op en nabij de waterstaatswerken zijn vrijgesteld van de vergunningsplicht. Deze handelingen heeft het waterschap in algemene regels opgenomen.

#### *Verantwoordelijkheden*

#### ▪ Hemelwater:

Een belangrijk principe is dat zoveel mogelijk van het hemelwater binnen het plangebied wordt vastgehouden en/of geborgen en dus niet direct afgevoerd wordt naar de riolering of het oppervlaktewater. Hiermee wordt bereikt dat de waterzuiveringsinstallatie beter functioneert, verdroging wordt tegengegaan en piekafvoeren in het oppervlaktewater (met eventueel wateroverlast in benedenstrooms gelegen gebieden) wordt voorkomen. Bij lozing op oppervlaktewater zal hiervan een melding gedaan moeten worden bij het waterschap.

#### ▪ Grondwater:

Om grondwateroverlast te voorkomen adviseert het waterschap om boven de gemiddelde hoogste grondwaterstand (GHG) te ontwerpen. Dit betekent dat aspecten zoals ontwateringsdiepte en infiltratie van hemelwater, beschouwd worden ten opzichte van de GHG. Het structureel onttrekken / draineren van grondwater is geen duurzame oplossing en moet worden voorkomen. Het waterschap adviseert de initiatiefnemer dan ook om voorafgaand aan de ontwikkeling een goed beeld te krijgen van de heersende grondwaterstanden en GHG. Eventuele grondwateroverlast is in eerste instantie een zaak voor de betreffende perceeleigenaar.

#### ▪ Oppervlaktewater:

Het waterschap is verantwoordelijk voor het peilbeheer in regionaal oppervlaktewater. Daarbij heeft het waterschap de taak om het oppervlaktewatersysteem zo in te richten dat er geen inundatie plaatsvindt tot 1 maal per 100 jaar in stedelijk en 1 maal per 10 jaar in landelijk gebied.

#### **3.8.8. Waterplan Harderwijk 2013-2018**

<span id="page-30-0"></span>Het Waterplan Harderwijk 2013-2018 is op 8 oktober 2013 vastgesteld en is een gezamenlijk plan van de gemeente Harderwijk en Waterschap Vallei en Veluwe. Met dit plan willen beide partijen, samen met burgers, verenigingen en andere betrokkenen, verder werken aan het verbeteren van het water in Harderwijk. De hoofddoelstelling van het Waterplan Harderwijk is: "In beeld te brengen en uitvoeren van de benodigde maatregelen voor het realiseren en behouden van een veilig, veerkrachtig en ecologisch gezond functionerend watersysteem met het oog op een aantrekkelijke en gezonde leefomgeving".

In dit Waterplan is onder meer een Kansen- en knelpuntenkaart opgenomen en een Visiekaart. Het plangebied staat op de Kansen en knelpuntenkaart als een gebied dat valt binnen de grondwaterfluctuatiezone. In de grondwaterfluctuatiezone is extra aandacht nodig gezien de in de toekomst te verwachten hogere grondwaterstanden.

Verder geldt bij nieuwbouw dat de ontwateringsdiepte ten opzichte van het bouwpeil minimaal 0,7 m moet zijn.

# **3.8.9. Zuiveringskring Afvalwaterketen Plan WHEP 2016-2020 (ZAP)**

<span id="page-31-0"></span>Het ZAP is een gezamenlijk plan van gemeenten Harderwijk, Ermelo en Putten alsmede Waterschap Vallei en Veluwe en heeft de status van het (wettelijk verplicht) verbreed gemeentelijk rioleringsplan (vGRP). In het plan zijn de volgende beleidsmatige uitgangspunten gedefinieerd voor de wettelijke gemeentelijk zorgplichten stedelijke afvalwater, hemelwater en grondwater:

#### *Stedelijk Afvalwater*

Uitgangspunt voor stedelijk afvalwater zijn de wettelijke verplichtingen Wet milieubeheer art. 10.33. Stedelijk afvalwater bestaat uit huishoudelijk afvalwater of een mengsel daarvan met bedrijfsafvalwater, afvloeiend hemelwater, grondwater of ander afvalwater. De zorgplicht voor stedelijk afvalwater kent in vergelijking met de andere zorgplichten weinig vrijheid: inzamelen, transporteren en zuiveren (door het waterschap) is verplicht.

#### *Hemelwater*

Op het gebied van hemelwater is de belangrijkste opgave de gevolgen van de klimaatverandering op te vangen. We doen dit door aanpassingen van onze systemen en door meer gebruik te gaan maken van de openbare ruimte voor opvang en afvoer van hemelwater. Vanuit de Waterwet artikel 3.5 zijn gemeenten verantwoordelijk voor een doelmatige inzameling en verwerking van afvloeiend hemelwater. Deze verantwoordelijkheid geldt alleen zolang degenen die zich wil ontdoen van hemelwater niet redelijkerwijs de mogelijkheid heeft om het hemelwater zelf in de bodem of op een oppervlaktewater te lozen.

Uitgangspunten hierbij zijn:

- perceeleigenaar is in eerste instantie zelf verantwoordelijk voor inzameling en verwerking van hemelwater (infiltratie op eigen terrein). Indien dit redelijkerwijs niet van de perceeleigenaar kan worden verwacht, zal de gemeente de zorgplicht over moeten nemen;
- perceeleigenaren van bestaande bebouwing worden gestimuleerd om hemelwater van de vuilwater riolering af te koppelen;
- bij eventuele reconstructie: hemelwater van openbaar gebied afkoppelen van riolering, tenzij dit niet doelmatig blijkt te zijn;
- bij eventuele nieuwe grootschalige ontwikkelingen (inbreiding en/of herinrichting): hemelwater in principe bij voorkeur lokaal inzamelen en verwerken (infiltratie of lozing op oppervlak-

tewater), tenzij dit ondoelmatig blijkt te zijn (bijvoorbeeld bij hoge grondwaterstand of bestaand dicht stedelijk gebied).

Om het afstromend hemelwater schoon te houden worden geen uitlogende materialen gebruikt bij de woningbouw en in de openbare ruimte (straatmeubilair en dergelijke). Op nieuwe bouwlocaties zal alleen het huishoudelijk afvalwater worden aangesloten op de gemeentelijke riolering. Voor het hemelwater moet een andere wijze van afvoeren worden gevonden. Hiervoor bestaan in principe twee mogelijkheden, namelijk infiltratie in de bodem en lozing op het oppervlaktewater.

# *Grondwater*

De bewoner heeft de verplichting om grondwater op eigen terrein te verwerken (Waterwet artikel 3.6). De gemeente heeft een regierol wat inhoudt dat in overleg met degene die overlast ervaart er wordt gekeken naar een mogelijke oplossing.

Uitgangspunten hierbij zijn:

- de perceeleigenaar: verwerkt grondwater op eigen terrein en zorgt voor een waterdicht pand.
- de gemeente: neemt meldingen in ontvangst en zoekt naar een oplossing.
- alleen als geen enkele andere partij een oplossing kan of hoeft te bieden, dan neemt de gemeente maatregelen. Er worden alleen maatregelen genomen als sprake is van structurele grondwateroverlast die de gemeente op een doelmatige manier kan oplossen.
- het waterschap; neemt peilbesluiten en beïnvloedt hiermee de grondwaterstand. Vooral buiten de bebouwde kom speelt het waterschap hiermee een belangrijke rol. Ook verleent het waterschap vergunning voor kleinere grondwateronttrekkingen.
- de provincie: verleent vergunningen voor grotere industriële grondwateronttrekkingen, onttrekkingen voor de drinkwatervoorziening en onttrekkingen voor een bodemenergiesysteem. Ook werkt de provincie aan natuurontwikkeling. Vooral als ergens sprake is van verdroging zal grondwater voor de provincie een belangrijk onderwerp zijn.

#### *Grondwaterneutraal bouwen*

Voor de bouw van eventuele ondergrondse ruimten (kelders) moet de grondwaterstand gedurende de uitvoeringsperiode mogelijk worden verlaagd. De constructie van de kelder(s) moet zodanig waterdicht worden uitgevoerd dat na de bouw in de gebruiksfase geen (permanente) grondwaterstandverlaging nodig is. Tevens betekent dit ook, dat bij nieuwbouw het vloerpeil (bijvoorbeeld ophogen) of de bouwwijze (bijvoorbeeld kruipruimte loos) moet worden afgestemd op de grondwaterstand, zodat er geen permanente drainage nodig is. Om grondwateroverlast te voorkomen moet er een watertoets worden uitgevoerd.

#### **3.8.10.Watertoets**

<span id="page-32-0"></span>Sinds 1 november 2003 is voor alle ruimtelijke plannen de watertoets verplicht. Het doel van de watertoets is waterbelangen evenwichtig mee te nemen in het planvormingsproces van rijk, provincies en gemeenten. Hiermee wordt een veilig, gezond en duurzaam watersysteem nagestreefd. De toets omvat het gehele proces van vroegtijdig informeren, adviseren, afwegen en

uiteindelijk beoordelen van de in ruimtelijke plannen voorkomende waterhuishoudkundige aspecten. In paragraaf [5.4](#page-41-0) zijn de resultaten van de watertoets beschreven.

# **3.9. Groenbeleid**

<span id="page-33-0"></span>In het Handboek Harderwijks Groen staat het Harderwijkse groenbeleid voor stad, landschap en bos in samenhang met elkaar beschreven. Dit beleidsplan is in december 2007 door de raad van de gemeente Harderwijk vastgesteld. Hoofddoelstelling van beleid is de hoofdstructuur van stedelijk groen (de Groene Mal) in stand te houden en te versterken. Hier zal niet worden gebouwd en worden ontbrekende schakels hersteld. Het groen dient naast belevingswaarde een duidelijke gebruikswaarde te bezitten (sport/spel). Door met bomen de straatprofielen optisch te versmallen werkt beplanting ook snelheidsverlagend, en vormt het een alternatief voor verkeersdrempels en andere obstakels.

# <span id="page-33-1"></span>**3.10. Verkeers- en vervoersbeleid**

# **3.10.1.Verkeer**

<span id="page-33-2"></span>Het verkeers- en vervoersbeleid van de gemeente Harderwijk is opgenomen in het Verkeersstructuurplan (VSP). Het VSP is in december 2010 vastgesteld door de gemeenteraad van Harderwijk en het plan bestaat uit een deel Mobiliteitsvisie (met een doorkijk naar 2030) en een deel Gemeentelijk Verkeers- en Vervoersplan.

Het VSP geeft aan dat de komende jaren prioriteit wordt gegeven aan het aanpakken van verkeersonveiligheid in algemene zin en verkeersonveilige locaties in het bijzonder en daarnaast het stimuleren van het fietsverkeer in de gemeente Harderwijk. Voor de Hierden zijn vanuit deze prioriteitstelling de wegen rondom de wijk aandachtspunt; er is vooral sprake van verkeersonveiligheid op de kruisingen (rotondes) op deze wegen. Hier vinden veel ongevallen plaats, vooral vanwege de hoge intensiteiten en de relatief hoge snelheden van het autoverkeer in combinatie met de vele overstekende fietsers en voetgangers.

In paragraaf [5.7.1](#page-52-2) wordt nader op dit onderwerp ingegaan.

# **3.10.2.Parkeren**

<span id="page-33-3"></span>Op 23 mei 2013 is door de gemeenteraad een Parkeernormennota vastgesteld. Deze Parkeernormennota is een uitwerking van de vastgestelde visie op parkeren in Harderwijk (GVVP). De Parkeernormennota dient tevens als uitbreiding/toevoeging aan de parkeerfondsregeling. Omdat er geen wettelijke, door de rijksoverheid vastgestelde en voorgeschreven parkeernormen bestaan, heeft de gemeente Harderwijk besloten om de parkeernormen in één document vast te stellen met normen die specifiek toepasbaar zijn voor de situaties binnen de gemeente Harderwijk.

Deze parkeernormen worden gebruikt bij het berekenen van de parkeerbehoefte bij voorzieningen als woningen, scholen, winkels, kantoren en bedrijven. Het vaststellen van deze parkeernormen is onder meer voor burgers, projectontwikkelaars en de gemeente Harderwijk zelf van

belang. Door het vaststellen is het namelijk voor iedere belanghebbende duidelijk en inzichtelijk welke parkeernormen voor een bepaalde functie gehanteerd worden. Hierdoor ontstaat eenduidigheid in het parkeernormenbeleid.

In paragraaf [5.7.2](#page-53-0) wordt nader op dit onderwerp ingegaan.

# <span id="page-35-0"></span>**4. Planbeschrijving**

# **4.1. Inleiding**

<span id="page-35-1"></span>In dit hoofdstuk wordt de planopzet beschreven voor de belangrijkste beleidsvelden. De beschrijving van de huidige situatie heeft al plaatsgevonden in hoofdstuk twee. Na eerst de uitgangspunten van het plan te vermelden, wordt in dit hoofdstuk stilgestaan bij een aantal nieuwe ontwikkeling. Vervolgens wordt beschreven op welke wijze daarmee in dit bestemmingsplan wordt omgegaan.

# **4.2. Uitgangspunten**

<span id="page-35-2"></span>Uitgangspunt van dit bestemmingsplan is een juridisch kader te schetsen voor de realisatie van 7 seniorenwoningen aan de Ooster Mheenweg te Hierden. De stedenbouwkundige opzet vormt een spiegeling van de bebouwing op het perceel ten zuiden van het plangebied. Op dat perceel zijn recent ook 7 seniorenwoningen gerealiseerd. De massa van de bebouwing sluit aan op de erfstructuur die voor de omgeving van het plangebied kenmerkend is. Ook qua groenstructuur en inpassing zal worden aangesloten op de ontwerpprincipes van het perceel ten zuiden van het plangebied. Het groene kader rondom de bebouwing zal worden doorgetrokken, de zichtlijnen naar de open structuur van de akkers blijven behouden en er wordt inheemse beplanting toegepast. Hierdoor zijn de negatieve effecten op het landschap tot een minimum beperkt en draagt de ontwikkeling bij aan het versterken van het landschap.

**Afbeelding 7: Verkaveling als spiegeling van de bebouwing op het perceel ten zuiden van het plangebied .**

**Afbeelding 8: Impressie spiegeling van de bebouwing op het perceel ten zuiden van het plangebied.**

# **4.3. Gewijzigde bestemmingen in dit bestemmingsplan**

<span id="page-36-0"></span>Het bestemmingsplan Hierden Dorp 2011 is het vigerende bestemmingsplan dat het grootste gedeelte van het dorp beslaat, dat wil zeggen, de bebouwde kom van de kern Hierden. Het doel van het voorliggende bestemmingsplan is om een klein onderdeel van dit vigerende bestemmingsplan te wijzigen. In de voor het nieuwe bestemmingsplan opgestelde regels is rekening gehouden met de kaders die Hierden Dorp 2011 stelt. Artikel 16 van het bestemmingsplan Hierden Dorp gaat in op de bestemming 'Wonen – Dorpsgebied'. De kaders die hierin worden geschetst, komen duidelijk terug in de regels van het nieuwe bestemmingsplan. Deze bestemming zal de huidige geldende bestemming 'Agrarisch' vervangen.

#### 33

# <span id="page-37-0"></span>**5. Onderzoek**

# **5.1. Algemeen**

<span id="page-37-1"></span>Ingevolge artikel 3.1.6 van het Besluit ruimtelijke ordening wordt in dit hoofdstuk een beschrijving opgenomen van het verrichte onderzoek naar relevante feiten en af te wegen belangen (artikel 3.2. Algemene wet bestuursrecht). Per onderzoeksaspect wordt een beschrijving gegeven van de situatie ter plaatse.

# <span id="page-37-2"></span>**5.2. Cultuurhistorie en archeologie**

#### **5.2.1. Inleiding**

<span id="page-37-3"></span>Op 1 januari 2012 is het Besluit ruimtelijke ordening aangepast als uitwerking van het in 2009 door het rijk ingezette beleid Modernisering Monumentenzorg (MoMo). Voor de ruimtelijke ordening betekent dit een omschakeling van een objectgerichte naar omgevingsgerichte benadering. Door deze modernisering moet bij het opstellen van een bestemmingsplan meer rekening worden gehouden met cultuurhistorische waarden. Dit betekent dat naast archeologie, ook een beschrijving moet worden gegeven van de historische (steden)bouwkunde en historische geografie en hoe in het bestemmingsplan rekening is gehouden met de aanwezige cultuurhistorische waarden. De gemeente Harderwijk hanteert het uitgangspunt dat bij ruimtelijke ingrepen in de bestaande ruimtelijke structuur cultuurhistorische waarden waar mogelijk worden ingepast. Wanneer er geen sprake sprake is van ingrepen in de ruimtelijk structuur (actualisatieplannen), is het uitgangspunt dat cultuurhistorische waarden geen directe reden zijn om bestaande rechten in te perken.

#### **5.2.2. Cultuurhistorie**

<span id="page-37-4"></span>De cultuurhistorische waardenkaart (CHW-kaart) van de provincie Gelderland laat zien welke cultuurhistorische interessante en waardevolle patronen en objecten zich in het plangebied bevinden. Elke tijdsperiode heeft haar weerslag gehad op de vorming van de gebouwde omgeving. Lijnen, punten en vlakken uit het verleden zijn soms nog afleesbaar in het huidige (dorps)landschap. De CHW-kaart brengt deze cultuurhistorische waardevolle patronen en objecten in beeld.

Op de cultuurhistorische waardenkaart van de provincie Gelderland zijn in het plangebied geen cultuurhistorische structuren opgenomen. De directe omgeving maakt verder geen deel uit van beschermd stads- of dorpsgezicht en er komt geen cultuurhistorisch waardevolle bebouwing in voor. Er zijn in het plangebied ook geen karakteristieke bouwwerken of andere waardevolle cultuurhistorische elementen, zoals houtwallen of verkavelingspatronen aanwezig.

#### **5.2.3. Monumenten**

<span id="page-37-5"></span>In het plangebied zijn geen beschermde rijks- en/of gemeentelijke monumenten aanwezig.

#### **5.2.4. Archeologie**

<span id="page-37-6"></span>Het plangebied heeft een middelmatige archeologische verwachtingswaarde. Conform het archeologiebeleid van de gemeente Harderwijk geldt in een gebied met een middelmatige archeologische verwachting de onderzoeksplicht vanaf bodemingrepen groter dan 1.000 m² en dieper dan 0,3 m. Voor de realisatie van de woningen zal de bodemingreep minder zijn dan 1.000 m², archeologisch onderzoek is dan ook niet noodzakelijk.

**Afbeelding 7:Uitsnede archeologische beleidskaart.**

# **5.3. Ecologie**

# <span id="page-38-0"></span>*Wet natuurbescherming*

Sinds 1 januari 2017 is de Wet natuurbescherming van kracht. Deze wet vervangt drie wetten; de Natuurbeschermingswet 1998, de Boswet en de Flora- en Faunawet. Het doel van de wet is het behouden en herstellen van de natuur. Het is belangrijk voor de natuur dat er veel verschillende planten- en diersoorten zijn. Sommige soorten zijn kwetsbaar. Een goede natuurbescherming is belangrijk. Wanneer het met de natuur goed gaat, is er ook meer ruimte voor economische en andere maatschappelijke activiteiten. De wet kent twee soorten bescherming: gebiedsbescherming en soortenbescherming. Ten behoeve van de voorgenomen ontwikkeling is een natuurtoets1 uitgevoerd om in beeld te brengen welke effecten de ontwikkeling om de natuur heeft.

#### *Gebiedsbescherming*

#### ▪ Natura 2000

Binnen de Wet natuurbescherming zijn de Natura 2000-gebieden beschermd. Natura 2000 is een Europees netwerk van beschermde natuurgebieden en vormt daarmee de basis voor het Europees beleid voor behoud en herstel van biodiversiteit. Natura 2000 is niet alleen ter be-

<sup>1</sup> Ecogroen., Natuurtoets, 21-271, Zwolle, 28 mei 2021

scherming van gebieden, maar draagt ook bij aan soortenbescherming. Natura 2000 omvat alle gebieden die zijn beschermd op grond van de Vogel- en Habitatrichtlijn. Per Natura 2000 gebied zijn instandhoudingsdoelen geformuleerd. Voor de Natura 2000-gebieden geldt ook de zogenaamde externe werking. Dit betekent dat ook gekeken moet worden of er negatieve effecten zijn van ontwikkelingen die plaatsvinden buiten de begrenzing van het Natura 2000 gebieden maar die toch van invloed kunnen zijn op dit gebied.

▪ Gelders Natuurnetwerk en Groene Ontwikkelingszone

Om de biodiversiteit nu en voor toekomstige generaties Gelderlanders veilig te stellen, beschermt de provincie het Gelders Natuurnetwerk (GNN). Het GNN is een samenhangend netwerk van bestaande en te ontwikkelen natuur van internationaal, nationaal en provinciaal belang.

De Groene Ontwikkelingszone (GO) bestaat uit terreinen met een andere bestemming dan bos of natuur die ruimtelijk vervlochten zijn met het Gelders Natuurnetwerk (GNN). Het gaat vooral om landbouwgrond, maar ook om terreinen voor verblijfs- en dagrecreatie, infrastructuur, woningen en bedrijven. De GO heeft een dubbele doelstelling. Er is ruimte voor verdere economische ontwikkeling in combinatie met een (substantiële) versterking van de samenhang tussen aangrenzende en inliggende natuurgebieden.. De provincie nodigt de Gelderse samenleving uit om in de GO initiatieven te ontwikkelen die bijdragen aan de realisatie van deze dubbele doelstelling. Vanwege de dubbele doelstelling is er in de GO ruimte voor nieuwe ontwikkelingen en voor een uitbreiding van bestaande bedrijven, woningen en bouwwerken en andere functies.

Uit de natuurtoets blijkt dat:

- De dichtstbijzijnde Natura 2000-gebieden zijn 'Veluwerandmeren' en 'Veluwe', gelegen op een afstand van respectievelijk 1,5 en 1,6 kilometer van het plangebied. Vanwege deze afstand worden negatieve effecten op Natura 2000-gebieden, met uitzondering van stikstofdepositie, uitgesloten.
- Het plangebied ligt op circa 760 meter afstand van het Natuurnetwerk Nederland (NNN). Gezien deze afstand, de tussenliggende bebouwing en infrastructuur en de aard van de plannen worden negatieve effecten op het NNN uitgesloten.
- Effecten op belangrijke weidevogelgebieden en ganzenrustgebieden zijn gezien de ruime afstand (>6 km) uitgesloten.
- De Wet- en regelgeving omtrent de bescherming van gebieden staat vaststelling van het plan voor het onderdeel gebiedsbescherming niet in de weg. Vervolgstappen zoals een vergunningaanvraag zijn niet nodig.

Een toename in stikstofdepositie kan een negatief effect sorteren op kwetsbare en gevoelige habitattypen. Met de op 1 juli 2021 in werking getreden Wet Stikstofreductie en Natuurverbetering is een Aeriusberekening niet meer noodzakelijk bij bouw-, en sloopwerkzaamheden vanwege de tijdelijke aard. Om deze reden is alleen voor de gebruiksfase een berekening gemaakt. Derhalve is alleen een stikstofberekening uitgevoerd voor gebruiksfase2 . Daarbij is uitgegaan van 8,2 en 7,8 autobewegingen per woning per etmaal voor respectievelijk de twee-aaneengebouwde en de rijwoningen. Deze vervoersbewegingen zullen aan de Zuiderzeestraatweg opgaan in het heersende verkeersbeeld. Uit de berekeningen blijkt dat in de gebruiksfase de depositiewaarde niet hoger is dan 0,00 mol/ha/jaar. Derhalve vormt stikstofdepositie geen belemmering voor de planontwikkeling.

### *Soortenbescherming*

De soortenbescherming in de Wet natuurbescherming regelt de bescherming van dier- en plantensoorten. In grote lijnen blijft de bescherming gelijk aan de oude Flora- en Faunawet. Het doel van deze wet is het in stand houden en beschermen van in het wild voorkomende dier- en plantensoorten. De wet hanteert het 'nee, tenzij'-principe. Dit betekent dat alle schadelijke handelingen ten aanzien van beschermde dier- en plantensoorten in principe verboden zijn. Alleen onder strikte voorwaarden zijn afwijkingen van de verbodsbepalingen mogelijk. Hiervoor moet een ontheffing worden aangevraagd bij de provincie. De aanvraag moet onderbouwd worden met een onderzoek naar het voorkomen van en de effecten op beschermde soorten.

In de nieuwe wet is daarnaast een zogenaamde 'algemene zorgplicht' opgenomen. De zorgplicht is van toepassing op alle planten en dieren, ongeacht of ze wettelijk beschermd zijn. De zorgplicht houdt in dat er bij ingrepen, zoals bouwactiviteiten, altijd zorgvuldig moet worden omgegaan met aanwezige planten en dieren. Schadelijke activiteiten moeten zoveel mogelijk worden voorkomen.

Uit de natuurtoets blijkt dat:

- Op korte afstand (300 meter) ten zuidwesten van het plangebied is een nestpaal voor ooievaars aanwezig. Ooievaars hebben een hoge tolerantie en zijn weinig kwetsbaar voor verstoring. De beoogde invulling met woningen heeft een weinig verstorend karakter. Er is zodoende geen sprake van negatief effect op de functionaliteit van de nestlocatie.
- Gedurende de broedtijd zijn diverse algemene vogels broedend te verwachten in en in de directe omgeving van het plangebied.
- In het plangebied zijn geen beschermde flora, zoogdieren, amfibieën, reptielen, vissen en ongewervelden aangetroffen of te verwachten, uitgezonderd soorten waarvoor in de provincie Gelderland vrijstelling van ontheffingsplicht geldt. Vervolgstappen zijn voor deze soortgroepen niet aan de orde.
- Het onderdeel 'soortbescherming' van de Wnb staat de wijziging van de bestemming niet in de weg.

<sup>2</sup> buRO - bureau voor ruimtelijke ordening B.V., Berekening Aeriuscalculator Bestemmingsplan Ooster Mheenweg 7 Hierden – Verkeer in gebruiksfase, Aeriuskenmerk RoC8nNyUUj54, Amersfoort, 14 juli 2021

Opgemerkt wordt dat werkzaamheden die broedbiotopen van aanwezige vogels beschadigen dienen te allen tijde te worden voorkomen. Uitvoering van de werkzaamheden dient zoveel mogelijk buiten het broedseizoen plaats te vinden. Voor het broedseizoen wordt geen standaard periode gehanteerd, maar is het van belang of een broedgeval wordt verstoord, ongeacht de datum. Voor de meeste soorten kan de periode tussen 1 maart en 15 juli worden aangehouden als broedseizoen. Indien werkzaamheden in de periode half februari tot half december worden opgestart, wordt geadviseerd om voorafgaand aan de werkzaamheden een broedvogelcontrole door een ter zake deskundige uit te laten voeren.

# **5.4. Watertoets**

<span id="page-41-0"></span>Op grond van artikel 3.1.6 Bro dient in de toelichting op ruimtelijke plannen, een waterparagraaf te worden opgenomen. Hierin staat de wijze waarop rekening is gehouden met de gevolgen van het plan op de waterhuishouding. In die paragraaf dient uiteengezet te worden of en in welke mate het plan gevolgen heeft voor de waterhuishouding (waaronder grondwater en waterveiligheid). Het is de schriftelijke weerslag van de zogenaamde watertoets: 'het hele proces van vroegtijdig informeren, adviseren (door de waterbeheerder), afwegen en beoordelen van waterhuishoudkundige aspecten in ruimtelijke plannen en besluiten'.

Op 1 juli 2021 is de watertoets3 ingevuld waaruit blijkt dat in het plangebied liggen geen belangrijke oppervlaktewateren (zogenaamde primaire of A- watergangen), waterkeringen of gebieden die zijn aangewezen voor regionale waterberging aanwezig zijn. Dit betekent dat dit plan geen essentiële waterbelangen raakt. Op basis daarvan wordt door het waterschap voor het onderhavige plan een positief wateradvies gegeven.

#### *Aandachtspunten*

Voor de verdere uitwerking en concretisering van de beoogde ontwikkeling, geeft het waterschap aan dat rekening gehouden moet worden met een aantal algemene en gebiedsspecifieke aandachtspunten voor water.

#### *Algemene aandachtspunten*

#### ▪ Vasthouden - bergen - afvoeren

Een belangrijk principe is dat een deel van het hemelwater binnen het plangebied wordt vastgehouden en/of geborgen en dus niet direct afgevoerd wordt naar de riolering of het oppervlaktewater. Hiermee wordt bereikt dat de waterzuiveringsinstallatie beter functioneert, verdroging wordt tegen gegaan en piekafvoeren in het oppervlaktewater (met eventueel wateroverlast in benedenstrooms gelegen gebieden) wordt voorkomen. Bij lozing op oppervlaktewater zal hiervan een melding gedaan moeten worden bij het waterschap.

<sup>3</sup> Waterschap Vallei en Veluwe, 20210701-10-27002, 1 juli 2021

### ▪ Grondwaterneutraal bouwen

Om grondwateroverlast te voorkomen adviseert het waterschap om boven de gemiddelde hoogste grondwaterstand (GHG) te ontwerpen. Dit betekent dat aspecten zoals ontwateringsdiepte en infiltratie van hemelwater, beschouwd worden ten opzichte van de GHG. Het structureel onttrekken / draineren van grondwater is geen duurzame oplossing en moet worden voorkomen. Het waterschap adviseert de initiatiefnemer dan ook om voorafgaand aan de ontwikkeling een goed beeld te krijgen van de heersende grondwaterstanden en GHG. Eventuele grondwateroverlast is in eerste instantie een zaak voor de betreffende perceeleigenaar.

#### ▪ Schoon houden - scheiden - schoon maken

Om verontreiniging van bodem, grond- en/of oppervlaktewater te voorkomen is het van belang dat het afstromende hemelwater niet verontreinigd raakt. Dit kan door nadere eisen of randvoorwaarden te stellen aan bijvoorbeeld de toegepaste (bouw)materialen. Initiatiefnemer wordt gevraagd om duurzame bouwmaterialen te gebruiken.

#### *Gebiedsspecifieke aandachtspunten*

- Grondwaterfluctuatiezone
Het plangebied ligt in de grondwaterfluctuatiezone, zoals die door de Provincie Gelderland is bepaald. Dit is een zone langs de flanken van het Veluwemassief, waar de grondwaterstanden naar verwachting op termijn zullen stijgen. Afhankelijk van de verwachtte stijging kan het raadzaam zijn daar nu rekening mee te houden, om toekomstig grondwateroverlast te voorkomen.

Voor alle ruimtelijke ontwikkelingen gelden de algemene uitgangspunten die in het waterbeleid zijn beschreven (zie paragraaf [3.8)](#page-27-1).

De gemeente Harderwijk adviseert een minimale afstand van 70 cm aan te houden tussen de gemiddelde hoogste grondwaterstand (GHG) en maaiveld. Volgens door de gemeente Harderwijk verstrekte gegevens bedraagt de GHG op de beoogde ontwikkellocatie circa 2,5 meter boven NAP. De hoogte van het maaiveld bevindt zich op 3,4 meter boven NAP (bron: AHN). Het verschil tussen GHG en maaiveld is 90 cm wat betekent dat het maaiveld in principe niet opgehoogd hoeft te worden. Het bouwpeil komt echter op circa 3,7 meter boven NAP te liggen. Dit maakt de marge nog groter. Het huishoudelijk afvalwater van de woningen zal geloosd worden op het gemeentelijke riool. Het hemelwater wordt afgekoppeld van het rioolsysteem en lokaal verzameld en verwerkt. Uitgaande van een oppervlakte aan verharding van 1376 m² en het vasthouden van 60 mm regenwater per m² aan verharding, betekent dit dat er een infiltratiecapaciteit van 82,6 m3 in het plangebied gerealiseerd moet worden. Dit wordt gerealiseerd door het toepassen van infiltratiekratten. Die kratten kunnen (een deel van) het hemelwater vasthouden en er komt groen op het perceel, wat voor natuurlijke afstroom van hemelwater zorgt.

#### *Conclusie*

Het bestemmingsplan is in overeenstemming met het waterbeleid.

# <span id="page-43-0"></span>**5.5. Milieu**

# **5.5.1. Inleiding**

<span id="page-43-1"></span>Deze paragraaf komen de relevante milieu- en omgevingsaspecten aan bod. Het betreffen hier de randvoorwaarden en beperkingen die voorkomen uit het beleid en wetgeving op het gebied van: geluid (Wet geluidhinder), luchtkwaliteit (Wet luchtkwaliteit), bodem (Wet bodembescherming), bedrijvigheid (Wet milieubeheer) en externe veiligheid (BRZO, REVI, Bevi, Wet milieubeheer).

# **5.5.2. Geluidhinder**

<span id="page-43-2"></span>De mate waarin geluid, veroorzaakt door het wegverkeer en/of door een industrieterrein, het woonmilieu mag belasten, is geregeld in de Wet geluidhinder. In de Wet geluidhinder zijn normen opgenomen voor de toelaatbare geluidbelasting als gevolg van de verschillende geluidbronnen. De Wgh maakt een onderscheid tussen de voorkeursgrenswaarde en de hoogst toelaatbare geluidbelasting. Wanneer de geluidbelasting onder de voorkeursgrenswaarde valt, worden de effecten van geluid zonder meer toelaatbaar geacht. Indien de voorkeursgrenswaarde wordt overschreden, maar de geluidbelasting de ten hoogste toelaatbare geluidwaarde niet te boven gaat, is de overschrijding na een afweging, toelaatbaar.

De voorkeursgrenswaarde voor wegverkeerslawaai is 48 dB en de ten hoogst toelaatbare waarde is 63 dB, voor binnenstedelijk gebied. De voorkeursgrenswaarde vanwege een gezoneerd industrieterrein is 50 dB(A) en de ten hoogst toelaatbare waarde is 55 dB(A).

# *Wegverkeerslawaai*

Verkeerswegen hebben volgens de Wet geluidhinder aan weerszijden zones. Een zone kan, afhankelijk van de situatie, een breedte hebben van 100 tot 600 m. Binnen deze wettelijke zones geldt het grenswaardensysteem van de Wgh voor het toetsen van geluidsgevoelige bestemmingen zoals woningen. Akoestisch onderzoek is noodzakelijk, wanneer dergelijke bestemmingen nieuw in de wettelijke zones worden geprojecteerd.

Ten behoeve van het bestemmingsplan 'Hierden Dorp - Ooster Mheenweg" is akoestisch onderzoek4 uitgevoerd waaruit blijkt dat de geluidsbelasting als gevolg van de Zuiderzeestraatweg ruim onder de voorkeursgrenswaarde ligt. De geluidsbelasting op de gevels van de te bouwen woningen ten gevolge van het verkeer op de zoneplichtige weg (de Zuiderzeestraatweg) bedraagt maximaal 41 dB. De voorkeursgrenswaarde van 48 dB wordt daarmee niet overschreden. Met betrekking tot de gecumuleerde geluidsbelasting is de milieukwaliteit te classificeren als 'goed' ter plaatse van de gevels. De Gezondheidseffectscreening score (GES) is 1. Hiermee wordt voldaan aan de ambitie van de gemeente Harderwijk. Het plangebied horende bij dit bestemmingsplan ligt nog verder van die Zuiderzeestraatweg. Logischerwijs is de geluidsbelasting daardoor nog lager. Het wegverkeerslawaai vormt derhalve geen belemmering voor het nieuwe bestemmingsplan.

<sup>4</sup> BVA Verkeersadviezen, Woningbouw Ooster Mheenweg Hierden, 18032, Zwolle, juli 2018

# *Spoorweglawaai*

Het plangebied ligt niet in de geluidszone van het dichtstbijzijnde spoorweg Amersfoort - Zwolle. Het spoorweglawaai vormt derhalve geen belemmering voor het nieuwe bestemmingsplan

#### *Industrielawaai*

Het plangebied ligt niet in de geluidszone van een bedrijventerrein. Het industrielawaai vormt derhalve geen belemmering voor het nieuwe bestemmingsplan.

#### **5.5.3. Luchtkwaliteit**

<span id="page-44-0"></span>De Wet luchtkwaliteit (verankerd in de Wet Milieubeheer hoofdstuk 5, titel 2) is een implementatie van diverse Europese richtlijnen omtrent luchtkwaliteit, waarin ter bescherming van mens en milieu onder andere grenswaarden voor vervuilende stoffen in de buitenlucht (o.a. fijn stof en stikstofdioxide) zijn vastgesteld.

De wet stelt bij een (dreigende) grenswaardenoverschrijding aanvullende eisen en beperkingen voor ruimtelijke plannen die "in betekenende mate" (IBM) leiden tot verslechtering van de luchtkwaliteit. Daarnaast moet uit het oogpunt van een goede ruimtelijke ordening afgewogen worden of het aanvaardbaar is het plan op deze plaats te realiseren. Hierbij speelt de blootstelling aan luchtverontreiniging een rol, ook als het plan "niet in betekenende mate" (NIBM) bijdraagt aan de luchtverontreiniging.

Naast de Wet luchtkwaliteit heeft de gemeente Harderwijk aanvullend beleid vastgesteld met betrekking tot projecteren van gevoelige bestemmingen op minder dan 300 meter van een rijksweg en 50 meter van een provinciale weg. Doel van dit beleid is om kwetsbare groepen, zoals kinderen, astmapatienten en ouderen, zoveel mogelijk te beschermen tegen ongezonde lucht. Deze groepen hebben een verhoogde gevoeligheid voor luchtverontreiniging. Het beleid bepaalt dat nieuwe scholen (basisonderwijs, voorgezet onderwijs of overig onderwijs aan minderjarigen), kinderdagverblijven, bejaarden-, verzorgings- en verpleeghuizen niet meer binnen 50 meter vanaf de provinciale weg en 300 meter van een rijksweg gebouwd mogen. Op grond van de Wet Luchtkwaliteit worden er binnen het plangebied wel/geen grenswaarden overschreden ook zijn er wel/geen dreigende grenswaardenoverschrijdingen. Het plangebied ligt niet binnen de 50-meter contour van de N302 en ook niet binnen de 300-meter contour van de A28. Binnen 50 meter mogen geen gevoelige bestemmingen worden geprojecteerd.

De voorgenomen ontwikkeling betreft de realisatie van 7 woningen en blijft daarmee ver onder de 1.500 waarmee het plan niet in betekenende mate bijdragt tot verslechtering van de luchtkwaliteit. Op basis van artikel 5.16, lid 1 onder a van de Wet milieubeheer (Wm) kan gesteld worden dat de luchtkwaliteit geen belemmering vormt voor de voorgenomen ontwikkeling.

#### **5.5.4. Bodemkwaliteit**

<span id="page-44-1"></span>Ten aanzien van de bodemkwaliteit geldt de Wet bodembescherming (Wbb) en het (bijbehorende) Besluit bodemkwaliteit. Bij een ruimtelijk plan moet de bodemkwaliteit van het betreffende gebied inzichtelijk worden gemaakt. Hierbij is van belang te weten of er bodemverontreiniging is die de functiedoelen kan frustreren, of er gezondheidsrisico's of ecologische risico's daardoor zijn en wat de mogelijkheden zijn om er tijdig iets aan te doen. Hiervoor is wettelijk verplichte informatie over de bodemkwaliteit nodig.

Er is een verkennend en nader bodemonderzoek5 uitgevoerd.

#### *Verkennend bodemonderzoek*

Op basis van de resultaten van het uitgevoerde vooronderzoek is geconcludeerd dat de onderzoekslocatie onverdacht is ten aanzien van bodemverontreiniging. De opzet van het bodemonderzoek is gebaseerd op de onderzoeksstrategie voor een onverdachte nietlijnvormige locatie (ONV-NL).

Geconcludeerd wordt dat de hypothese 'onverdachte locatie' geen stand houdt. In één mengmonster van de bovengrond is een matig verhoogd gehalte koper aangetoond. Verder zijn in de bovengrond diverse licht verhoogde gehalten aangetoond. In de ondergrond (>0,5 m-mv) zijn geen verhoogde gehalten aangetoond. Uit separate analyse van de deelmonsters van mengmonster blijkt dat in de bovengrond (0,0 – 0,5 m-mv) ter plaatse van boringen twee boringen matig verhoogde gehalten koper zijn aangetoond. In het grondwater zijn tijdens het verkennend bodemonderzoek sterk verhoogde gehalten nikkel en zink aangetoond. Daarnaast zijn matig verhoogde gehalten barium en cadmium aangetoond. Verder is een licht verhoogd gehalte kobalt aangetoond. Na herbemonstering blijkt uit de analyseresultaten dat nogmaals sterk verhoogde gehalten nikkel en zink zijn aangetoond. Kobalt is echter bij de herbemonstering eveneens in een sterk verhoogd gehalte aangetoond. Barium en cadmium zijn niet meer in matig verhoogde gehalten aangetoond. Tijdens het historisch onderzoek zijn voor deze matig en sterk verhoogde gehalten geen specifieke bronnen naar voren gekomen. Ook zijn tijdens het veldwerk in en rond het grondwaterniveau geen waarnemingen gedaan die kunnen duiden op een verontreiniging in het grondwater. Mede gezien de fluctuatie van de gehalten wordt verwacht dat het van nature voorkomende gehalten zijn. Aangezien in de grond geen bijmeningen zijn aangetroffen, is de locatie onverdacht ten aanzien van asbesthoudende materialen in de bodem en wordt een asbest in grondonderzoek niet noodzakelijk geacht.

#### *Nader onderzoek*

Ter plaatse van twee boringen zijn matig verhoogde gehalten koper aangetoond en een aanvullend onderzoek is wenselijk geacht. Op basis van de vooraf bekende informatie is volgende NTA 5755 vooraf een inschatting gemaakt van de verontreinigingssituatie en zijn onderzoeksvragen geformuleerd, het zogenaamde 'conceptueel model'. Na uitvoering van het onderzoek is het 'conceptueel model' bijgewerkt en wordt het volgende geconcludeerd:

<sup>5</sup> PJ Milieu BV., Verkennend en nader bodemonderzoek, 21008601A, Putten, 1 april 2021

- 1. analytisch zijn in de grond licht tot matig verhoogde gehalten koper aangetoond. Één maal is ter plaatse van één boring in bodemtraject 0,0 – 0,5 m-mv een sterk verhoogd gehalte koper (120 mg/kg d.s.) aangetoond;
- 2. binnen de onderzoekslocatie zijn matig tot sterk verhoogde gehalten koper aanwezig over een oppervlakte van circa 530 m² tot een diepte van 0,5 m-mv. De totale omvang van de verontreiniging bedraagt hiermee circa 265 m3. Hiervan is circa 15 m3 sterk verontreinigd;
- 3. het betreft een historisch geval van niet ernstige bodemverontreiniging in de zin van de Wet Bodembescherming. Er is derhalve geen sprake van spoedeisendheid. Uit het verkennend en nader bodemonderzoek blijkt dat buiten het sterk verhoogd gehalte koper de gehele bovengrond niet voldoet aan de indicatieve bodemkwaliteitsklasse Wonen. Deze bovengrond wordt indicatief ingedeeld in klasse Industrie.

#### *Aanbevelingen*

De onderzoeksresultaten geven geen aanleiding om aanvullend of nader onderzoek (incl. asbest) te adviseren. Aanbevolen wordt de circa 15m³ verontreiniging met koper ter plaatse van één van de boringen (0,0 – 0,5 m-mv) door middel van een beknopt plan van aanpak voorafgaand aan werkzaamheden te saneren. Indien wordt overgegaan tot sanering kan een beknopt saneringsplan te worden opgesteld. Dit dient goedgekeurd te zijn door het bevoegde gezag (Gemeente Harderwijk/Omgevingsdienst Noord-Veluwe). Werkzaamheden dienen conform de veiligheidseisen van de CROW 400 uitgevoerd te worden. Het onderzoek is onder Kwalibo (een onderdeel van het Besluit bodemkwaliteit) uitgevoerd. Het betreft echter geen partijkeuring. Bij afvoer van grond of verhardingsmaterialen van de locatie kan er sprake zijn van verwerkingskosten. Door derden kan, ongeacht de resultaten van dit bodemonderzoek, een keuring van de af te voeren partij verlangd worden.

#### **5.5.5. Geur**

<span id="page-46-0"></span>Geur in de leefomgeving is grotendeels afkomstig van bedrijvigheid. Elke geur kan boven een bepaalde concentratie hinder veroorzaken. Om hinder van agrarische bedrijven te voorkomen is de Wet geurhinder en veehouderij (Wgv) van toepassing. De wet regelt onderlinge afstanden tussen geurgevoelige functies, zoals woningen, recreatieobjecten en agrarische bedrijvigheid.

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odeur units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odeur units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

Binnen een straal van 100 meter rondom het plangebied bevinden zich geen veehouderijen en in de verdere directe omgeving van het plangebied bevinden zich ook geen intensieve veehouderijen. Geurhinder afkomstig van veehouderijen is daarmee niet aan de orde. Echter is het zo dat Hierden een dorp is met een agrarisch karakter. Het kan voorkomen dat in dergelijke dorpen soms geuren worden geroken die als onprettig ervaren kunnen worden. De beoogde ontwikkellocatie ligt in de buurt van agrarisch gebied en zal dus af en toe te maken hebben met deze geuren. Er bevinden zich echter dusdanig veel woningen in de buurt van de te ontwikkelen locatie dat er mag worden aangenomen dat geur geen belemmerende factor vormt voor het woongenot.

Het milieuaspect geurhinder vormt geen belemmering voor het bestemmingsplan.

# **5.5.6. Externe veiligheid**

#### <span id="page-47-0"></span>*Inleiding*

Activiteiten met gevaarlijke stoffen brengen risico's op zware ongevallen met mogelijk grote gevolgen voor de omgeving met zich mee. Externe veiligheid richt zich op het beheersen van deze risico's. Het gaat daarbij om de productie, opslag en gebruik van gevaarlijke stoffen (bijvoorbeeld ammoniak en LPG) en het transport van gevaarlijke stoffen over weg, water en spoor en door buisleidingen. Deze activiteiten leggen beperkingen op aan de omgeving omdat veiligheidsafstanden tussen risicovolle activiteiten en (beperkt) kwetsbare objecten nodig zijn. Externe veiligheid kent twee belangrijke toetsingscriteria waarmee het risico gekwantificeerd kan worden: het plaatsgebonden risico en het groepsrisico. Beide risico's zijn gebaseerd op een kansbenadering en zijn niet effectgericht. Dat betekent dat de gevolgen van een ongeval met gevaarlijke stoffen merkbaar zijn buiten de afstanden die gelden voor het plaatsgebonden risico en het groepsrisico.

#### *Besluit externe veiligheid inrichtingen (Bevi)*

Voor bepaalde risicovolle bedrijven geldt het Besluit externe veiligheid inrichtingen (Bevi). Hierin zijn de risiconormen voor externe veiligheid met betrekking tot bedrijven met gevaarlijke stoffen wettelijk vastgelegd. Transport van gevaarlijke stoffen (water, spoor, weg). Voor de beoordeling van de risico's vanwege transport van gevaarlijke stoffen geldt het Besluit externe veiligheid transportroutes (Bevt), met als uitvloeisel het zogeheten Basisnet en de bijbehorende regeling

Basisnet. Transport van gevaarlijke stoffen door buisleidingen Voor de beoordeling van de ris co's van transport van gevaarlijke stoffen door buisleidingen geldt het Besluit externe veiligheid buisleidingen (Bevb). Naast de toetsing aan het plaatsgebonden risico en het groepsrisico is hierin vastgelegd dat aan weerszijden van een buisleiding een bebouwingsvrije afstand moet worden aangehouden voor beheer en onderhoud aan de buisleidingen.

# *Beleidsvisie externe veiligheid*

In april 2014 is de Beleidsvisie externe veiligheid vastgesteld. Uitgangspunt van deze beleidsvisie is de toepassing van verschillende restrictieniveaus voor het al dan niet toestaan van risicovolle bedrijven op bedrijventerreinen. Elk bedrijventerrein is gekoppeld aan een restrictieniveau. Nieuwe risicobedrijven die onder het Bevi vallen worden dus niet per definitie uitgesloten, maar dit is wel als restrictieniveau opgenomen. Het oprichten van nieuwe risicovolle bedrijven buiten bedrijventerreinen wordt tevens niet per definitie uitgesloten, al moet wel rekening worden gehouden met een optimale ruimtelijke ordening en veiligheid.

# *Toetsing*

# ▪ Stationaire bronnen

In de buurt van het plangebied bevindt zich een wellnesscomplex met een opslag voor gevaarlijke stoffen. Dit is op navolgende afbeelding weergegeven. Het plangebied valt echter niet binnen het invloedsgebied van deze stationaire bron. Er zijn dan ook geen belemmeringen voor het plan.

#### **Afbeelding 4: Uitsnede risicokaart.**

# ▪ Mobiele bronnen (route gevaarlijke stoffen)

Het plangebied ligt binnen het invloedsgebied groepsrisico van de spoorlijn Zwolle – Amersfoort, op een afstand van ongeveer 1.650 meter. Gezien de ligging van de spoorlijn op meer dan 200 meter van het plangebied volstaat een 'beperkte' verantwoording van het groepsrisico.

#### *Beperkte verantwoording groepsrisico*

Op basis van het Bevt dient voor een ruimtelijk besluit buiten de 200 meter vanaf de transportroute ingegaan te worden op de mogelijkheden tot voorbereiding van bestrijding en beperking van de omvang van een ramp op die weg, spoorweg of dat binnenwater. De mogelijkheden voor personen om zich in veiligheid te brengen indien zich op die weg, spoorweg of dat binnenwater een ramp voordoet. Dit is alleen van toepassing op nog niet aanwezige (beperkt) kwetsbare objecten. Daarnaast stelt het Bevt dat de Veiligheidsregio in de gelegenheid gesteld moet worden om advies uit te kunnen brengen over de mogelijkheden van de bestrijdbaarheid en zelfredzaamheid. Uit de notitie 'VGR voor standaard externe veiligheidssituaties' 4 blijkt dat wanneer een ruimtelijk besluit buiten de 200 meter zone van een transportroute ligt en het besluit geen objecten toestaat voor verminderd zelfredzame personen, er sprake is van een standaard externe veiligheidssituatie. Voor deze situaties wordt de onderstaande verantwoording van het groepsrisico gehanteerd.

#### ▪ Maatgevende scenario's

De maatgevende scenario´s voor de mogelijkheden voor de bestrijdbaarheid en zelfredzaamheid waarbij het plangebied binnen het invloedsgebied van brandbare gassen en toxische vloeistoffen/gassen ligt is een wolkbrandexplosie en een toxische wolk. Onderstaand is vanuit deze scenario's ingegaan op de mogelijkheden voor de bestrijdbaarheid en zelfredzaamheid. De mogelijkheden tot voorbereiding van bestrijding en beperking van de omvang van een ramp Bij een calamiteit zal de brandweer zich inzetten om effecten ten gevolge van het incident te beperken of te voorkomen. Deze inzet zal voornamelijk plaatsvinden bij de bron. De brandweer richt zich dan niet direct op het bestrijden van effecten in of nabij het plangebied. Eventuele secundaire branden in het plangebied kunnen met behulp van de primaire bluswatervoorzieningen worden bestreden door de brandweer. De mogelijkheden voor bestrijdbaarheid worden daarom niet verder in beschouwing genomen. De mogelijkheden voor personen om zich in veiligheid te brengen Bij een calamiteit is het belangrijk dat de aanwezigen in het plangebied worden geïnformeerd hoe te handelen bij een incident. Hiervoor wordt gebruik gemaakt van de zogenaamde waarschuwings- en alarmeringspalen (WAS-palen) of NL-alert. Bij een scenario waarin toxische stoffen vrijkomen, is het advies om te schuilen in een gebouw, waarvan ramen, deuren en ventilatie gesloten kunnen worden. Bij een wolkbrandexplosie scenario is het advies om te vluchten van de risicobron af.

#### *Conclusie verantwoording groepsrisico*

Op basis van de hierboven genoemde overwegingen kan worden geconcludeerd dat er voldoende mogelijkheden voor de bestrijdbaarheid en zelfredzaamheid zijn. Dit betekent dat er geen nadere eisen aan het plan worden gesteld in het kader van het milieuaspect externe veiligheid.

#### *Conclusie externe veiligheid*

Het aspect externe veiligheid vormt geen belemmering voor de uitvoerbaarheid van dit plan.

# **5.5.7. Bedrijven en milieuzonering**

<span id="page-50-0"></span>Om bedrijfsvestigingen te kunnen toetsen op milieuhygiënische aspecten wordt het instrument milieu-zonering gehanteerd. Hieronder wordt verstaan een voldoende ruimtelijke scheiding tussen enerzijds milieubelastende bedrijven of inrichtingen en anderzijds hindergevoelige functies, zoals woningen. Algemeen wordt hiervoor de handreiking 'Bedrijven en milieuzonering' van de Vereniging van Nederlandse Gemeenten gebruikt. Hierin zijn aan bedrijven milieucategorieën toegekend. Per bedrijf is aangegeven wat de gewenste afstand is tot een rustige woonwijk. Deze afstanden kunnen als basis worden gehanteerd, maar zijn indicatief. De feitelijke emissies (geluid, geur, stof et cetera) van een bedrijf kunnen aanleiding zijn om een andere afstand aan te houden.

In de VNG-uitgave 'Bedrijven en Milieuzonering' wordt een tweetal gebiedstypen onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer.

Het onderhavige bestemmingsplan ziet niet op een inrichting als bedoeld in de Wet milieubeheer (Wm). In de directe omgeving van de onderhavige locatie zijn geen bedrijven gelegen die noemenswaardige milieubelasting veroorzaken in de omgeving. Er is een kleine brandweerkazerne (1 grote en 1 kleine wagen) gelegen schuin, tegenover de kavel waar de beoogde ontwikkeling plaats moet vinden en een basisschool aan de overzijde van de Ooster Mheenweg. Volgens de Handreiking Bedrijven en Milieuzonering valt een brandweerkazerne in categorie 3.1 met een richtafstand van 50 meter en een basisschool in categorie 2 met een richtafstand van 30 meter in een 'rustige woonwijk'. Aan de richtafstand zoals wordt voorgeschreven wordt in de huidige situatie niet voldaan als wordt uitgegaan van het gebiedstype 'rustige woonwijk'. In (de omgeving van) het plangebied is echter sprake van een 'gemengd gebied'. De omgeving wordt namelijk gekenmerkt door functies als wonen, maatschappelijk, detailhandel, horeca en (agrarische) bedrijvigheid. De richtafstanden kunnen daarom met één stap naar beneden worden teruggebracht wat betekent dat voor de brandweerkazerne een richtafstand van 30 meter geldt en voor de basisschool 10 meter. Aan deze afstanden voldoet dit bestemmingsplan.

Daarnaast is het noemenswaardig dat de brandweerkazerne en basisschool reeds zijn ingeklemd tussen bestaande woningen. Wat betreft de brandweerkazerne heeft dit vermoedelijk te maken met de geringe omvang van de kazerne waardoor de kans op mogelijke overlast als verwaarloosbaar mag worden beschouwd. In dit licht zal de aanwezigheid van de kazerne en basisschool geen problemen opleveren voor de beoogde ontwikkeling. In het kader van de Wet milieubeheer zijn er geen belemmeringen voor het nieuwe bestemmingsplan.

#### **5.5.8. Vormvrije m.e.r.-beoordeling**

#### <span id="page-50-1"></span>*Algemeen*

Een milieueffectrapportage (m.e.r.) is een hulpmiddel om het milieu bij de voorbereiding van plannen en projecten een volwaardige plaats in de besluitvorming te geven. Het daaruit voortvloeiende milieueffectrapport (MER) is een voorwaarde om het betreffende planologische beluit te kunnen nemen. Een m.e.r. is verplicht bij initiatieven en activiteiten van publieke en private partijen die belangrijke nadelige gevolgen voor het milieu kunnen hebben. De Wet milieubeheer regelt de m.e.r.-procedure en het Besluit m.e.r. regelt welke activiteiten m.e.r.-plichtig of m.e.r. beoordelingsplichtig zijn. In de C- en D-lijst in de Bijlage bij het Besluit m.e.r. staat of sprake is van een m.e.r.-plicht of m.e.r.-beoordelingsplicht. Per categorie van activiteiten is een drempelwaarde voor de omvang van activiteiten gegeven. Boven de C-drempel geldt een m.e.r.-plicht. Tussen de C- en D-drempel geldt een m.e.r.-beoordelingsplicht. Onder de D-drempel geldt een vormvrije m.e.r.-beoordelingsplicht.

Er is sprake van een vormvrije m.e.r.-beoordeling indien:

- 1. het gaat over één of meer activiteiten die voorkomen op de D-lijst van het Besluit m.e.r.,
- 2. de omvang van die activiteit(en) ligt onder de drempelwaarde.

Voor de vormvrije m.e.r.-beoordeling geldt dat het bevoegd gezag toetst of de activiteit(en) belangrijke nadelige gevolgen voor het milieu hebben. Dit gebeurt aan de hand van de volgende inhoudelijke beoordelingscriteria:

- 1. De kenmerken van de activiteit.
- 2. De plaats van de activiteit.
- 3. De kenmerken van mogelijke effecten.

In Bijlage III van de Europese M.e.r.-richtlijn staan bij deze drie criteria verschillende subcriteria, zoals 'cumulatie met andere projecten'.

Op het moment dat een vormvrije m.e.r-beoordeling aan de orde is, dient het bevoegd gezag een (vormvrije) m.e.r.-beoordelingsbesluit te nemen. Hieruit dient duidelijk te worden of er sprake is van nadelige gevolgen voor het milieu die het maken van een milieueffectbeoordelingsrapport dan wel milieueffectrapport rechtvaardigen. Op het moment dat deze gevolgen niet aanwezig zijn, kan worden volstaan met de opgestelde vormvrije m.e.r.-beoordeling.

#### *Analyse*

Dit bestemmingsplan voorziet in een eindbestemming "Wonen" inclusief de bouw van 7 woningen. Daarmee voldoet de ontwikkeling aan de definitie van een 'besluit' als bedoeld in het Besluit m.e.r. Dit betekent dat dit bestemmingsplan m.e.r.-(beoordelings)plichtig is, indien activiteiten worden mogelijk gemaakt die genoemd worden in onderdeel C of D van de bijlage bij het Besluit m.e.r. In dit geval is sprake van een ontwikkeling die niet wordt genoemd in onderdeel C van de bijlage bij het Besluit m.e.r. en is daarom niet direct m.e.r.-plichtig. Het kan echter nog steeds het geval zijn dat er een (vormvrije) m.e.r. beoordeling opgesteld moet worden. Onderdeel D 11.2, kolom 1, van de bijlage bij het Besluit m.e.r., luidt als volgt: 'De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen'. De vraag is of de voorgenomen ontwikkeling qua aard, omvang, vormgeving en ligging kan worden aangemerkt als zijnde een stedelijk ontwikkelingsproject.

# *Stedelijk ontwikkelingsproject*

Gelet op de aard en omvang van het voornemen, het bouwen van 7 woningen in reeds bebouwd gebied met een dorps karakter op een perceel van circa 2.500 m², is de benaming stedelijk ontwikkelingsproject niet passend. De voorgenomen ontwikkeling past qua vorm in het dorpse karakter van Hierden. Daarnaast is in de voorgaande paragrafen geconcludeerd dat de verschillende milieuaspecten niet belemmerend zijn voor dit bestemmingsplan. Belangrijke milieueffecten zijn op basis van de gedane onderzoeken uitgesloten en de voorgenomen ontwikkeling wordt niet aangemerkt als zijnde een stedelijke ontwikkeling. Doordat het bouwen van 7 woningen ook niet als activiteit in de andere onderdelen van onderdeel D, kolom 1, van de bijlage bij het Besluit m.e.r. genoemd is, is geen sprake van een (vormvrije) m.e.r. beoordelingsplicht.

# *Conclusie*

De conclusie is dat het bestemmingsplan niet m.e.r.-plichtig is, niet m.e.r.-beoordelingsplichtig is en niet vormvrije m.e.r.-beoordelingsplichtig is.

# **5.6. Kabels en leidingen**

<span id="page-52-0"></span>In bestemmingsplannen worden uitsluitend kabels en leidingen (gas, water, elektra, rioolpersleidingen) opgenomen die ruimtelijke relevantie hebben en/of van belang zijn in het kader van beheer, externe veiligheid of gezondheidsrisico's. Het gaat dan altijd om de hoofdtransportstructuur. In elk bestemmingsplangebied bevinden zich uiteraard ook kabels en leidingen voor distributie en huisaansluitingen, maar die worden niet in het plan opgenomen. In het plangebied bevinden zich geen ruimtelijk relevante kabels en leidingen. Kabels en leidingen vormen derhalve geen belemmering voor het nieuwe bestemmingsplan.

# <span id="page-52-1"></span>**5.7. Verkeer en parkeren**

# **5.7.1. Verkeer**

<span id="page-52-2"></span>Het verkeers- en vervoersbeleid van de gemeente Harderwijk is opgenomen in het Verkeersstructuurplan (VSP). Het VSP is in december 2010 vastgesteld door de gemeenteraad van Harderwijk en het plan bestaat uit een deel Mobiliteitsvisie (met een doorkijk naar 2030) en een deel Gemeentelijk Verkeers- en Vervoersplan (met een doorkijk tot 2015).

Het VSP geeft aan dat de komende jaren prioriteit wordt gegeven aan het aanpakken van verkeersonveiligheid in algemene zin en verkeersonveilige locaties in het bijzonder en daarnaast het stimuleren van het fietsverkeer in de gemeente Harderwijk. Langs de beoogde ontwikkellocatie ligt de Ooster Mheenweg. Dit is een overwegend rustige weg met een maximumsnelheid van 30 km/u. Er is geen sprake van een verkeeronveilige locatie. Ook in de toekomstige situatie blijft dit zo. Er is geen grote toename van verkeersbewegingen omdat het om slechts 7 woningen gaat. Ook is er in het groenontwerp zal rekening worden gehouden met overzichtelijkheid. Eventueel aankomend verkeer op de weghelft die het dichtst bij de ontwikkellocatie ligt zal goed zichtbaar moeten zijn.

#### **5.7.2. Parkeren**

<span id="page-53-0"></span>In het ontwerp is rekening gehouden met voldoende parkeergelegenheid op eigen terrein. Er zijn 13 parkeerplaatsen ingetekend in het ontwerp. Volgens de parkeernormen van de gemeente Harderwijk moeten er 12,6 parkeerplaatsen (7 x 1,8) gerealiseerd worden (Parkeernormennota Harderwijk, 2013). Aan de eisen die de gemeente stelt aan parkeren wordt hiermee voldaan. De entree van het perceel wordt aangesloten op de bestaande Ooster Mheenweg. Vanuit het oogpunt van parkeren is er geen belemmering voor het nieuwe bestemmingsplan.

# <span id="page-54-0"></span>**6. Juridische aspecten**

# <span id="page-54-1"></span>**6.1. Inleiding**

# **6.1.1. Informatie bestemmingsplan**

<span id="page-54-2"></span>Ingevolge de Wet ruimtelijke ordening (Wro), het Besluit ruimtelijke ordening (Bro) en de daarbij behorende ministeriele regelingen, dienen bestemmingsplannen op vergelijkbare wijze opgebouwd, gepresenteerd en tevens digitaal uitwisselbaar gemaakt te worden. De regeling is afgestemd op de Wro, Bro en daarbij behorende ministeriele regelingen. Hiermee wordt de rechtsgelijkheid en de uniformiteit binnen de gemeentelijke c.q. landelijke bestemmingsplannen gediend. Het bestemmingsplan is tevens afgestemd op de terminologie en regelgeving zoals opgenomen in de op 1 oktober 2010 in werking getreden Wet algemene bepalingen omgevingsrecht. Een bestemmingsplan kan echter niet alles regelen. Via het Besluit omgevingsrecht is het bijvoorbeeld mogelijk om in bepaalde situaties vergunningvrij te bouwen ondanks dat het bestemmingsplan die bebouwing niet toestaat. In die gevallen gaat hetgeen bij wet vergunningvrij gebouwd kan worden voor op de bepalingen van het bestemmingsplan.

Het gemeentelijke bestemmingsplan is een middel waarmee functies aan gronden worden toegekend. Het gaat dus om het toekennen van gebruiksmogelijkheden. Vanuit de Wet ruimtelijke ordening volgt een belangrijk principe: het gaat om toelatingsplanologie. Het wordt de grondgebruiker (eigenaar, huurder etc.) toegestaan om de functie die het bestemmingsplan geeft uit te oefenen. Dit houdt in dat:

- 1. de grondgebruiker niet kan worden verplicht om een in het bestemmingsplan aangewezen bestemming ook daadwerkelijk te realiseren, en
- 2. de grondgebruiker geen andere functie mag uitoefenen in strijd met de gegeven bestemming (het overgangsrecht is hierbij mede van belang).

Een afgeleide van de gebruiksregels in het bestemmingsplan zijn regels voor bebouwing (voorheen: bouwvergunning) en regels voor het verrichten van 'werken' (voorheen: aanlegvergunning).

Een bestemmingsplan regelt derhalve:

- het toegestane gebruik van gronden (en de bouwwerken en gebouwen);
- en een bestemmingsplan kan daarbij regels geven voor:
- het bebouwen van de gronden;
- het verrichten van werken (aanleggen).

# **6.1.2. Verbeelding, regels en toelichting**

<span id="page-54-3"></span>Een bestemmingsplan moet worden opgezet volgens de eisen die de Wet ruimtelijke ordening (Wro) in samenhang met het Besluit ruimtelijke ordening (Bro) daaraan stelt en de wettelijk voorgeschreven opzet en vormgeving van de 'RO standaarden 2012'.

Een bestemmingsplan bestaat uit drie onderdelen, te weten een 'toelichting', de 'regels' en een 'verbeelding'. De verbeelding (voorheen bekend als 'plankaart') en de regels (voorheen bekend als 'voorschriften') vormen samen het juridische deel van het bestemmingsplan. Alleen deze twee zijn bindend voor de burger en de overheid. Beide onderdelen dienen in onderlinge samenhang te worden bezien en toegepast.

Op de verbeelding is aangegeven welke bestemming gronden hebben. Dit gebeurt via een bestemming met een bestemmingsvlak en soms via aanduidingen. De planregels van het bestemmingsplan bevatten de juridische verklaring, middels maximale bouw- en gebruiksmogelijkheden, van de op de verbeelding weergegeven bestemmingen en aanduidingen.

Die toegekende gebruiks- en bouwmogelijkheden aan gronden kunnen, naast de rechtstreekse bestemming, op de verbeelding op twee manieren nader worden ingevuld:

- Via een dubbelbestemming. Een dubbelbestemming is, zoals de naam al zegt, een bestemming die óók aan de gronden wordt toegekend. Voor gronden kunnen dus meerdere bestemmingen gelden. Er geldt altijd één 'enkelbestemming' (dat is dé bestemming) en soms geldt er een dubbelbestemming (soms zelfs meerdere). In de regels van de dubbelbestemming wordt omschreven wat er voor de onderliggende gronden geldt aan extra bepalingen in aanvulling, of ter beperking, van de mogelijkheden van de onderliggende bestemmingen.
- Via een aanduiding. Een aanduiding is een teken op de verbeelding dat betrekking heeft op een vlak op die kaart. Via een aanduiding wordt in de regels 'iets' geregeld. Dat 'iets' kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook een eigen regel hebben.

De toelichting heeft geen rechtskracht, maar vormt niettemin een belangrijk onderdeel van het plan. De toelichting van een bestemmingsplan geeft een weergave van de beweegredenen, de onderzoeksresultaten en de beleidsuitgangspunten die aan het bestemmingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het bestemmingsplan, indien de regels en de verbeelding hier ruimte voor laten.

# *Hoofdstukopbouw van de regels*

De regels zijn, zoals voorgeschreven in de 'RO standaarden 2012', verdeeld over 4 hoofdstukken:

- Inleidende regels
In dit hoofdstuk worden begrippen verklaard die in de regels worden gebruikt (artikel 1). Dit gebeurt om een eenduidige uitleg en toepassing van de regels te waarborgen. Ook is de wijze bepaald waarop gemeten moet worden bij het toepassen van de regels (artikel 2).

- Bestemmingsregels
In dit tweede hoofdstuk zijn de bepalingen van de bestemmingen opgenomen. Per bestemming is het toegestane gebruik geregeld en zijn bouw- en gebruiksregels en, eventueel, ook regels voor het 'uitvoeren van een werk, geen bouwwerk zijnde, of van werkzaamheden' opgenomen. Als er dubbelbestemmingen zijn worden die ook in dit hoofdstuk opgenomen. Die komen, ook in alfabetische volgorde, achter de bestemmingsbepalingen. Ieder artikel van de hoofdbestemmingen kent, eveneens conform de 'RO standaarden 2012', een vaste opzet.

# ▪ Algemene regels

In dit hoofdstuk zijn bepalingen opgenomen met een algemeen karakter. Ze gelden dus voor het hele plan. Het zijn achtereenvolgens:

- antidubbeltelregel: Deze bepaling regelt dat grond die reeds eerder bij een verleende bouw- of omgevingsvergunning is meegenomen, niet nog eens bij de verlening van een nieuwe omgevingsvergunning mag worden meegenomen. Deze regel is wettelijk verplicht om op te nemen in een bestemmingsplan en is rechtstreeks overgenomen uit het Bro;
- algemene bouwregels: Hierin worden algemene bouwregels opgenomen die gelden voor alle bestemmingen in het bestemmingsplan. Zo wordt hierin het ondergronds bouwen geregeld en worden bouwwerken die afwijken van de regeling in het bestemmingsplan, maar wel met een vergunning zijn gebouwd, 'positief' bestemd;
- algemene gebruiksregels: In dit artikel wordt een algemeen gebruiksverbod gegeven, wat geldt voor alle bestemmingen in het bestemmingsplan, voor gebruik in strijd met de bestemming;
- algemene afwijkingsregels: In dit artikel wordt aangegeven in hoeverre met een omgevingsvergunning kan worden afgeweken van het plan voor algemene en geringe afwijkingen van de bouwregels (maatvoering) voor zover al elders in de planregels in afwijkingen is voorzien. Hiermee kan in specifieke situaties maatwerk worden geboden en biedt het bestemmingsplan voldoende flexibiliteit.

# ▪ Overgangs- en slotregels

In het laatste hoofdstuk zijn respectievelijk het overgangsrecht en een slotregel opgenomen.

- overgangsregels: Deze regel is wettelijk verplicht om op te nemen in een bestemmingsplan en is rechtstreeks overgenomen uit het Bro. Dit artikel bevat regels die als doel hebben bestaande situaties (gebruik of bouwwerken), welke niet in overeenstemming zijn met het bestemmingsplan, te regelen. Hierbij wordt onderscheid gemaakt tussen gebruik en bouwen. Het overgangsrecht met betrekking tot bouwen en bouwwerken regelt dat bouwwerken die aanwezig waren ten tijde van de terinzagelegging van het ontwerpbestemmingsplan, maar in strijd zijn met het bestemmingsplan, onder overgangsrechtelijke bescherming vallen. Dat wil zeggen dat deze bouwwerken mogen blijven bestaan. Deze bescherming geldt ook voor bouwwerken die op deze peildatum legaal kunnen worden gebouwd, maar nog niet zijn gebouwd. De regeling bevat voorts een bevoegdheid voor burgemeester en wethouders om bij een omgevingsvergunning af te wijken ten behoeve van een beperkte uitbreiding (maximaal 10%) van het niet in het nieuwe bestemmingsplan passende bouwwerk. Bouwwerken die wel bestonden op de genoemde peildatum, maar zijn gebouwd zonder (omgevings)vergunning, zijn expliciet uitgesloten van de beschermende werking van het overgangsrecht. Het overgangsrecht voor met het nieuwe bestemmingsplan strijdig gebruik regelt dat het gebruik van gronden dat bestaat op het moment dat het nieuwe bestemmingsplan van kracht wordt, mag worden voortgezet. Het bestaande gebruik dat (ook) in strijd was met het voorgaande bestemmingsplan, is echter van deze beschermende werking van het overgangsrecht uitgesloten, indien het op grond van het recht nog mogelijk is om hiertegen op te treden.
- slotregel: Dit artikel bevat de titel (naam) van het vast te stellen bestemmingsplan.

### **6.1.3. Juridische regeling**

<span id="page-57-0"></span>Het is zaak om voor de bestaande en de toekomstige bebouwing en functies een bestemmingsregeling te ontwerpen, die zoveel mogelijk ruimte biedt voor verandering en aanpassing aan veranderende wensen. Het plan dient flexibel en doelmatig te zijn en dient rechtszekerheid te bieden omtrent de ruimte voor verandering. Daar staat tegenover dat het plan de nodige bescherming moet bieden tegen ontwikkelingen die schadelijk zijn voor anderen. Bescherming tegen een zodanige ontwikkeling wordt samengevat in de term rechtsbescherming.

Dit betekent dat in principe aan de gebruiker van gronden en opstallen zoveel mogelijk vrijheden worden gegeven. Deze zijn als recht in het plan geformuleerd. Als in bepaalde gevallen een mogelijke beschadiging van de belangen van andere burgers wordt verwacht, geeft het plan als recht meer beperkte mogelijkheden. Voor uitzonderingssituaties biedt het plan ruimere mogelijkheden in de vorm van binnenplans afwijken van het bestemmingsplan bij omgevingsvergunning.

#### **6.1.4. Afwijken van de regels**

<span id="page-57-1"></span>In een bestemmingsplan kunnen regels worden opgenomen inzake afwijking van het bestemmingsplan bij omgevingsvergunning. Deze afwijkingen van de regels zijn bedoeld om de nodige flexibiliteit in het plan te brengen, zodat kan worden gereageerd op onvoorziene omstandigheden. Het gaat daarbij om relatief kleinschalige ruimtelijke ingrepen. Bij grotere ingrepen ligt het voor de hand een wijzigingsbevoegdheid op te nemen, of tot een planherziening te komen. Algemene regels voor afwijken in het plan betreffen:

- 1. er is een grotere gezamenlijke oppervlakte aan gebouwen toegestaan als sprake is van mantelzorg;
- 2. bouw van erkers, balkons, luifels, bordessen, pergola's en dergelijke bouwwerken aan de voorgevel met een diepte van maximaal 1,50 meter;
- 3. bouwen van antennes met een bouwhoogte van maximaal 25 meter;
- 4. de maatvoering. De maatvoering van bouwwerken mag afwijken met ten hoogste 10%.

# **6.2. Algemene uitgangspunten**

<span id="page-57-2"></span>Voor het bestemmingsplan 'Hierden Dorp - Ooster Mheenweg (fase 2)' worden de volgende uitgangspunten gehanteerd:

- Binnen de bestemmingen is in de bestemmingsomschrijving aangegeven, welk gebruik binnen de desbetreffende bestemming is toegestaan. Binnen de bestemming 'Wonen – Dorpsgebied' vallen alle eengezinswoningen, alsmede de tuinen, verhardingen en erftoegangswegen;
- om de globaliteit van de bestemmingen niet ten koste te laten gaan van de ruimtelijke kwaliteit en de rechtszekerheid, is gebruik gemaakt van bouwvlakken.

# **6.3. Verantwoording Handboek Harderwijk**

<span id="page-58-0"></span>De regels van dit bestemmingsplan zijn opgesteld aan de hand van de Standaard Handboek Harderwijk, versie 2019-02 . Daarnaast zijn de regels in overeenstemming met de geldende regels uit het bestemmingsplan 'Hierden Dorp 2011' en 'Reparatieplan Hierden Dorp 2011'.

# **6.4. Bestemmingsbepalingen**

<span id="page-58-1"></span>In de regels is het beschreven beleid vertaald in de bestemmingsbepalingen. De volgende bestemming wordt in het plan onderscheiden:

- Wonen Dorpsgebied
Voor deze bestemmingen is in deze paragraaf een korte toelichting gegeven omtrent doel en inhoud.

# **6.4.1. Wonen - Dorpsgebied**

<span id="page-58-2"></span>Aan het perceel 3880 aan de Ooster Mheenweg te Hierden wordt de bestemming 'Wonen - Dorpsgebied' toegekend. De regels zijn in overeenstemming met de geldende regels uit het bestemmingsplan 'Hierden Dorp 2011' en 'Reparatieplan Hierden Dorp 2011'. De grond wordt bestemd voor het wonen, met dien verstande dat het aantal woningen niet meer mag bedragen dan 7. De grond is verder bestemd voor:

- tuinen, erven en terreinen;
- openbare nutsvoorzieningen;
- groenvoorzieningen;
- waterlopen en waterpartijen;
- speelvoorzieningen;
- voet- en fietspaden;
- parkeerplaatsen;
- woonstraten en wegen met een buurtontsluitende functie;
- verkeervoorzieningen, waaronder afscheidingen, lichtmasten, verkeersborden, alsmede voorzieningen voor de geleiding, beveiliging en regeling van het verkeer.

Er is sprake van een ruim bouwvlak conform de systematiek van het geldende bestemmingsplan. Hier is het hoofdgebouw en bijgebouw (bijbehorende bouwwerken) toegestaan. Het hoofdgebouw dient binnen het bouwvlak en ter plaatse van de aanduiding 'specifieke bouwaanduiding - hoofdgebouw' te worden gebouwd. De goot- en bouwhoogte van het hoofdgebouw bedraagt maximaal respectievelijk 3,5 meter en 8 meter.

Bijbehorende bouwwerken zijn toegestaan binnen het bouwvlak. De gezamenlijke oppervlakte aan bouwwerken bedraagt maximaal 50 m² per bouwperceel. De maximale goot- en nokhoogte van bijgebouwen bedraagt respectievelijk 3 en 4,5 m. Bouwwerken geen gebouw zijde mogen maximaal 3 m hoog zijn.

De nadere eisen-regeling is grotendeels uit het vigerende bestemmingsplan Hierden-Dorp 2011 overgenomen.

Tevens zijn enkele afwijkingsregels overgenomen uit het vigerende bestemmingsplan en zijn specifieke gebruiksregels opgenomen voor onder meer aan huis verbonden beroepen, bed & breakfast en/of gastenverblijf.

# **6.5. Handhaving**

<span id="page-59-0"></span>Met het vaststellen van het bestemmingsplan zijn de werkzaamheden niet beëindigd. De instandhouding en ontwikkeling van een kwalitatief hoogwaardige woonomgeving vereist, dat er daarna, ook op het gebied van de handhaving, de nodige activiteiten worden verricht.

#### *Handhavingsbeleid bouwen, ruimtelijke ordening en milieu*

Op 14 januari 2014 is het handhavingsbeleid bouwen, ruimtelijke ordening en milieu 2014-2018 vastgesteld. De gemeente Harderwijk gunt iedereen zijn of haar vrijheid om te doen en laten wat hij of zij wil. Echter, daar waar de vrijheid van de één die van een ander schaadt, moet worden ingegrepen. In de vorm van kaderstelling in verschillende nota's legt de gemeente vast wat de spelregels zijn. Handhaving van deze regels is essentieel in het bewaken van orde, regelmaat én veiligheid in een leefgemeenschap. Als de handhaving onvoldoende is, verliezen de regels hun kracht. En daarom geldt: Vertrouwen waar het kan, handhaven waar het moet!

#### *Milieu*

Het milieu is misschien wel de meest collectieve 'ruimte' die er is. Een goed milieu is essentieel voor een gezonde leefomgeving. Omdat een goed milieu zo belangrijk is, moeten de regels die daarvoor zijn, strak worden nageleefd. Het streven is om te zorgen voor een duurzame leefomgeving waar huidige en toekomstige generaties gezond kunnen wonen.

#### *Ruimtelijke ordening*

Een stad is een levend organisme en heeft behoefte aan evenwicht in de ordening van schaarse ruimte. De samenleving en ruimte moeten zo goed mogelijk met elkaar in harmonie zijn. Omdat ruimtelijke ordening vaak grote objecten betreft, is handhaving erg belangrijk. Het nalaten van deze taak zou leiden tot een onevenwichtige stad, waar wonen, werken en infrastructuur niet op elkaar zouden zijn afgestemd.

#### *Bouwen*

Bouwen en veiligheid zijn termen die hand in hand behoren te gaan. Iedereen in het bezit van een valide bouwvergunning heeft het recht om te bouwen conform de verleende vergunning. Veiligheid is een belangrijk argument om bouwvoorschriften te handhaven. Zodra er sprake is van een overtreding is het de plicht van de gemeente of brandweer een handhavingsprocedure te starten. Deze kan soms heel urgent zijn als er sprake is van overtreding die bijvoorbeeld de brandveiligheid in de weg staat. Een goede naleving van de regels verkleint de kans op ernstige calamiteiten. Een ander punt is welstand. Met name de stijl van het vooraanzicht van een pand is bepalend voor de sfeer en uitstraling van een buurt. Als deze stijl niet aansluit bij de uitstraling die in de buurt gewenst is, dan moet er worden ingegrepen. Richtlijnen voor welstand zijn daarom nodig. Naleving van deze regels is net zo hard nodig. Op deze manier draagt ook een stijlvolle welstand bij aan een evenwichtige stad die voor iedereen aangenaam is.

## *Coalitieakkooord 2018-2022*

In mei 2018 is het coalitieakkoord 2018-2022 opgesteld. Dit coalitieakkoord heeft de titel ''Aanpakken met Ambitie", waarrmee het nieuwe college aangeeft door te willen pakken op onderwerpen die al eerder in gang zijn gezet. Toezicht en handhaving is daarbij een belangrijk speerpunt, omdat beiden bijdragen aan het realiseren van de doelstellingen.

#### *Nota integrale toezicht en handhaving*

Op 8 september 2015 heeft het college de Nota integrale toezicht en handhaving vastgesteld. Deze nota is op 19 november 2015 in werking getreden. Deze nota geeft onder andere inzicht en antwoord op wat de gemeentelijke doelstellingen zijn en welke toezicht- en handhavingsonderwerpen daarbij horen. Daarnaast wordt ingegaan op wat de bouwstenen zijn voor het jaarlijkse uitvoeringsprogramma integraal toezicht/handhaving en hoe dat in de praktijk plaatsvindt.

Toezichthouders controleren of inwoners en ondernemers zich houden aan regels. Toezicht heeft een belangrijk preventief karakter. Door toezicht te houden kan een overtreding worden voorkomen. Als men weet dat ergens op gelet wordt, is men minder geneigd regels te overtreden. Handhaving gaat een stap verder dan toezicht. Bij handhaving schrijft het gemeentebestuur iemand aan om een overtreding te beëindigen. Het gemeentebestuur neemt een handhavingsbesluit. Deze is gericht op herstel.

Bij integraal toezicht en handhaving vindt het toezicht plaats op basis van gestelde prioriteiten en doelen waarbij de prioriteit leidend is voor de frequentie van het toezicht. Toezichthouders hebben een signaalfunctie voor elkaar. En waar dit mogelijk/wenselijk is, wordt samen toezicht/controle uitgevoerd. Door dit vooraf met de verschillende afdelingen af te stemmen wordt integrale samenwerking gestimuleerd. Dat levert efficiencyvoordelen op maar ook een afname van de toezichtlast voor inwoners en ondernemers.

# **7. Economische uitvoerbaarheid**

<span id="page-61-0"></span>Op grond van afdeling 6.4 van de Wet ruimtelijke ordening rust op de gemeente de verplichting tot het verhaal van kosten die tot de grondexploitatie behoren op basis van een exploitatieplan. De gemeente kan hiervan afzien in bij algemene maatregel van bestuur aangegeven gevallen, of indien:

- 1. het verhaal van kosten van de grondexploitatie over de in het plan begrepen gronden anderszins verzekerd is;
- 2. het bepalen van een tijdvak waarbinnen de exploitatie van de gronden zal plaatsvinden of een fasering van de uitvoering van werken, werkzaamheden, maatregelen en bouwplannen, en zo nodig koppelingen hiertussen niet noodzakelijk is, en
- 3. het stellen van eisen, regels of een uitwerking van regels over respectievelijk:
	- a. werken en werkzaamheden voor het bouwrijp maken van het exploitatiegebied, de aanleg van nutsvoorzieningen en het inrichten van de openbare ruimte in het exploitatiegebied,
	- b. regels omtrent het uitvoeren van de onder a bedoelde werken en werkzaamheden,
	- c. een uitwerking van de regels omtrent de uitvoerbaarheid voor de woningbouwcategorieen niet noodzakelijk is.

De kosten voor het opstellen van het bestemmingsplan en de kosten voor de bestemmingplanprocedure komen voor rekening van de initiatiefnemer. Met betrekking tot de planschaderisico is tussen gemeente en initiatiefnemer een overeenkomst is gesloten. De kosten met betrekking tot de (eventuele) aanpassingen in de openbare ruimte zijn ook onderdeel van deze overeenkomst. Het verhaal van kosten van de grondexploitatie is middels een overeenkomst tussen gemeente en initiatiefnemer geregeld en daarom hoeft geen exploitatieplan overlegd te worden. De economische uitvoerbaarheid van dit plan is hiermee aangetoond.

#### 58

# <span id="page-62-0"></span>**8. Inspraak en overleg**

# **8.1. Consultatie bewoners**

<span id="page-62-1"></span>In februari 2021 heeft initiatiefnemer de omwonenden van het plangebied en de toekomstig bewoners het naastgelegen gespiegelde bebouwing een brief verstuurd met de uitnodiging om dit nader toe te lichten als dit gewenst is. De wens was een inloopavond te organiseren, maar dat was wegens de coronapandemie en bijhorende maatregelen niet mogelijk. Op de brief zijn 0 reacties gekomen. In onderstaand overzicht is weergegeven welke adressen de brief hebben ontvangen:

- Ooster Mheenweg 2, 3, 4, 5, 6, 8,9, 9A, 9B 10, 11, 12, 13, 13A, 13B, 14, 16, 18;
- Zuiderzeestraatweg 125, 127;
- Nieuwe bewoners plangebied ten zuiden van de geplande ontwikkeling.

# **8.2. Inspraak**

<span id="page-62-2"></span>De procedures voor de vaststelling van een bestemmingsplan zijn door de wetgever geregeld. Met betrekking tot de inspraak bevat de Wet ruimtelijke ordening (Wro) geen procedureregels en is in de Wro zelf niet verplicht gesteld.

Het betreft een ontwikkeling op slechts één perceel, die passend is binnen het provinciaal en gemeentelijk beleid. Het onderhavig plangebied is gering van omvang en de ruimtelijke consequenties zijn beperkt. Daarom is geen gelegenheid tot inspraak overeenkomstig de gemeentelijke Inspraakverordening 2007 geboden. In artikel 2 van deze verordening is opgenomen dat geen inspraak wordt verleend bij ruimtelijke plannen die betrekking hebben op een zeer beperkt grondgebied (zgn. postzegelplannetjes) en bij wijzigings- en uitwerkingsplannen ex artikel 11 van de Wet op de Ruimtelijke Ordening.

Besloten is om het bestemmingsplan als ontwerp ter inzage te leggen, uiteraard wel met behoud van de mogelijkheid tot het indienen van zienswijzen. Er zijn tijdens de ter inzage legging geen zienswijzen op het plan ingediend.

# **8.3. Vooroverleg**

<span id="page-62-3"></span>Bij de voorbereiding van een bestemmingsplan moet in het kader van het overleg als bedoeld in art. 3.1.1. van het Besluit ruimtelijke ordening overleg worden gepleegd met de besturen van betrokken gemeenten en waterschappen en met die diensten van provincie en rijk die betrokken zijn bij de zorg voor de ruimtelijke ordening of belast zijn met de behartiging van belangen die in het plan in het geding zijn. Tegelijkertijd wordt het bestemmingsplan voorgelegd aan andere relevante instanties.

Het ontwerpbestemmingsplan 'Hierden Dorp - Ooster Mheenweg (fase 2)" is in het kader van het vooroverleg ex artikel 3.1.1. Bro toegestuurd aan de Provincie Gelderland, het Waterschap Vallei en Veluwe, de Veiligheidsregio Noord- en Oost-Gelderland (VNOG), de Omgevingsdienst Noord-Veluwe (ODNV), de GGD en de belangenvereniging Hierden. In de uitnodiging om te

reageren is aangeven dat in het geval er geen reactie wordt ontvangen, aangenomen wordt dat men akkoord is. Er zijn reacties van de provincie Gelderland, de GGZ, de ODNV en de VNOG ontvangen.

De ingekomen reacties geven aanleiding voor een aantal wijzigingen in het voorontwerp bestemmingsplan welke hierna worden benoemd. Deze reacties zijn verwerkt tot een ontwerpbestemmingsplan. Het plan kan daarmee vrij worden gegeven voor de start van de formele procedure. Daartoe wordt het plan gedurende een periode van zes weken ter inzage gelegd met de mogelijkheid een zienswijze in te dienen.

#### *Omgevingsdienst Nood-Veluwe (ODNV)*

Aan de ODNV is advies gevraagd over de relevante milieu thema's en de bijgevoegde onderzoeken. De thema's bodem, externe veiligheid, geluid, luchtkwaliteit, bedrijven en ecologie vormen naar verwachting geen belemmering voor de ontwikkeling. Voor wat betreft de bodem is wel vastgesteld dat ter plaatse van één boring de interventiewaardes voor koper overschreden worden voor een bodemvolume van ca. 15m³. Geadviseerd wordt deze grond te saneren voorafgaand aan de werkzaamheden op het perceel. Dit is opgenomen in het bestemmingsplan. Voor geluid is gebruik gemaakt van een akoestisch onderzoek behorend bij een nabijgelegen plan. Geadviseerd wordt het onderzoek als bijlage bij het bestemmingsplan te voegen. Ook dat is gebeurd.

#### *Veiligheidsregio Noord- en Oost Gelderland*

In paragraaf 5.5.6 is aangegeven dat er zich twee risicobronnen in de omgeving van het plangebied bevinden. Het plangebied ligt echter buiten het invloedsgebied van deze risicobronnen. De VNOG heeft bevestigd dit en geeft ter aanvulling het handelingsperspectief voor de toekomstig bewoners in geval van calamiteit. Het plan is goed van twee zijden bereikbaar en de bluswatervoorziening is voldoende. Rijksoverheid heeft voor waarschuwing bij calamiteiten WASpalen neergezet en plangebied valt niet geheel binnen het bereik van deze palen. Zelfredzaamheid van aanwezige mensen binnen het bestemmingsplan kan vergroot worden door het gebruik van NL-alert en hen te attenderen op deelname aan 'Stan the CPR netwerk. Daarnaast zijn er maatregelen te nemen als het plaatsen van een AED of het toepassen van mechanische ventilatie in de woningen om de zelfredzaamheid te vergroten: De initiatiefnemer van de te bouwen wonen heeft aangegeven om de toekomstige bewoners van de woningen te wijzen op de genoemde mogelijkheden. En in het nieuwbouwplan zullen de voorgestelde maatregelen zoveel mogelijk worden geïntegreerd.

#### *Provincie Gelderland*

De provincie stelt vast dat de locatie ligt in het Nationaal Landschap, maar dat door de ligging en de inpassing in het landschap de belangen goed meegewogen zijn. Het advies heeft geen aanleiding tot wijzingen in het ontwerpbestemmingsplan.

*GGD*

Vanuit de GGD is aangegeven dat er in relatie tot gezondheid geen opmerkingen of aandachtspunten zijn. Het advies heeft geen aanleiding tot wijzingen in het ontwerpbestemmingsplan.

# <span id="page-65-0"></span>**Bijlagen**

<span id="page-65-1"></span>Bijlage 1 AERIUS-berekening

<span id="page-65-2"></span>Bijlage 2 Bodemonderzoek

<span id="page-65-3"></span>Bijlage 3 Ecologisch onderzoek

<span id="page-65-4"></span>Bijlage 4 Akoestisch onderzoek

<span id="page-65-5"></span>Bijlage 5 Watertoe