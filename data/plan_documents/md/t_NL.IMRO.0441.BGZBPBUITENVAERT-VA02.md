# **Bestemmingsplan Buitenvaert te Schagerbrug**

Gemeente Schagen

*Toelichting bestemmingsplan Buitenvaert te Schagerbrug, gemeente Schagen, 2021* 

1

Vastgesteld 9 februari 2021 NL.IMRO.0441.BGZBPBUITENVAERT-VA02 Opgesteld door:

#### **HzA stedebouw & landschap**

Achterstraat 26A 1621 GH Hoorn tel 0229-216757 info@hzabv.nl www.hzabv.nl

| 1.           | INLEIDING -------------------------------------------------------------------------------------------- 5                                                                                                                                   |  |
|--------------|--------------------------------------------------------------------------------------------------------------------------------------------------------------------------------------------------------------------------------------------|--|
| 1.1          | Aanleiding ---------------------------------------------------------------------------------------------------------- 5                                                                                                                    |  |
| 1.2          | Plangebied --------------------------------------------------------------------------------------------------------- 5                                                                                                                     |  |
| 1.3          | Geldende juridische regeling ---------------------------------------------------------------------------------- 7                                                                                                                          |  |
| 1.4          | Leeswijzer ---------------------------------------------------------------------------------------------------------- 8                                                                                                                    |  |
| 2.           | PLANBESCHRIJVING ---------------------------------------------------------------------------- 9                                                                                                                                            |  |
| 2.1          | Bestaande situatie ----------------------------------------------------------------------------------------------- 9                                                                                                                       |  |
| 2.2          | Beoogde ontwikkeling ------------------------------------------------------------------------------------------- 9                                                                                                                         |  |
| 3.           | BELEIDSKADER ---------------------------------------------------------------------------------- 12                                                                                                                                         |  |
| 3.1          | Algemeen -------------------------------------------------------------------------------------------------------- 12                                                                                                                       |  |
| 3.2          | Rijksbeleid ------------------------------------------------------------------------------------------------------- 12                                                                                                                     |  |
| 3.3          | Beleid provincie Noord-Holland ----------------------------------------------------------------------------- 14                                                                                                                            |  |
| 3.4          | Regionaal beleid------------------------------------------------------------------------------------------------ 19                                                                                                                        |  |
| 3.5          | Beleid gemeente Schagen ----------------------------------------------------------------------------------- 21                                                                                                                             |  |
| 3.6          | Conclusie beleidskader --------------------------------------------------------------------------------------- 24                                                                                                                          |  |
| 4.           | RUIMTELIJK KADER ----------------------------------------------------------------------------- 25                                                                                                                                          |  |
| 4.1          | Inleiding ----------------------------------------------------------------------------------------------------------- 25                                                                                                                   |  |
| 4.2          | Schagerbrug als dorp langs de Groote Sloot ----------------------------------------------------------- 25                                                                                                                                  |  |
| 4.3          | De identiteit van Buitenvaert -------------------------------------------------------------------------------- 28                                                                                                                          |  |
| 4.4          | Conclusie ruimtelijk kader ------------------------------------------------------------------------------------ 31                                                                                                                         |  |
| 5.           | AFWEGING MILIEU- EN OMGEVINGSASPECTEN ------------------------------------- 32                                                                                                                                                             |  |
| 5.1          | Algemeen -------------------------------------------------------------------------------------------------------- 32                                                                                                                       |  |
|              |                                                                                                                                                                                                                                            |  |
| 5.2          | Duurzaam ruimtegebruik ------------------------------------------------------------------------------------- 32                                                                                                                            |  |
| 5.3          | De watertoets --------------------------------------------------------------------------------------------------- 41                                                                                                                       |  |
| 5.4          | Bodemsituatie --------------------------------------------------------------------------------------------------- 44                                                                                                                       |  |
| 5.5          | Archeologie ------------------------------------------------------------------------------------------------------ 45                                                                                                                      |  |
| 5.6          | Landschap en cultuurhistorie-------------------------------------------------------------------------------- 46                                                                                                                            |  |
| 5.7          | Natuurtoets ------------------------------------------------------------------------------------------------------ 48                                                                                                                      |  |
| 5.8          | Geluidhinder ----------------------------------------------------------------------------------------------------- 53                                                                                                                      |  |
| 5.9          | Bedrijven en milieuzonering --------------------------------------------------------------------------------- 54                                                                                                                           |  |
| 5.10         | Luchtkwaliteit ---------------------------------------------------------------------------------------------------- 56                                                                                                                     |  |
| 5.11<br>5.12 | Externe veiligheid ---------------------------------------------------------------------------------------------- 56<br>Kabels en Leidingen ------------------------------------------------------------------------------------------- 57 |  |
| 5.13         | Vormvrije m.e.r.-beoordeling -------------------------------------------------------------------------------- 58                                                                                                                           |  |
| 5.14         | Conclusie toets van de milieu- en omgevingsaspecten ---------------------------------------------- 59                                                                                                                                      |  |
|              |                                                                                                                                                                                                                                            |  |
| 6.<br>6.1    | JURIDISCHE PLANOPZET --------------------------------------------------------------------- 60<br>Algemeen -------------------------------------------------------------------------------------------------------- 60                      |  |
| 6.2          | Juridische vormgeving ---------------------------------------------------------------------------------------- 60                                                                                                                          |  |
| 6.3          | Handhaving ------------------------------------------------------------------------------------------------------ 63                                                                                                                       |  |
|              |                                                                                                                                                                                                                                            |  |
| 7.<br>7.1    | HAALBAARHEID ---------------------------------------------------------------------------------- 64<br>Algemeen -------------------------------------------------------------------------------------------------------- 64                 |  |
| 7.2<br>7.3   | Maatschappelijke uitvoerbaarheid ------------------------------------------------------------------------- 64<br>Economische uitvoerbaarheid en grondexploitatie ---------------------------------------------------- 64                   |  |

#### **Bijlagen**

- Bijlage 1. Advies commissie Ruimtelijke kwaliteit, 1 september 2010
- Bijlage 2. Beeldkwaliteitsplan Dorpen langs de Groote Sloot, visie en ontwikkeling Schagerbrug, HzA stedebouw & landschap, 2008
- Bijlage 3. Beeldkwaliteitsplan Buitenvaert, HzA stedebouw & landschap, 2010
- Bijlage 4. Advies HHNK in het kader van de watertoets, 13 oktober 2017
- Bijlage 5. Verkennend (water)bodemonderzoek, Landview BV, 14 december 2017
- Bijlage 6. Archeologisch vooronderzoek plangebied Buitenvaert, RAAP, 1 december 2017
- Bijlage 7. Toetsing in het kader van de Wet natuurbescherming, Groot Eco Advies, 14 december 2017
- Bijlage 8. Stikstofdepositie onderzoek, HzA stedebouw & landschap, 2 februari 2021
- Bijlage 9. Inventarisatie Rugstreeppad Buitenvaert in Schagerbrug, Groot Eco Advies, 9 juli 2018
- Bijlage 10. Woningbouw Schagerbrug en weidevogelleefgebied, NatuurBeleven, mei 2016
- Bijlage 11. Weidevogelinventarisatie woningbouwlocatie "Achter de Grote Sloot" in Schagerbrug, Groot Eco Advies, 7 juli 2016
- Bijlage 12. Weidevogelinventarisatie 2018 woningbouwlocatie "Achter de Grote Sloot" in Schagerbrug, Groot Eco Advies, 1 augustus 2018
- Bijlage 13. Overeenkomst op grond van artikel 1 lid 3 jo artikel 5 Uitvoeringsregeling natuurcompensatie Noord-Holland
- Bijlage 14. Akoestisch onderzoek geluidsbelastingen, DPA Cauberg Huygen, oktober 2010
- Bijlage 15. Inventarisatie Externe Veiligheid, DPA Cauberg Huygen, 8 december 2017
- Bijlage 16. Aanmeldingsnotitie vormvrije m.e.r.-beoordeling, HzA stedebouw & landschap, 20 februari 2018

# **1. INLEIDING**

## **1.1 Aanleiding**

Al ruim vijftien jaar zijn er plannen voor een nieuwe woningbouwlocatie in het dorp Schagerbrug. De beoogde woningbouwlocatie Buitenvaert is opgenomen in het Kwalitatief Woningbouwprogramma van de regio Kop van Noord-Holland (KWK) en sluit aan op gemeentelijk woonbeleid en beeldkwaliteitsplan Dorpen Langs de Grote Sloot.

Op de planlocatie geldt het bestemmingsplan Buitengebied Zijpe van de gemeente Schagen (deels onherroepelijk 2016). Het initiatief is in strijd met de vigerende planologische regeling. De gemeente staat echter positief tegenover de beoogde ontwikkeling en biedt met het voorliggende bestemmingsplan een passend juridisch planologisch kader, waarbinnen de ontwikkeling kan plaatsvinden. Met het voorliggende bestemmingsplan wordt een woongebied van maximaal 40 woningen tot 2020 in de dorpsrand van Schagerbrug mogelijk gemaakt. De opzet van het bestemmingsplan is afgestemd op de actuele wet- en regelgeving en op de systematiek van recent opgestelde bestemmingsplannen in de gemeente Schagen.

Op 19 februari 2019 heeft de gemeenteraad van Schagen het bestemmingsplan Buitenvaert in Schagerbrug ongewijzigd vastgesteld ten opzichte van het ontwerp bestemmingsplan. Het bestemmingsplan maakte de bouw van 40 woningen in Schagerbrug mogelijk. De provincie Noord-Holland heeft een zienswijze ingediend tijdens de terinzagelegging en heeft daarna beroep ingesteld bij de Raad van State. Het beroep hield inhoudelijk in dat het bestemmingsplan in strijd met de Provinciaal ruimtelijke verordening was vastgesteld. Het gebied Buitenvaert lag namelijk (op dat moment) in het weidevogelleefgebied.

Raad van State heeft op 25 maart 2020 geoordeeld dat het bestemmingsplan inderdaad strijdig was met de Provinciale ruimtelijke verordening, en heeft het raadsbesluit vernietigd.

Het bouwplan is daarmee echter niet van de baan. Op 22 oktober 2020 hebben Provinciale Staten de nieuwe Omgevingsverordening Noord-Holland vastgesteld. Strijdigheid met provinciale regelgeving op het gebied van de bescherming van de weidevogels is komen te vervallen. Het bestemmingsplan wordt daarom, inhoudelijk ongewijzigd, opnieuw ter vaststelling aangeboden aan de gemeenteraad van Schagen om de beoogde ontwikkeling van 40 nieuwe woningen in Schagerbrug mogelijk te maken.

De voorliggende toelichting bij het bestemmingsplan motiveert dat op het gebied van beleid, ruimtelijke kwaliteit, milieutechnisch onderzoek, economische haalbaarheid en afweging van maatschappelijke belangen medewerking kan worden verleend aan de ontwikkeling van dit woningbouwplan.

## **1.2 Plangebied**

De beoogde planlocatie woongebied Buitenvaert ligt aan de noordzijde van de Schagerweg, aansluitend aan de nieuwe lintbebouwing langs deze weg en de erven langs de Grote Sloot *(zie afb.1).* Buitenvaert ligt in het vierde kwadrant van Schagerbrug *(zie afb.2).* De omvang is ca. 2,8 ha.

afb.1 Ligging in vierde kwadrant van Schagerbrug (kaart ca. 2015, bron: topotijdreis.nl)

afb.2 Ligging ten noorden van de Schagerweg en ten westen van de Grote Sloot (plangrens indicatief, bron: googlemaps)

## **1.3 Geldende juridische regeling**

Het perceel valt in het bestemmingsplan 'Buitengebied Zijpe' (vastgesteld 18 mei 2016) van de gemeente Schagen en heeft de enkelbestemming 'Agrarisch', de dubbelbestemmingen 'Waarde – archeologie 5' en 'Waterstaatswerken'. Hiernaast zijn de aanduidingen 'Weidevogelleefgebied', met gedeeltelijk een agrarisch bouwvlak, en 'Bollenconcentratiegebied' van toepassing. Het bestemmingsplan 'Buitengebied Zijpe' is een conserverend plan. Nieuwe ontwikkelingen zijn hierin niet meegenomen *(zie afb.3).* 

afb.3 Uitsnede uit het vigerende bestemmingsplan Buitengebied Zijpe (bron: ruimtelijkeplannen.nl)

Hiernaast is het bestemmingsplan 'Parkeren' (vastgesteld 7 november 2017) van toepassing. Dit is een facetplan, dat over alle geldende bestemmingsplannen heen is gelegd. In dit bestemmingsplan is een koppeling gemaakt naar de beleidsregels voor parkeren in de gemeente Schagen. Hiermee wordt voldaan aan de wettelijke verplichting dat bestemmingsplannen voor 1 juli 2018 moeten zijn voorzien van een parkeerregeling.

In voorliggend bestemmingsplan is de uitvoerbaarheid aangetoond en is voldaan aan het bestemmingsplan 'Parkeren'. Dat wordt bij de omgevingsaspecten (hoofdstuk 5) verder aangetoond. In de planregels is tevens een parkeerregeling opgenomen.

Daarnaast is op 30 juni 2020 het 'Paraplu-omgevingsplan, 1e tranche' vastgesteld. Met dit omgevingsplan worden enkele aanpassingen gedaan in alle geldende bestemmingsplannen in de gemeente Schagen, ten behoeve van:

- harmonisering van de geldende bestemmingsplannen ter voorbereiding op de inwerkingtreding van de Omgevingswet;
- verwerking van beleidswijzigingen in geldende bestemmingsplannen;

- reparatie van omissies in de toelichting, regels en verbeelding van geldende bestemmingsplannen.
*Voor wat betreft het bestemmingsplan 'Buitengebied Zijpe' heeft het reparatieplan geen ingrijpende effecten op de geldende juridische regeling.* 

#### **Planologische strijdigheid**

Binnen de bestemming 'Agrarisch' is gedeeltelijk een bouwvlak aanwezig. Er is geen sprake meer van een agrarisch bedrijf. De voormalige agrarische bedrijfswoning is nu een burgerwoning en bij de herziening van het bestemmingsplan 'Buitengebied Zijpe' had het agrarisch bouwperceel de bestemming 'Agrarisch', zonder bouwvlak, moeten krijgen1 .

Het realiseren van het woongebied Buitenvaert is in strijd met de bestemming 'Agrarisch', omdat woningen niet zijn toegestaan binnen de agrarische bestemming.

Het voorliggende bestemmingsplan is bedoeld om de huidige agrarische bestemming om te zetten naar een woonbestemming. Binnen het plangebied zal veel aandacht worden besteed aan een goede landschappelijke inpassing van de nieuwe woningen.

## **1.4 Leeswijzer**

Het voorliggende bestemmingsplan bestaat uit een verbeelding met bijbehorende regels en een toelichting. De regels en de verbeelding vormen de juridisch bindende elementen van het bestemmingsplan.

Het wijzigen van een bestemming op een planlocatie dient samen te gaan met een goede ruimtelijke onderbouwing. In een dergelijke onderbouwing dient uiteengezet te worden of er vanwege de voorgenomen ontwikkeling sprake is van een goede ruimtelijke ordening. In de voorliggende toelichting van het bestemmingsplan is de uitvoerbaarheid van het planvoornemen in het kader van de goede ruimtelijke ordening aangetoond.

De toelichting van dit bestemmingsplan is opgebouwd uit zeven hoofdstukken:

- 1. Inleiding
- 2. **Planbeschrijving** aan de hand van de bestaande situatie en de beoogde ontwikkeling.
- 3. De hoofdlijnen van de voorde planlocatie relevante **beleidskaders** van hogere overheden, de provincie Noord-Holland, de regio Kop van Noord-Holland en de gemeente Schagen.
- 4. Het **ruimtelijk kader** 'landschap en cultuurhistorie' waarbinnen ontwikkelingen in dit gebied plaats kunnen vinden. De beeldkwaliteitsplannen 'Dorpen langs de Groote Sloot' en 'Buitenvaert' (zie bijlage 1, 2) vormen hiervoor een belangrijke basis.
- 5. Afweging van de verschillende **omgevingsaspecten,** beoordeling uitvoerbaarheid van het plan en toets aan wet- regelgeving op het gebied van o.a. geluid, bodem, luchtkwaliteit, externe veiligheid, bedrijfszonering, water, flora en fauna, archeologie en duurzaamheid. Een belangrijke invalshoek in dit hoofdstuk is de **motivering in relatie tot het provinciaal beleid** van de nut en noodzaak (aan de hand van de Ladder voor Duurzame Verstedelijking), de ruimtelijke kwaliteitseis voor de ligging in landelijk gebied (afweging kwalitatieve aspecten) en de afweging ligging in het bollenconcentratiegebied. en de afweging ligging in het weidevogelleefgebied.
- 6. **Juridische vormgeving** van het plan.
- 7. **Economische en maatschappelijke uitvoerbaarheid** van het bestemmingsplan. Bij de maatschappelijke uitvoerbaarheid wordt de bestemmingsplanprocedure omschreven.

 1 Op de plankaart van het bestemmingsplan 'Buitengebied Zijpe' is een agrarisch bouwvlak ingetekend (Grote Sloot 355) ter plaatse van een gedeelte van het plangebied Buitenvaert. Het is nu een agrarisch bouwperceel zonder bedrijf. Dit betreft een fout op de plankaart:

Voor het perceel 355 is een partiële herziening 'Grote Sloot 355' vastgesteld, gebaseerd op de feitelijke situatie (bedrijf);

Het agrarisch bouwperceel was behorend bij Grote Sloot 359 en de voormalige bedrijfswoning is met een woonbestemming opgenomen in het bestemmingsplan 'Dorpen langs de Grote Sloot". Het wijzigingsplan hiervoor is op 5 december 2007 vastgesteld

# **2. PLANBESCHRIJVING**

## **2.1 Bestaande situatie**

Het voorliggend bestemmingsplan 'Schagerbrug Buitenvaert' omvat een deel van het dorp Schagerbrug. Schagerbrug ligt aan de Groote Sloot op het knooppunt met de Schagerweg. De weg aan weerszijden van de Groote Sloot vormt samen met de Schagerweg de belangrijkste ontsluiting voor het dorp. Het plangebied ligt nabij de kruising van de Groote Sloot met de Schagerweg.

De ontwikkeling van de planlocatie Buitenvaert vindt plaats op de gronden van een voormalige manege. De grond wordt in afwachting van de woningbouw af en toe verpacht ten behoeve van agrarisch gebruik.

## **2.2 Beoogde ontwikkeling**

USP Vastgoed BV wil op de locatie 'achter de Grote Sloot' een woningbouwplan ontwikkelen, het plan Buitenvaert. Het uitgangspunt is om vraaggestuurd te bouwen: woningen worden gerealiseerd zodra er concrete vraag naar is. Dit houdt in een gemêleerd programma met 30% sociale woningbouw, ruimte voor starters, ruimte voor nultredenwoningen, maar ook duurdere vrije kavels. Het "beeldmerk" van het plan is een markant bouwwerk dat refereert aan de vroegere buitenplaatsen in de Zijper polder.

 Met dit bestemmingsplan wordt de realisatie van maximaal 40 woningen mogelijk gemaakt. Het gebied wordt vanaf de Schagerweg ontsloten. De voorgenomen ontwikkeling is uitgewerkt in een beeldkwaliteitsplan, als aanvulling op het welstandsbeleid van de gemeente *(zie hoofdstuk 4)*. Het beeldkwaliteitsplan is opgenomen in bijlage 3 bij deze toelichting.

afb.4 Stedenbouwkundig plan VO (bron: HzA stedebouw & landschap, juni 2020

#### **Bebouwing**

Het plan Buitenvaert beoogt de realisatie van een markant woongebouw aan de Schagerweg, dat een ruimtelijke samenhang vormt met de rijenwoningen direct hier achter en de groene ruimte langs de Schagerweg. Op de 'buitenplaats' zijn de bebouwing en de openbare ruimte in samenhang ontworpen. Karakteristieke elementen in de buitenruimte zijn de laan, de siertuin, het hof, de boomgaard en de speelweide met solitairen. Achter de 'buitenplaats' ligt de dichtere bebouwing van de woonbuurt.

Het plan kent, aansluitend op het dorpse karakter van Schagerbrug, een mix tussen appartementen, rijenwoningen, twee-onder-een-kapwoningen en vrijstaande woningen.

#### **Indicatief programma**

Dit bestemmingsplan maakt de realisatie van maximaal 40 woningen mogelijk. Er is sprake van een variabel woningbouwprogramma. Het indicatieve programma is als volgt:

#### 30% sociaal

- 6 woningen rij
- 6 woningen appartementen

#### 70% vrij:

- 16-20 woningen, vrijstaand
- 4-8 woningen, twee-onder-een-kap
- 4 woningen, hoek, koop

#### **Groen en water**

In het verkavelingsplan is gekozen het groen te bundelen in de buitenplaats. Daarnaast zijn de versterking van de laanbeplanting langs de Schagerweg en de nieuwe groene dorpsrand uitgangspunten in het plan. De openbare ruimte krijgt een groen karakter. De sobere natuurlijke verharding ondersteunt dit beeld. In de buurt is het mogelijk een aantrekkelijk rondje, over straat en in het parkje, te wandelen.

Uitgangspunt is het gebruik van gebiedseigen, inheemse beplanting. In de toepassing van het groen is er onderscheid gemaakt tussen de Buitenplaats en de rest van de buurt. In het plan Buitenvaert worden overwegend 'natte bomen' toegepast, zoals elzen, essen en fruitbomen. Op de Buitenplaats kan een verbijzondering plaatsvinden, bijvoorbeeld in de vorm van een eikenlaan en de toepassing van bijzondere solitairen als beuken en berken.

Erfafscheidingen zijn groen (bijvoorbeeld een ligusterhaag) of mee-ontworpen in de architectuur van de woningen.

#### **Verharding, verkeer en parkeren**

De Schagerweg heeft een doorgaand karakter met daaraan gekoppeld een snelheidsregime van 50 km/uur. Het nieuwe woongebied zal als 30 km/uur gebied worden ingericht. In onderstaande tabel (afb.5) is de behoefte aan parkeerplaatsen in het plan bepaald, aan de hand van het indicatieve woonprogramma. Op basis van de Nota parkeernormen Schagen is een behoefte berekend aan ca. 84 parkeerplaatsen in het plan (zie bijlage 2 bij de regels). Hiervan zullen er 24 worden gerealiseerd op eigen erf en de overige 60 plaatsen in het openbaar gebied (als langsparkeerplaatsen bij (half-) vrijstaande woningen en parkeerkoffers bij rijenwoningen).

De kwaliteit van de openbare ruimte wordt voor een groot deel bepaald door het type verhardingsmateriaal. Het materiaal bepaald de sfeer van het openbaar gebied. Een van de uitgangspunten bij de keuze is, dat de materialen aansluiten bij het karakter van de buurt.

Buitenvaert heeft een kleinschalig en besloten, dorps karakter. Dit is vertaald in een materialisering met een warme uitstraling in rood/bruine tinten (kleurechte betonklinkers). De stoep, parkeerplaats en rijbaan worden vormgegeven in hetzelfde materiaal, zij het in ander verband gestraat2 .

<sup>2</sup> Definitieve inrichting en materialisatie zal in overleg met de gemeente worden bepaald

| Woningtype                         | Volgens parkeernota         | Aantal<br>woningen | Kengetal<br>(per woning) | Parkeerbehoefte | Plaatsen<br>op eigen erf |
|------------------------------------|-----------------------------|--------------------|--------------------------|-----------------|--------------------------|
| Vrijstaande woning,<br>Buitenvaert | Koop,<br>vrijstaand         | 15                 | 2,3                      | 34,5            | 15                       |
| Vrijstaande woning,<br>Schagerweg  | Koop,<br>vrijstaand         | 1                  | 2,3                      | 2,3             | 1                        |
| Twee-onder-een<br>kapwoning        | Koop,<br>twee-onder-een-kap | 8                  | 2,2                      | 17,6            | 8                        |
| Hoekwoning                         | Koop,<br>tussen/hoek        | 4                  | 2,0                      | 8               | 0                        |
| Rijwoning                          | Koop,<br>Tussen/hoek        | 6                  | 2,0<br>(1,6 sociaal)     | 12              | 0                        |
| Appartement                        | Koop,<br>etage, goedkoop    | 6                  | 1,5<br>(1,4 sociaal)     | 9               | 0                        |
| Totaal                             |                             | 40                 |                          | 83.4 (84)       | 24                       |

afb.5 Parkeerbehoefte indicatief woningbouwprogramma 40 woningen, rest bebouwde kom

#### **Ruimtelijke adaptatie**

Uitgangspunt is de hoeveelheid verharding in het gebied zo klein mogelijk te houden waardoor de woonbuurt een 'groene', dorpse uitstraling krijgt. Het plan biedt kansen voor ruimtelijke adaptatie, bijvoorbeeld in de openbare ruimte. Dit aspect zal in het inrichtingsplan nader worden uitgewerkt.

#### **Brandweervoorzieningen en afval**

In het plangebied zullen eigen brandweervoorzieningen en een afvalophaalsysteem worden gerealiseerd. Er wordt gewerkt met een ondergrondse restafvalcontainer in de wijk en 2 rolcontainers per woning, namelijk de (groene) gft-container en de (oranje) plastic container. Wellicht op termijn zelfs drie, namelijk de (blauwe) papiercontainer3 .

#### **Fasering**

Dit bestemmingsplan maakt de realisatie van maximaal 40 woningen mogelijk. Het plan zal worden gerealiseerd binnen 10 jaar. De planontwikkeling start met de realisatie van het markante appartementengebouw aan de Schagerweg, en de rijenwoningen hier direct achter. In de rest van het plangebied zal de infrastructuur en openbare ruimte worden aangelegd, waarna het plan binnen dit raamwerk verder kan groeien. Zo ontstaat een dorpse ontwikkeling, waarbij ruimte is voor concrete wensen uit de markt en een invulling die goed aansluit op de vraag naar woningen in Schagerbrug.

<sup>3</sup> Plaats restafvalcontainer en opstelplaatsen rolcontainers zal in overleg met de gemeente worden bepaald

# **3. BELEIDSKADER**

## **3.1 Algemeen**

Op diverse bestuurlijke niveaus zijn beleidsuitspraken geformuleerd die relevant zijn voor de planlocatie. In dit hoofdstuk volgt een korte samenvatting van de betreffende nota's.

Hierbij wordt ingegaan op het rijks-, provinciaal en gemeentelijk beleid. Vervolgens wordt aangetoond dat het initiatief binnen de beleidskaders van de verschillende overheden past.

## **3.2 Rijksbeleid**

## **3.2.1 Structuurvisie Infrastructuur en Ruimte**

Deze structuurvisie vormt het integrale kader voor de ruimtelijke en mobiliteitsontwikkeling van Nederland tot 2028, met een doorkijk naar 2040. Het rijksbeleid richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personen en goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap, laat het Rijk onder het motto 'decentraal wat kan, centraal wat moet', over aan provincies en gemeenten.

Gemeenten krijgen daarbij de ruimte voor natuurlijke groei en voor het bouwen van huizen die aansluiten bij de woonwensen van mensen. Alleen in de stedelijke regio's rond de mainports Amsterdam en Rotterdam maakt het Rijk afspraken met decentrale overheden over de programmering van verstedelijking. Overige sturing op verstedelijking, zoals afspraken over binnenstedelijk bouwen, rijksbufferzones en doelstellingen voor herstructurering, laat het Rijk los. Er is enkel nog sprake van een 'ladder' voor duurzame verstedelijking (gebaseerd op de 'SER-ladder'), die is vastgelegd in het Besluit ruimtelijke ordening.

## **3.2.2 Besluit algemene regels ruimtelijke ordening (Barro)**

Het Barro (in werking getreden op 30 december 2011) stelt regels betreffende de 13 aangewezen nationale belangen zoals genoemd in de Structuurvisie Infrastructuur en Ruimte (SVIR). Met de Barro maakt het rijk proactief duidelijk waar provinciale verordeningen en gemeentelijke bestemmingsplannen aan moeten voldoen. Voor het overige hebben provincies en gemeenten de vrijheid om hun eigen belangen te bepalen en daar uitvoering aan te geven.

Uit het Barro blijkt dat voor het plangebied en het planvoornemen geen sprake is van specifieke aspecten van nationaal belang. Wel geldt bij elk ruimtelijk plan nationaal belang 13 met betrekking tot zorgvuldig ruimtegebruik.

### **Toets aan de Ladder voor duurzame verstedelijking**

Nationaal belang 13 van de SVIR van het Rijk vraagt om een zorgvuldige afweging en transparante besluitvorming bij alle ruimtelijke en infrastructurele besluiten. Dit moet met behulp van de zogeheten Ladder voor duurzame verstedelijking (hierna: de Ladder) worden onderbouwd. Deze verplichte toetsing is vastgelegd in het Barro, dat weer verwijst naar het Besluit ruimtelijke ordening (Bro).

Artikel 3.1.6, lid 2 Bro schrijft voor dat de onderbouwing van een ruimtelijk plan, waar een nieuwe stedelijke ontwikkeling mee mogelijk wordt gemaakt, aan de Ladder moet voldoen. In de toelichting bij een bestemmingsplan, dat een nieuwe stedelijke ontwikkeling mogelijk maakt, wordt een beschrijving van de behoefte aan die ontwikkeling gegeven (en voor zover buiten het bestaand stedelijk gebied gelegen ook een motivering waarom niet binnen het bestaand stedelijk gebied in die behoefte kan worden voorzien).

Beoordeeld moet worden of sprake is van een nieuw, planologisch, ruimtebeslag. Daarvan is in beginsel sprake als het nieuwe ruimtelijke besluit meer bebouwing mogelijk maakt dan er op grond van het voorheen geldende planologisch regime aanwezig was, of kon worden gerealiseerd.

De volgende aspecten zijn van belang bij het bepalen of, en hoe, de Ladder moet worden toegepast:

- 1. Is er sprake van een stedelijke ontwikkeling?
- 2. Is de stedelijke ontwikkeling nieuw?
- 3. Wat is het ruimtelijk verzorgingsgebied?
- 4. Is er behoefte aan de voorgenomen ontwikkeling?
- 5. Ligt de ontwikkeling in bestaand stedelijk gebied?

Het gebruik van de Ladder moet nodeloze uitbreiding van het stedelijk gebied voorkomen en leegstand tegengaan. In hoofdstuk 5.2.1 wordt nader ingegaan op de toetsing aan de Ladder voor duurzame verstedelijking. Het planvoornemen voldoet aan de verplichtingen van een zorgvuldig ruimtegebruik die voortkomen uit het Barro.

#### **3.2.3 Nationaal Waterplan en waterbeleid 21e eeuw**

In 2009 is het Nationaal Waterplan vastgesteld, waarin het waterbeleid voor de periode 2009-2015 is opgenomen (opvolger van de Vierde Nota Waterhuishouding). Duurzaam waterbeheer is het algemene beleidsuitgangspunt in dit plan. In het landelijke beleidsdocument worden maatregelen beschreven die tot doel hebben de veiligheid en leefbaarheid in Nederland te waarborgen (waaronder bescherming tegen overstromingen, voldoende en schoon water). Ook is een uitgangspunt het benutten van de kansen die het water biedt, onder meer met betrekking tot het gebruik.

 Het rapport Waterbeleid 21e eeuw bevat een advies betreffende de wenselijke aanpassingen in de waterhuishouding van Nederland. Het beleidsdocument is ontwikkeld met het oog op het voorkomen van toekomstige wateroverlast.

Het hoofduitgangspunt van dit beleid is het bieden van meer ruimte voor water; water als ordenend principe. Hierbij wordt de trits 'vasthouden–bergen–afvoeren' als leidraad gehanteerd.

Het voorliggend plan houdt rekening met de wateraspecten (zie paragraaf 5.3).

#### Betekenis voor dit project:

Met de ontwikkeling van de planlocatie wordt op basis van de SVIR geen nationaal belang geschaad.

Het planvoornemen voldoet aan de verplichtingen van een zorgvuldig ruimtegebruik die voortkomen uit het Barro.

Het voorliggend plan houdt rekening met de wateraspecten uit het nationale waterbeleid. Er is een watertoets uitgevoerd. Uit de toets van de omgevingsaspecten (zie hoofdstuk 5) blijkt tevens dat het voorliggend plan de situatie van de milieukwaliteit niet verslechtert.

## **3.3 Beleid provincie Noord-Holland**

## **3.3.1 Omgevingsvisie Noord-Holland 2050**

Op 19 november 2018 hebben de Provinciale Staten van Noord-Holland de Omgevingsvisie Noord-Holland 2050 vastgesteld. Hierin staat de provinciale visie op de fysieke leefomgeving beschreven. De Omgevingsvisie vervangt de Structuurvisie Noord-Holland 2040, het Provinciaal Verkeers- en Vervoerplan, het Provinciaal Milieubeleidsplan 2015-2018 en de Agenda Groen.

De leidende hoofdambitie in de Omgevingsvisie NH2050 is de balans tussen economische groei en leefbaarheid. Een gezonde en veilige leefomgeving, die goed is voor mens, plant én dier, is een voorwaarde voor een goed economisch vestigingsklimaat. Tegelijkertijd is duurzame economische ontwikkeling een voorwaarde voor het kunnen investeren in een prettige leefomgeving.

Dit betekent dat in heel Noord-Holland een basiskwaliteit van de leefomgeving wordt gegarandeerd. Er zijn randvoorwaarden geformuleerd hoe om te gaan met klimaatverandering. De provincie ontwikkelt zoveel mogelijk natuurinclusief en met behoud van (karakteristieke) landschappen, clustert ruimtelijke economische ontwikkelingen rond infrastructuur en houdt rekening met de ondergrond.

### **Afweging**

De woningbouw wordt vooral in en aansluitend op de bestaande verstedelijkte gebieden gepland, in overeenstemming met de kwalitatieve behoeftes en trends. Duurzaamheid van de totale voorraad is uitgangspunt. De beoogde ontwikkeling sluit hier op aan.

## **3.3.2 Omgevingsverordening Noord-Holland (OVNH2020)**

De belangrijkste onderwerpen uit de Omgevingsvisie zijn verankerd in de nieuwe Omgevingsverordening Noord-Holland. Deze vervangt alle bestaande verordeningen die betrekking hebben op de leefomgeving zoals de Provinciale Ruimtelijke Verordening (PRV), de Provinciale Milieuverordening, de Waterverordeningen en de Wegenverordening. De Omgevingsverordening NH is op 22 oktober 2020 vastgesteld door Provinciale Staten en met ingang van half november 2020 van kracht.

Met de omgevingsverordening heeft de provincie een eenvoudiger, duidelijker en meer integraal systeem van regels vast willen stellen. Met meer ruimte voor lokaal en regionaal maatwerk en bestuurlijke afwegingsruimte. De nieuwe regels richten zich op het 'hoe': hoe kom je tot een goede fysieke leefomgeving? De fysieke leefomgeving staat voor alles wat mensen zien, voelen en ruiken zoals gebouwen, wegen, parken, bossen, rivieren en een schone lucht. Voorheen richtten de regels zich vooral op het 'wat': wat mag niet en welke uitzonderingen gelden? Het gaat dus meer om het doel en minder om het middel. In de Omgevingsverordening NH2020 zijn daarvoor de eerste stappen gezet.

In de nieuwe verordening zijn de kernkwaliteiten van de landschappen vastgelegd en worden ze beschermd. De verordening kent drie regimes gericht op behoud en ontwikkeling van natuur, landschap en werelderfgoed:

- 1. Natuurnetwerk Nederland (NNN)
- 2. Bijzonder Provinciaal Landschap (BPL)
- 3. Unesco-werelderfgoed (Stelling van Amsterdam, Beemster en Nieuwe Hollandse Waterlinie).

De bedoeling is dat de BPL de meest waardevolle onderdelen van het Noord-Hollandse landschap beschermt op basis van ecologische, cultuurhistorische, aardkundige of landschappelijke kwaliteiten. Hierin zijn ook kernkwaliteiten als weidevogelleefgebieden of open strandvlaktes vastgelegd.

De Zijpe- en Hazepolder, waar de planlocatie Buitenvaert in is gelegen, is niet opgenomen in Bijzonder Provinciaal Landschap. Het regime weidevogelleefgebied (PRV) op de locatie is daarmee komen te vervallen.

De provinciale belangen in en rond de planlocatie zijn vervat in richtlijnen voor het hele grondgebied van de provincie, en in de volgende werkingsgebieden:

- Agrarische bedrijven
- Beschermingszone regionale waterkering
- Bodemsanering
- Landelijk gebied
- Noord-Holland-Noord landelijk gebied
- Peilbesluit
- Permanente bollenteelt

Het plan Buitenvaert ligt buiten bestaand stedelijk gebied in het landelijk gebied van Noord-Holland Noord. Uit de OVNH2020 zijn de volgende instructieregels van invloed op het plan Buitenvaert:

#### **Nieuwe stedelijke ontwikkelingen (artikel 6.3 OVNH2020)**

Op basis van artikel 6.3 van de Omgevingsverordening kan een bestemmingsplan uitsluitend voorzien in een nieuwe stedelijke ontwikkeling, als deze ontwikkeling in overeenstemming is met de binnen de regio gemaakte schriftelijke afspraken. Dit artikel vormt een aanvulling op het doorlopen van de ladder voor duurzame verstedelijking.

#### Afweging:

Voor grootschalige en kleinschalige woningbouw in Landelijk gebied maakt de provincie afspraken in de (regionale) woonakkoorden. Hiermee committeert de provincie zich aan de regionaal afgesproken woningbouwplannen. De regionale woonakkoorden staan beschreven in paragraaf 3.4.1 (regionaal woningbouwbeleid). De planlocatie Buitenvaert is opgenomen in het 'Regionaal convenant woningbouw regio Kop van Noord-Holland' (KWK) uit 2015 e.v. Met dit convenant beogen partijen een actieve regionale samenwerking te voeren ten behoeve van een optimale ruimtelijke ontwikkeling van de woningmarkt van de regio Kop van Noord-Holland. Het afwegingskader KWK is een bijlage bij het convenant tussen gemeentes en provincie en vormt de basis voor de toets aan de ladder voor duurzame verstedelijking. Paragraaf 5.2.1 (toets aan de ladder voor duurzame verstedelijking) beschrijft het afwegingskader KWK, en op welke wijze de planlocatie Buitenvaert hier in past.

#### **Noord-Holland Noord landelijk gebied (artikel 6.7b OVNH2020)**

Een ruimtelijk plan kan ter plaatse van het werkingsgebied Noord-Holland Noord landelijk gebied uitsluitend voorzien in een kleinschalige woningbouwontwikkeling als de ontwikkeling in overeenstemming is met de binnen de regio gemaakte schriftelijke afspraken.

De hier bedoelde afspraken kunnen alleen afspraken bevatten over locaties die zijn gelegen in of aan kernen of in of aan dorpslinten.

#### Afweging:

Over de planlocatie Buitenvaert zijn regionale afspraken opgenomen in het KWK. De locatie ligt direct tegen de kern van Schagerbrug aan.

#### **Permanente bollenteelt (artikel 6.31 OVNH2020)**

Een ruimtelijk plan kan uitsluitend ter plaatse van het werkingsgebied permanente bollenteelt voorzien in het toestaan van grondbewerkingen ten behoeve van de permanente bollenteelt, zoals bezanden, omzetten en opspuiten.

#### Afweging:

De nieuwe voorziene woningen op de planlocatie zullen niet zorgen voor aantasting van het bollenlandschap in de polder. Het netto areaal aan bollengrond in de polder wordt met deze ontwikkeling niet verminderd en de vestiging van een nieuw bollenteeltbedrijf voor permanente bollenteelt of de uitbreiding van een bestaand bollenteelt bedrijf in het bollenconcentratiegebied wordt met het plan niet onmogelijk gemaakt. Dit is onderbouwd in paragraaf 5.2.2.

#### **Ruimtelijke kwaliteitseis ingeval van een nieuwe ruimtelijke ontwikkeling in het landelijk gebied (artikel 6.54 OVNH2020)**

Met de instructie ruimtelijke kwaliteitseis verweeft Provinciale Staten de Leidraad Landschap en cultuurhistorie in de Omgevingsverordening. Bij de inpassing van een nieuwe ruimtelijke ontwikkeling ter plaatse van het werkingsgebied landelijk gebied, wordt in het ruimtelijk plan, gelet op de Leidraad Landschap en Cultuurhistorie:

- 1. rekening gehouden met: de ambities en ontwikkelprincipes van het toepasselijke ensemble en van de toepasselijke provinciale structuren;
- 2. bij de inpassing betrokken: de kansen zoals beschreven bij de ambities en ontwikkelprincipes; en
- 3. bij de inpassing betrokken: de ontstaansgeschiedenis en de kernwaarden van het toepasselijke ensemble en van de toepasselijke provinciale structuren.

Gedeputeerde Staten kunnen hierbij de Adviescommissie Ruimtelijke Ontwikkeling (ARO) om advies vragen, ook in een vroeg stadium, inzake de locatieafweging of de ruimtelijke inpassing.

#### Afweging:

De kernkwaliteit van het landschappelijke ensemble waarin Buitenvaert ligt zijn benoemd in de Leidraad landschap en cultuurhistorie (zie paragraaf 3.3). In hoofdstuk 4 (ruimtelijke kader) en in paragraaf 5.6 (landschap en cultuurhistorie) is nader uitgewerkt hoe dit is vertaald in het plan. Hoofdstuk 4 beschrijft de ontstaansgeschiedenis, de kansen en de 'schatkaart' van het landschap (beeldkwaliteitsplan op gemeentelijk niveau) en de vertaling op locatieniveau (beeldkwaliteitsplan Buitenvaert). Paragraaf 5.6 toetst het plan aan de Leidraad.

In het voortraject heeft de provincie ambtelijk geadviseerd over het plan Buitenvaert. De ruimtelijke opzet van het plan, zoals uitgewerkt in het beeldkwaliteitsplan `Dorpen langs de Groote Sloot´ en beeldkwaliteitsplan ´Buitenvaert´, is passend binnen de uitgangspunten en ambities in de Leidraad Landschap en Cultuurhistorie.

#### **Klimaatadaptatie (artikel 6.57 OVNH2020)**

Bij alle nieuwe ruimtelijke ontwikkelingen moet voortaan rekening worden gehouden met de risico's van klimaatverandering. Het gaat dan om wateroverlast, overstroming, hitte en droogte. Gemeenten moeten bij de planontwikkeling ook de maatregelen om deze risico's te voorkomen in kaart brengen.

#### Afweging:

De planlocatie is van oudsher agrarisch en onbebouwd. Bij de planontwikkeling is rekening gehouden met de risico's van te veel water of te weinig water en extreme hitte. De klimaatbestendigheid van de locatie is in paragraaf 5.2.4 in beeld gebracht.

### **Regionale waterkeringen (artikel 6.72 OVNH2020)**

In de verordening is een instructieregel opgenomen die verwijst naar de Keur van het hoogheemraadschap, en betrekking heeft op ontwikkelingen in de beschermingszone van regionale waterkeringen. Ter plaatse van het werkingsgebied Regionale waterkering voorziet het ruimtelijk plan in bescherming van de waterkerende functie door op deze functie toegesneden bestemmingen en regels. Een ruimtelijk plan voorziet in een beschermingszone aan weerszijden van de waterkering waar geen nieuwe ruimtelijke ontwikkelingen toegestaan zijn, tenzij hierover een akkoord is bereikt tussen betrokken gemeenten, de waterbeheerder en de provincie.

#### Afweging:

De planlocatie grenst aan boezemwater. In de regels behorende bij dit bestemmingsplan is een dubbelbestemming opgenomen voor de gronden direct grenzend aan het boezemwater in verband met de waterkerende functie. Daarnaast is overeenstemming met het hoogheemraadschap over het ophogen van de aan het boezemwater grenzende gronden, in ieder geval de strook tussen de geplande woningen en het boezemwater, tot tenminste NAP +0,4 meter, vanwege de waterkerende functie. Deze ophoging is voldoende om ook bij een eventuele toekomstige aanpassing van de beschermingsklasse te voldoen.

De bepaling Regionale waterkeringen in de OVNH2020 is overgenomen uit artikel 30 van de PRV. Over de planlocatie heeft via de watertoets in 2017 overleg met HHNK plaatsgevonden. De watertoets is primair gebaseerd op de keur en legger. De buitengrens van het werkingsgebied beschermingszone regionale waterkering in de Omgevingsverordening valt samen met de buitengrens van de beschermingszone in de legger. De beschermingszone is niet gewijzigd sinds de watertoets uit 2017. HHNK heeft het plan daarmee al getoetst aan het regime dat nu in de Omgevingsverordening staat. Dit betekent dat HHNK instemt (onder voorwaarden) met het bestemmingsplan waar het betreft bebouwing in de beschermingszone, zodat kan worden gesteld dat HHNK akkoord was en daarmee is. Daarvan uitgaande, ligt het ook voor de hand dat de provincie akkoord is. Het betreft immers een waterkwestie, waarin de opvatting van HHNK leidend is.

## **3.3.3 Leidraad Landschap en Cultuurhistorie**

De provincie Noord-Holland wil de kwaliteit en de diversiteit van het Noord-Hollands landschap graag behouden en verder ontwikkelen en de dorpen behouden en ontwikkelen. Daarom heeft het begrip ruimtelijke kwaliteit in het verleden een belangrijke plek gekregen in de Structuurvisie Noord-Holland 2040 en de Provinciale Ruimtelijke Verordening.

De Leidraad Landschap en Cultuurhistorie 2018 (vastgesteld door Gedeputeerde Staten op 10 april 2018) is een provinciale handreiking voor het inpassen van nieuwe ruimtelijke ontwikkelingen in het landschap, zoals bebouwing, agrarische bedrijven, infrastructuur of vormen van energieopwekking. De Leidraad 2018 is in de Provinciale Ruimtelijke Verordening (PRV) verankerd in artikel 15 (ruimtelijke kwaliteitseis).

Het ruimtelijke kwaliteitsbeleid in het landelijk gebied is in Omgevingsvisie en Omgevingsverordening geconsolideerd. De Ruimtelijke kwaliteitseis landelijk gebied/Leidraad landschap en cultuurhistorie is op een beleidsneutrale wijze omgezet en verduidelijkt in de nieuwe Omgevingsverordening NH2020.

Op basis van de Leidraad Landschap en Cultuurhistorie zijn voor de planlocatie de volgende aspecten van belang:

- **Ensemble:** de planlocatie ligt in het ensemble Zijpe- en Hazepolder;
- **Landschappelijke karakteristiek**: de aandijking Zijpe- en Hazepolder (verder de Zijpepolder) heeft een kenmerkende opbouw met een raster van langgerekte, noord-zuid georiënteerde linten en vaarten met haaks daarop staande dwarswegen die de Westfriese Omringdijk met de Noordzeekust verbinden. Op de kruising van lange linten en dwarswegen liggen de kruisdorpen. De noord-zuid georiënteerde polderlinten hebben ieder een eigen karakter;
- **Openheid en ruimtebeleving:** de planlocatie ligt in een open polderlandschap met lange zichtlijnen tussen de linten. Duinenrij en Westfriese Omringdijk vormen duidelijke randen van de ruimtebeleving. De Westfriese Omringdijk ligt vrij in het landschap.
- **Ruimtelijke dragers:** de lange polderlinten, elk met een eigen karakter. De Groote Sloot heeft een zekere grandeur.
- Het open zicht vanaf de dwarswegen op de open ruimte tussen de lange linten kan worden behouden door bebouwing in de kruisdorpen of aan de lange noord-zuidlinten te concentreren**.**

#### **Afweging**

Het initiatief ondersteunt de genoemde kernkwaliteiten *(zie hoofdstuk 4 en 5.6).* 

## **3.3.4 Provinciaal woningbouwbeleid**

De Provincie Noord-Holland draagt bij aan het realiseren van voldoende en passende huisvesting (woningtype) op de best mogelijke plek (woonmilieu) voor huidige en toekomstige bewoners van Noord-Holland. De Provincie Noord-Holland heeft hiervoor een provinciale woonvisie opgesteld die het kader biedt voor de door de regio's op te stellen regionale actieprogramma's. In de regionale actieprogramma's wordt het woningbouwprogramma zowel kwalitatief als kwantitatief uitgewerkt. Uitgangspunt is om deze woningvraag zoveel mogelijk te realiseren binnen het bestaand stedelijk gebied. Om te bouwen buiten bestaand stedelijk gebied moeten nut en noodzaak van die bebouwing aangetoond worden. Belangrijk zijn verder: ruimtelijke kwaliteit, locatie en duurzaamheid van het project.

#### **Woonagenda 2020-2025**

De huidige regionale woningbouwontwikkeling blijft achter bij de eerdere doelstellingen. De provincie Noord-Holland wil dat er de komende jaren veel betaalbare en duurzame woningen beschikbaar komen. Zij gaat gemeenten met raad en daad helpen om de flinke ambitie op het gebied van wonen waar te maken. Dat staat in de definitieve Woonagenda 2020-2025 die is vastgesteld door het college van Gedeputeerde Staten.

#### **Versnellen woningbouw**

De provincie Noord-Holland wil dat er de komende jaren veel betaalbare en duurzame woningen beschikbaar komen. Er bestaat momenteel een grote vraag naar woningen, maar de bouw wordt vertraagd doordat bestaande plannen niet worden gerealiseerd. De provincie richt zich in eerste instantie op het stimuleren van de plannen die zijn vastgelegd in een bestemmingsplan met een relatief grote bouwopgave. In tweede instantie kijkt de provincie naar plannen die nog moeten worden vastgelegd in een bestemmingsplan en, wat betreft productie, ook van betekenis zijn en die passen binnen landelijke en provinciale wet– en regelgeving. Samen met afzonderlijke gemeenten, Metropoolregio Amsterdam en Bouwend Nederland zet de provincie zich in om knelpunten weg te nemen en tot productie te komen via het uitvoeringsprogramma binnenstedelijk bouwen en versnellen woningbouw.

#### **Regionale afspraken wonen**

De provincie richt zich op bouwprojecten waar behoefte aan is. Vooral op de steden omdat daar de meeste mensen nu eenmaal graag wonen. Echter, de stad moet wel leefbaar en aantrekkelijk blijven, zodanig dat de 'lucht niet uit de stad gehaald wordt'. Gemeenten maken regionale afspraken over woningbouw, die passen binnen de woningbehoefte en mogelijkheden.

De provincie volgt de ontwikkelingen rondom woningbouw nauwgezet. Jaarlijks voert zij de Monitor Woningbouw uit. Op de provinciale kaart Plancapaciteit 2020 (bron: Rigo, www.plancapaciteit.nl, april 2020) is de locatie Buitenvaert als plan in voorbereiding meegenomen met een capaciteit van 40 woningen.

*In paragraaf 5.2.1 van voorliggend bestemmingsplan is verantwoord op welke wijze het plan past binnen de regionale afspraken.* 

### **Afweging**

De planlocatie is een locatie buiten bestaand stedelijk gebied.

Op nut en noodzaak van het project wordt nader ingegaan in paragraaf 5.2.1.

Ruimtelijke kwaliteit, locatie en duurzaamheid van het project is nader onderbouwd in hoofdstuk 4.

Het plan past binnen de regionale gemaakte afspraken, zoals blijkt uit paragraaf 3.4.2.

Met het oog hierop is de voorgenomen ontwikkeling niet in strijd met het provinciaal beleid.

## **3.4 Regionaal beleid**

## **3.4.1 Beleid Hoogheemraadschap Hollands Noorderkwartier**

Hoogheemraadschap Hollands Noorderkwartier heeft samen met haar partners haar waterbeleid op lange termijn (Deltavisie) en op middellange termijn (Waterprogramma 2016-2021) opgesteld. In het Waterprogramma 2016-2021 (voorheen waterbeheersplan) zijn de programma's en beheerstaken van het hoogheemraadschap opgenomen met de programmering en uitvoering van het waterbeheer. Het programma is nodig om het beheersgebied klimaatbestendig te maken, toegespitst op de thema's waterveiligheid, wateroverlast, watertekort, schoon en gezond water en crisisbeheersing. Door het veranderende klimaat wordt het waterbeheer steeds complexer. Alleen door slim samen te werken is integraal en doelmatig waterbeheer mogelijk. Bij de ontwikkeling van het Waterprogramma is hieraan invulling gegeven door middel van een partnerproces en de ontwikkeling van gezamenlijke bouwstenen.

#### **Keur en Uitvoeringsregels**

Op grond van de Waterwet is het Hoogheemraadschap Hollands Noorderkwartier als waterschap bevoegd via een eigen verordening, de Keur, regels te stellen aan handelingen die het watersysteem beïnvloeden. De Keur geeft vorm aan de inhoud van de Waterwet met concrete doelstellingen, te weten: voorkoming en waar nodig beperking van overstromingen, wateroverlast en waterschaarste, in samenhang met (a) bescherming en verbetering van de chemische en ecologische kwaliteit van watersystemen, en (b) vervulling van maatschappelijke functies door watersystemen.

In de Keur 2016 van het Hoogheemraadschap Hollands Noorderkwartier staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels die op de website van het hoogheemraadschap te vinden zijn https://www.hhnk.nl/keur/.

## **3.4.2 Regionaal woningbouwbeleid**

#### **Kwalitatief woningbouwprogramma Kop van Noord-Holland**

In de woonvisie van de provincie 'Goed wonen in Noord-Holland' is de ambitie geformuleerd dat er in 2020 voldoende woningen zijn voor de inwoners van Noord-Holland. Om deze doelstelling te realiseren maakt de provincie bestuurlijke afspraken met de regio's in de vorm van het Regionaal Actieprogramma Wonen (RAP). Tot aan 2020 zijn twee RAP's gemaakt.

Het RAP 2.0 omvat procesafspraken die lopen tot en met 2020. In het RAP 2.0 worden bestaande regionale afspraken over de woningbouwprogrammering, het hieraan verbonden regionaal convenant, en de afspraken over het levensloopbestendig maken en verduurzamen van de bestaande woningvoorraad bestendigd.

De regionale afspraken over de woningbouwprogrammering in de Noordkop zijn vastgelegd in het Kwalitatief woningbouwprogramma Kop van Noord-Holland (KWK). Het KWK is een belangrijk instrument voor woningbouwplanning en wordt periodiek geactualiseerd, waarbij wordt aangesloten op de harde plancapaciteit en op de ontwikkelingen uit de bevolkingsprognoses. Zo kan het KWK sturen en monitoren op realisatie van de kwalitatief beste plannen. Voor de periode 2020-2030 wordt gewerkt aan een nieuw KWK.

De regio zet bij de woningbouwprogrammering vooral in op kwaliteit boven kwantiteit. Woningbouwlocaties en transformatie mogelijkheden liggen vooral binnenstedelijk. Er is daarnaast voldoende stimulans en ruimte voor nieuwe initiatieven en woonexperimenten. Vitaliteit van de kernen is belangrijk. De locatie Buitenvaert is als kwalitatieve locatie opgenomen in het KWK.

#### **Regionaal woonakkoord**

De Regio Noord-Holland Noord heeft de ambitie om met spoed woningen te bouwen. De ruimte die er voor woningbouw is gegeven was lange tijd beperkt. Voor NHN ligt er een bid bij het ministerie voor 40.000 extra woningen in de regio (BIDBOOK Holland boven Amsterdam, wonen in Noord-Holland Noord)

Het Woonakkoord tussen de gemeenten in de Kop en de provincie moet minimaal 5.000 nieuwbouwwoningen opleveren. Dit staat in Regioakkoord De Kop Werkt!

Voor de bouwplannen is als eerste nodig het opstellen van duidelijke randvoorwaarden. Deze moeten gaan over mobiliteit, kwaliteit van de woningen, goede locaties en over de snelheid van bouwen en een goede monitoring.

Daarnaast wil de Kop ook ruimte bieden voor kleinschalige woningbouw in het landelijk gebied, aan de randen van de kernen onder het motto van 'lokaal maatwerk, voor de lokale behoefte'.

Het woonakkoord maakt deel uit van het op te stellen Kwalitatief Woningbouwprogramma Kop van NH 2020-2030. Dit betreft een voorzetting van een lopend programma en gaat gedetailleerd en dynamisch in op woningbouwprogrammering t.b.v. van ladderonderbouwingen en kwaliteitstoetsen. De regio Noordkop gaat het KWK zo snel mogelijk en eenvoudig mogelijk opstellen tegelijkertijd met het starten van het uitwerken van het woonakkoord. Het KWK en het Woonakkoord zijn een integraal geheel en verwijzen naar elkaar.

#### **Afweging**

Het laatste Kwalitatief Woningbouwprogramma Kop van Noord-Holland (KWK) voorziet in regionale afspraken welke soort woningen waar, wanneer en in welke woonmilieus gebouwd worden voor de periode tot 2020 en vormt daarmee een verdere kwalitatieve aanvulling van het RAP. De locatie Buitenvaert is opgenomen op de lijst met plannen tot 20204 . Er zijn in Schagerbrug op dit moment geen concrete andere plannen in het KWK opgenomen. Voor de periode 2020-2030 wordt gewerkt aan een nieuw KWK, waarin ook de B-velden in Schagerbrug als locatie zijn meegenomen. Beide locaties passen binnen de kwantitatieve en kwalitatieve behoefte, zoals in paragraaf 5.2.1 in de Toets aan de ladder voor duurzame verstedelijking nader is uitgewerkt. In het plan Buitenvaert zullen maximaal 40 woningen worden gerealiseerd.

In de regionale afspraken zijn alléén de meest kansrijke locaties meegenomen op basis van een zgn. kernenscan. De kernenscan laat zien in welke kernen nieuwbouw de meeste toekomstwaarde heeft. De kern Schagerbrug scoort hierin de hoogste score. Het Kwalitatief Woningbouwprogramma regio Kop van Noord-Holland (KWK) is daarmee het resultaat van een actuele behoefteraming.

#### Betekenis voor dit project:

De gemeenten Den Helder, Hollands Kroon, Schagen en Texel hebben een gezamenlijk belang in de ontwikkeling van de regio. De huisvestingsopgave is daar een belangrijk onderdeel van. Voorliggend plan past binnen het regionale afsprakenkader.

Regionale afstemming is een belangrijk onderwerp in de woningbouwopgave. Indien een plan buiten Bestaand Stedelijk Gebied ligt, dan geldt daarvoor de wettelijke regelgeving en is het plan in beginsel altijd onderwerp van bespreking in regionaal bestuurlijk overleg. De beoogde ontwikkeling is in regionaal verband afgestemd en sluit kwalitatief aan op de doelstellingen uit het RAP. De locatie Buitenvaert is als woningbouwlocatie opgenomen in het KWK voor de periode tot 2020 en wordt overgenomen in het KWK 2020-2030.

*De aansluiting van het voorliggend plan op de regionale woningbouwambities (toets aan de Ladder voor Duurzame Verstedelijking) is nader uitgewerkt in 5.2.1.* 

<sup>4</sup> Omdat het plan nog niet gebouwd is zal het worden doorgeschoven naar het Kwalitatief Woningbouwprogramma Kop van NH 2020/2030

## **3.5 Beleid gemeente Schagen**

## **3.5.1 Reisgids voor ruimtelijke ontwikkelingen**

In de gemeente Schagen is het 'oude' ruimtelijke beleid per 1 januari 2015 komen te vervallen en heeft plaatsgemaakt voor een beleidsdocument: de reisgids voor ruimtelijke ontwikkelingen. Op basis van dit document is de gemeente in staat sneller en beter te besluiten over ontwikkelingen, ruimte voor eigen invulling aan initiatiefnemers te geven, kansen voor samenwerking te benutten en efficiënt van ieders kwaliteiten gebruik te maken.

Voor het bouwen van nieuwe woningen geldt dat per initiatief gekeken wordt hoe dit zich verhoudt tot regelgeving vanuit het Rijk, de Provincie, het Regionaal Kwalitatief Woningbouwprogramma (KWK), de Lokale Woonvisie en het jaarprogramma. Het plan Buitenvaert is een bestaand plan. Bestaande plannen zijn initiatieven waar tot 1 januari 2014 al afspraken over zijn gemaakt.

## **3.5.2 Reisgids voor ruimtelijke kwaliteit**

De gemeente Schagen hanteert voor haar welstandsbeleid de 'Reisgids voor ruimtelijke kwaliteit'. Het voorliggende bestemmingsplan richt zich op een nieuwe invulling van het gebied. Het is een functionele en ruimtelijke verandering waarmee nieuwe functies worden toegevoegd en oude worden verwijderd. Volgens de reisgids valt de voorgenomen ontwikkeling daardoor onder de noemer '(bijzondere) ontwikkelingen'. Voor bijzondere ontwikkelingen in de gemeente Schagen worden beeldkwaliteitsplannen opgesteld als aanvulling op de reisgids. Voor het voorliggende bestemmingsplan is daarom een beeldkwaliteitsplan opgesteld, dat is opgenomen in bijlage 3.

Het beeldkwaliteitsplan Buitenvaert vormt een aanvullend toetsingskader waarop ontwikkelingen in het gebied kunnen worden beoordeeld. De Commissie Ruimtelijke kwaliteit van de gemeente Schagen (voorheen: Welstandscommissie) heeft in 2010 positief geadviseerd over de opzet van het plan en het beeldkwaliteitsplan als beoordelingskader*(zie bijlage 1).*Sinds 2010 is er aan de kaders van het plan en de intenties van het ruimtelijke kwaliteitsbeleid niets veranderd.

## **3.5.3 Erfgoednota Zijpe**

Op 29 mei 2007 heeft de gemeenteraad de erfgoednota 'Beleidsnota archeologie gemeente Zijpe 2007' vastgesteld. In de nota zijn beleidsregels opgenomen om archeologische waarden bij ruimtelijke ontwikkelingen, wanneer mogelijk, te behouden. Dit beleid geldt nog steeds voor het plangebied. In bestemmingsplannen moeten (mogelijke) archeologische waarden in het plangebied uitdrukkelijk overwogen worden. Bij het opstellen van bestemmingsplannen moet daarom onderzoek naar (mogelijke) archeologische (en cultuurhistorische) waarden in het plangebied worden uitgevoerd. In de erfgoednota zijn verschillende archeologisch en cultuurhistorisch waardevolle gebieden onderscheiden. In deze gebieden zijn verschillende beleidsregels van toepassing. Op de kaart bij de erfgoednota zijn de verschillende gebieden weergegeven. Een fragment van de kaart ter hoogte van het plangebied Buitenvaert is in afb.6 weergegeven.

afb.6 Fragment van de 'Kaart Archeologie gebieden Zijpe' (bron: vml. gemeente Zijpe)

De zuidoostelijke gronden in het plangebied, geel gekleurd, vallen binnen een zone waarin het archeologisch belang moet worden betrokken wanneer de planomvang groter is dan 100 m2 en dieper dan 35 cm. Voor het noordwestelijke deel van het plangebied geldt dat het archeologisch belang moet worden betrokken wanneer de planomvang groter is dan 2500 m2 en dieper dan 50 cm. Dit gebied is lichtblauw gekleurd. Specifiek onderzoek op de locatie is opgenomen en nader uiteengezet in hoofdstuk 5.6.

## **3.5.6 Woonvisie Schagen**

De gemeente Schagen heeft op 28 oktober 2014 een Woonvisie vastgesteld. Deze Woonvisie is opgesteld naar aanleiding van de fusie van de gemeenten Harenkarspel, Schagen en Zijpe. De gemeente ziet voor de periode tot 2030 nog mogelijkheden voor de bouw van 2.390 nieuwe woningen.

Voor de periode 2015-2020 betreft dit concreet 1.000 woningen. De ontwikkeling in het plangebied past, zowel kwantitatief als kwalitatief, binnen de beleidsuitgangspunten van de Woonvisie. De woonvisie is vertaald in het regionaal convenant woningbouw regio Kop van Noord-Holland *(zie hoofdstuk 3.4.2).* 

In een Woonvisie bepaalt de gemeente, wat ze belangrijk vindt op het gebied van wonen. In het najaar van 2019 is het proces voor actualisatie van de woonvisie van start gegaan. Als onderdeel van het proces zijn verschillende bijeenkomsten georganiseerd waar inwoners, dorpsraden, gemeenteraad, bedrijfsleven en maatschappelijke organisaties konden meedenken en input voor de nieuwe Woonvisie hebben geleverd. Het tekort aan alle woningtypen in Schagerbrug, en het bouwen in de kleine kernen in verband met de leefbaarheid is een belangrijke opbrengt uit de consultatieronde.

Daarnaast wordt in de gemeente Schagen ook gewerkt aan het opstellen van de Omgevingsvisie. De Omgevingsvisie geeft net als de Woonvisie de ambities van de gemeente weer, maar dan voor alle thema's die een ruimtelijke impact hebben en niet alleen voor het onderwerp wonen. De verwachting is dat de Omgevingsvisie in de eerste helft van 2021 wordt vastgesteld. Omdat de Woonvisie en de Omgevingsvisie niet los van elkaar gezien kunnen worden heeft het college besloten om geen aparte Woonvisie op te stellen, maar de Woonvisie in de Omgevingsvisie te laten landen.

### **3.5.6 Leidraad Inrichting Openbare Ruimte**

In de Leidraad inrichting openbare ruimte met de bijhorende bijlagen heeft het college van de gemeente Schagen de civiel- en cultuurtechnische eisen voorgeschreven. Ten aanzien van onderhavig plan zijn specifieke afspraken gemaakt met betrekking tot de inrichting van de openbare ruimte.

### **3.5.7 Parkeernormen Schagen**

De gemeente Schagen hanteert gemeentelijke parkeernormen, die zijn vastgelegd in de Nota Parkeernormen 2016. Het bestemmingsplan Parkeren (7 november 2017) bevat een parkeerregeling die gekoppeld is aan de 'Nota Parkeernormen Schagen 2016'. Hiermee wordt voorkomen dat een bouwplan of functiewijziging leidt tot parkeerproblemen. De parkeernota zelf blijft ongewijzigd, dus inhoudelijk verandert er niets aan de parkeernormen.

In het onderhavige plan zijn de parkeernormen in de planregels overgenomen en vastgelegd. De gemeente zal waar nodig nadere eisen stellen met betrekking tot de concrete invulling.

## **3.5.8 Duurzaamheid en klimaatadaptatie**

#### **Naar een meer energieneutrale gemeente**

De gemeente Schagen geeft uitvoering aan de Energieagenda 2017. De door de raad vastgestelde nota 'Naar een meer energieneutrale gemeente Schagen 2014- 2018' vormt de basis voor de uitvoering van de maatregelen.

Schagen ondersteunt, faciliteert en initieert projecten, zodat het energieverbruik vermindert en er meer duurzame energie wordt opgewekt. Eén van de speerpunten is meer energie neutrale nieuwbouw. De gemeente begeleid particuliere bouwers in een vroeg stadium van de planontwikkeling, waardoor hogere ambities worden gehaald.

Als tegenwoordig een nieuwe woning wordt gebouwd gebeurd dit al bijna energieneutraal (maximaal EPC 0,4) en bij voorkeur met duurzame materialen. De regels hierover zijn de afgelopen jaren aangescherpt en vragen nu om nieuwe bouwconcepten. In 2020 mogen alleen nog energieneutrale of energieopwekkende woningen worden gebouwd (EPC 0).

Opdrachtgevers, architecten en aannemers bereiden zich daar nu op voor. Door gemeenten in Noord-Holland-Noord en de RUD is een praktische brochure 'Duurzaam bouwen en wonen in Noord-Holland Noord' ontwikkeld. Deze brochure, die te vinden is op de website van de RUD (www.rudnhn.nl), geeft (bijna) alle mogelijkheden aan.

De gemeente Schagen vindt het ook belangrijk dat inwoners zich bewust worden van de verschillende besparingsmogelijkheden die er liggen in en rondom de woning. Om hierin te helpen, is de gemeente een samenwerking aangegaan met het Duurzaam Bouwloket. De onafhankelijke website www.duurzaambouwloket.nl informeert en adviseert over alle mogelijke maatregelen op het gebied van duurzaam (ver)bouwen, energiebesparing en energie opwekken. Met behulp van de helpdesk heeft men daarnaast de mogelijkheid om vrijblijvend vragen te stellen en direct advies in te winnen.

Via de checklist Groen Bouwen (www.checklistgroenbouwen.nl) kunnen, door middel van het beantwoorden van enkele ja/nee-vragen, eenvoudig toepasbare maatregelen worden gekozen, die goed zijn voor de stadsnatuur en speciaal voor vogels.

De nieuwe woningen worden (bijna) energieneutraal gebouwd (zie hoofdstuk 5.2.3).

#### **Klimaatadaptatie**

Het Deltaplan Ruimtelijke adaptatie is een gezamenlijk plan van gemeenten, waterschappen, provincies en het Rijk om Nederland klimaatbestendig en waterrobuust in te richten. Het Deltaplan versnelt en intensiveert de aanpak van wateroverlast, hittestress, droogte en de gevolgen van overstromingen. Het Deltaplan vraagt aan gemeenten o.a.:

- 1. kwetsbaarheden in beeld te brengen (m.b.v. de stresstest);
- 2. een risicodialoog te voeren;
- 3. een uitvoeringsagenda op te stellen (eind 2020).

In samenwerking met de Noordkop gemeenten en het hoogheemraadschap is een regionale stresstest en risicodialoog gedaan. Momenteel wordt een regionaal plan van aanpak opgesteld. Voor de gemeente Schagen worden de stresstesten gekoppeld aan de voorbereiding van projecten in het openbaar gebied. Advisering over klimaatadaptatie vindt in het projectproces plaats: in de initiatieffase (de strategentafel) en in de ontwerpfase (Integraal Beleidsoverleg). In het proces Projectmatig Werken is klimaatadaptatie bij elke stap een terugkerend thema. Daarmee is iedereen zich ook goed bewust van het belang. In de geactualiseerde Leidraad Inrichting Openbare Ruimte (LIOR) zijn voorbeelden voor klimaatadaptatie bij inrichting van de openbare ruimte opgenomen.

#### Betekenis voor dit plan:

Het gemeentelijk beleid van de voormalige gemeente Zijpe en tegenwoordig Schagen zet al lange tijd in op de ontwikkeling van dit woningbouwgebied. Het plan Buitenvaert is een bestaand plan. Bestaande plannen zijn initiatieven waar tot 1 januari 2014 al afspraken over zijn gemaakt.

De aanleg van deze buurt is van groot belang voor de demografische opbouw van het dorp en het op peil houden van de openbare en commerciële voorzieningen. De ontwikkeling heeft een ruimtelijke opzet passend bij het dorp. Het beeldkwaliteitsplan bewaakt dit.

Ten aanzien van onderhavig plan zijn specifieke afspraken gemaakt met betrekking tot de inrichting van de openbare ruimte. Klimaatadaptatie is een onderwerp. In het plan is aandacht voor de waterhuishouding en een groene inrichting van het openbaar gebied.

## **3.6 Conclusie beleidskader**

Op basis van het nationale, provinciale en gemeentelijke beleidskader is de voorgestelde bestemmingswijziging van de locatie niet bezwaarlijk:

- op basis van het nationaal beleid (Structuurvisie Infrastructuur en Ruimte en het Besluit algemene regels ruimtelijke ordening) zijn er geen bezwaren tegen het ontwikkelen van de locatie. Ontwikkeling van nieuwe woningen op een herstructureringslocatie past binnen het nationaal beleid;
- de planlocatie ligt buiten het bestaand stedelijk gebied van Schagerbrug. Op basis van de beoogde ontwikkeling (woningbouw) en de locatie (landelijk gebied, Kop van Noord-Holland, ruimtelijke kwaliteit) zijn er regels opgenomen in de OVNHN2020. Het voorliggende plan past binnen deze regels*(zie afweging in hoofdstuk 5);*
- voor de gemeente Schagen gaat het om bouwen voor de eigen behoefte en leefbaarheid in Schagerbrug. Het is een bestaand plan dat aansluit op de gemeentelijke reisgids voor ruimtelijke ontwikkelingen.

# **4. RUIMTELIJK KADER**

## **4.1 Inleiding**

Het begrip 'ruimtelijke kwaliteit' neemt in het provinciaal beleid een centrale plaats in. Om aan het begrip 'ruimtelijke kwaliteit' concreet inhoud te geven heeft de Provincie de in de Nota Ruimte genoemde belevingswaarden (cultureel besef, diversiteit, menselijke maat en leesbaarheid van cultuurhistorie) in haar provinciaal ruimtelijk beleid 'vertaald' naar bebouwingskarakteristieken, landschappelijke inpassing, differentiatie en ruimtelijke verscheidenheid van nieuwe ontwikkelingen. Het middel (instrument) om nieuwe ontwikkelingen aan deze begrippen te kunnen toetsen is het 'beeldkwaliteitsplan'. Zodra in het landelijke gebied bestemmingsplannen of projectbesluiten nieuwe ruimtelijke ontwikkelingen (stedelijk of niet) met aanzienlijke ruimtelijke consequenties mogelijk maken is zo'n 'beeldkwaliteitsplan' verplicht. De ontwikkeling van de locatie Buitenvaert is verantwoord in twee plannen: het beeldkwaliteitsplan Dorpen langs de Grote Sloot 2008 en het beeldkwaliteitsplan Buitenvaert (september 2010)5 .

Het beeldkwaliteitsplan Dorpen langs de Grote Sloot 2008, vastgesteld door raad van de gemeente Zijpe op 30 september 2008, vormt de inspiratiebron voor toekomstige ontwikkelingen in de dorpen langs de Grote Sloot *(zie bijlage 2).* De visie schept zowel kaders voor herstructureringen binnen het bestaande stedelijke gebied, als, aansluitend op de dorpen, uitbreidingen in het 'open' landschap. De visie op de ontwikkelingsmogelijkheden en het gehanteerde toetsingskader sluiten aan op het DNA van het landschap en het DNA van de afzonderlijke dorpen.

Schagerbrug is het belangrijkste dorp in dit gebied. In het beeldkwaliteitsplan is de mogelijkheid voor stedelijke ontwikkeling (woningbouw) in het vierde kwadrant van het dorp opgenomen. In het beeldkwaliteitsplan Dorpen langs de Groote Sloot wordt nadrukkelijk ingegaan op de ruimtelijke kwaliteitsaspecten zoals zijn bedoeld in artikel 6.54 OVNH2020.

Voor de uitwerking van het Woongebied Buitenvaert is een nadere uitwerking van bovengenoemd beeldkwaliteitsplan opgesteld, het beeldkwaliteitsplan Buitenvaert, september 2010 *(zie bijlage 3).*

*De beide beeldkwaliteitsplannen zijn in dit hoofdstuk op hoofdlijnen beschreven. Hiervoor is de tekst zoals opgenomen in het beeldkwaliteitsplan Buitenvaert aangehouden. Dit is deels een samenvatting van het beeldkwaliteitsplan Dorpen langs de Grote Sloot.* 

## **4.2 Schagerbrug als dorp langs de Groote Sloot**

Het beeldkwaliteitsplan Dorpen langs de Groote Sloot is een toetsingskader op hoofdlijnen en heeft als doel om bij nieuwe ontwikkelingen, zowel bij herstructurering als bij uitbreiding, vanuit de identiteit van het betreffende dorp en zijn omgeving, de belangrijkste cultuurhistorische en landschappelijke kwaliteiten te behouden, en waar mogelijk de ruimtelijke kwaliteit te versterken. In het plan zijn de kernen Burger (vlot-) brug, St. Maartens(vlot-)brug, Schagerbrug en het dorp Oudesluis opgenomen.

Burgerbrug, St. Maartensbrug en Schagerbrug liggen, centraal in de Zijpe– en Hazepolder, langs de Groote Sloot. De eerste twee hebben in Burgervlotbrug en St. Maartensvlotbrug nog een relatie richting Noordhollandsch Kanaal. De Groote Sloot mondt bij Oudesluis uit in het Oude Veer.

De dorpen hebben elk en eigen karakter, afhankelijk van de ligging in de polder en de bebouwing langs de wegen en waterlopen. Basis voor de ontwikkelingsvisie per dorp is het Landschaps-DNA en het Dorps-DNA.

<sup>5</sup> In de beeldkwaliteitsplannen wordt nadrukkelijk ingegaan op kwaliteitsaspecten zoals bedoeld in artikel 15 lid 1 en 2 van de op dat moment van toepassing zijnde Provinciale Ruimtelijke Verordening en het Beleidskader Landschap en Cultuurhistorie. Ondertussen zijn bovenstaande ambities vertaald in de nieuwe Omgevingsverordening, die gekoppeld is aan de Leidraad Landschap en Cultuurhistorie, met een enigszins andere opzet.

## **4.2.1 Landschaps-DNA**

Duinen en zeedijken bepalen het silhouet van de polder. Aan de oostzijde van Schagerbrug is de Westfriese Omringdijk goed herkenbaar door een ruimte bebouwingsvrije zone.

De hoofdstructuur van watergangen met bebouwde/beplante wegen is één van de kernkwaliteiten van de polder. Deze lopen min of meer noord-zuid. Haaks hierop zijn verbindingsroutes ontstaan tussen het oude land en de kust. Op de kruispunten zijn dorpen ontstaan (Schagerbrug is een kruispuntdorp).

Elk dorp heeft een eigen karakter. De kruispuntdorpen verschillen van de kanaaldorpen en het dijkdorp. Kenmerkend voor het kruispuntdorp is de lintbebouwing langs de Groote Sloot en de dwarsroute, de planmatige woonbuurten en bedrijfslocaties hierachter, waar de relatie met het landschap verloren is gegaan. De uitbreidingen hebben overwegend een groene rand.

De polder heeft een rijke historie gekend van buitenplaatsen en landgoedboerderijen (Ananas, Wildrijk etc). Die echte rijkdom is grotendeels verloren gegaan (de Zijpepolder telde in 1660 ongeveer 90 buitenplaatsen en landgoedboerderijen, verspreid door de hele polder met een concentratie langs de Groote Sloot), maar toch heeft de polder nog steeds een enigszins deftig karakter, vooral langs de Groote Sloot. Langs de polderlijnen is een afwisseling ontstaan van burgerwoningen, agrarische bedrijven, buitenplaatsen, bosschages en plantages, al dan niet met doorzichten. Het omringende landschap is open en wijds *(zie schatkaart afb.7)*.

## **4.2.2 Dorps-DNA**

De Groote Sloot is één van de belangrijkste structurerende lijnen in de Zijpepolder en heeft 'grandeur' door de formele, historische uitstraling. Schagerbrug is ontstaan als lintdorp langs de Groote Sloot, op het kruispunt met de Schagerweg. In de historische kern van Schagerbrug lagen diverse buitenplaatsen langs de Groote Sloot. Restanten van voormalige buitenplaatsen zijn nu nog herkenbaar, zoals het Huis van Strijen. Het voormalige gemeentehuis ligt aan de Schagerweg op de locatie van het vroegere buitenverblijf Brugwijk.

Na de oorlog heeft het dorp zich in oostelijke richting ontwikkeld, aan weerszijden van de Schagerweg in de vorm van geïsoleerde buurtjes. Het bedrijventerrein vormt de eerste grote ontwikkeling aan de westzijde van de Groote Sloot.

 Het Dorps-DNA bestaat uit:

- 1. lintbebouwing rond het kruispunt Groote Sloot met Schagerweg;
- 2. kleinschalige bebouwing en historische herkenningspunten in het lint;
- 3. uitbreidingen in buurten achter het lint: kwadranten;
- 4. groene dorpsrand, omsloten door open landschap;
- 5. openheid richting Westfriese Omringdijk.

afb.8 Historische ontwikkeling Schagerbrug

## **4.2.3 Ontwikkelingsvisie dorp**

Het dorp heeft in ruimtelijk opzicht een onevenwichtige opbouw ten opzichte van het lint. Het project Buitenvaert is het nieuwe vierde kwadrant van Schagerbrug, waardoor er een evenwichtige opbouw van het dorp ontstaat *(zie bijlage 2).*

Kansen voor het verbeteren van de ruimtelijke kwaliteit in het dorp zijn:

- het handhaven Groote Sloot als historische landschappelijke drager;
- het versterken van de routes naar de kust als ruimtelijke dragers;
- kruispuntdorpen hebben bebouwing in vier windstreken: aanwezige karakteristieke landschapspatronen bepalen de toekomstige ontwikkelingsrichting;
- het ontwikkelen nieuwe, herkenbare knooppunten langs de landschappelijke dragers (dorpshart);
- een betere landschappelijke inpassing van de dorpsrand door versterken van en aansluiten op de al aanwezige groene omzoming;
- het gebruiken van herstructureringslocaties als basis voor structuurverbeteringen.

*De keuze voor de locatie is nader uitgewerkt in hoofdstuk 5.2 en 5.6.* 

afb.9 Visie ontwikkeling Schagerbrug (zoals opgenomen in BKP Dorpen langs de Groote Sloot

## **4.3 De identiteit van Buitenvaert**

De ontwikkeling van het plan Buitenvaert (in het KWK aangeduid als 'achter de Grote Sloot') vormt de start van de invulling van het vierde kwadrant van Schagerbrug. De eerste bebouwing langs de Schagerweg is ondertussen gerealiseerd als lintbebouwing in het kader van de bedrijfsverplaatsing van een hinderlijke manege en een bouwbedrijf.

#### **Landschappelijke inpassing**

In het beeldkwaliteitsplan Dorpen langs de Groote Sloot worden de volgende randvoorwaarden voor ontwikkeling van het 4e kwadrant met behoud van de eigenheid van Schagerbrug en een goede inbedding in het landschap genoemd:

- het verkavelingspatroon van de polder is leidraad voor de verkaveling en ontsluitingsstructuur en voelbaar in de buurt;
- versterken dwarsroute Schagerweg (als ruimtelijke drager voor ontwikkelingen) met lintbebouwing en laanbeplanting;
- versterken gesloten groene dorpsrand;
- visuele relatie met het open landschap handhaven.

De identiteit van Schagerbrug wordt in het plan Buitenvaert gewaarborgd door:

- a. de ligging aan een structuurdrager in de polder, de Schagerweg;
- b. de groene dorpsrand, de afronding van het woongebied;
- c. de vormgeving als nieuwe buitenplaats.

#### *Ad a. S Schagerweg g en de Buite envaert*

De Scha Groote S ontwikke ontwikke agerweg is Sloot. De Sc eling van het elingen, waar één van de chagerweg e t nieuw woo rdoor er een e landschapp en de Groote ongebied Bui evenwichtig pelijke drage e Sloot verde itenvaert wo ge opbouw va ers in de Zij elen het dorp rdt de Scha an het dorp o jpepolder, e p in de vier gerweg vers ontstaat. een dwarslin kwadranten. sterkt als dra t van de Door de ager voor

Nieuwe uitbreidin lintbebouw ngslocatie hi ing langs erachter wor de weg e rdt ontsloten en nieuwe vanaf de Sc laanbeplant chagerweg. ting verster rken dit be eeld. De

Het oors het gebie spronkelijke v ed. verkavelings spatroon van de polder is s in de buurt voelbaar do oor de brede vaart om

#### *Ad b. G Groene afron nding woong gebied*

In het be het verk overgang aan de g eeldkwaliteit kavelingsplan g naar het o groene rand. plan Dorpen n uitgangspu open polderl Vanuit de ra n langs de G unt is. Het w andschap. D and is er een Groote Sloot woongebied De stevige e n visuele rela is aangegev kent aan de erfbeplanting atie met het la ven dat een e noord en o van de vrije andschap. groene rand oostzijde ee e kavels gev d rondom n groene ven vorm

#### *Ad c. B Buitenplaats s*

De hoof lintbebou direct aa vele buit lintbebou geprojec fdentree van uwing. Deze an de weg, e tens en boer uwing langs cteerd. n de buurt e is via brugg en grotere p rderijen in de s de Schag ligt aan de getjes ontslo panden op en e polder. Va gerweg niet e Schagerwe oten. Karakte nige afstand nwege de m over de v eg. Langs d eristiek voor van de weg milieuzonering volle lengte de Schagerw lintbebouwin g. Dit laatste g van het be direct lang weg ontstaa ng is kleine w e is herkenb edrijventerrei gs de weg t nieuwe woningen aar in de in kan de worden

In de h ontwikke iets van omliggen historische k eling van een de weg af e nd groen. kern van S n buitenplaa en er is een Schagerbrug ats vormt het duidelijke sa zijn van o t gezicht van amenhang tu oudsher dive n de nieuwe ussen de be erse buiten buurt. Het m ebouwing en huizen gele markante ge de inrichting egen. De bouw ligt g van het

afb.10 Ide entiteit van Buit envaert, referen ntie: Huize van S Strijen

#### **Dorps bouwen**

Uitgangspunt is een buurt met een architectuur en uitstraling passend binnen de landschappelijke context en het dorpse karakter van Schagerbrug. Sleutelwoorden voor het 'dorpse bouwen' in Schagerbrug zijn aansluiting op historische structuren, contact met het landschap en afwisseling in beelden, dorpsgevoel en sociale samenhang.

Het plan Buitenvaert bouwt voort op de identiteit van Schagerbrug. Het is niet het doel het oude dorp na te bouwen. Het nieuwbouwplan zoekt aansluiting bij het authentieke informele en dorpse karakter van het lintdorp, met hierin verweven formele elementen, zoals een nieuwe buitenplaats, uit de landschappelijke context.

#### *Lintbebouwing*

Lintbebouwing is de structuurdrager, de ruggengraat van de buurt, en heeft een halfopen karakter. Het woongebied ligt hierachter en is meer besloten.

#### *Nieuwe buitenplaats*

De nieuwe buurt ontleent haar identiteit aan de nieuwe buitenplaats. De buitenplaats vormt het beeldmerk van de buurt aan de Schagerweg.

#### *Contact met het landschap*

De openbare ruimte is belangrijk voor de ruimtelijke kwaliteit van het plan. Doordat de maat en schaal van het dorp beperkt is, is het landschap altijd nabij. De dorpen in de gemeente Zijpe hebben alle een groene rand, al dan niet in combinatie met water. Met de rechte lijnen sluit het plan aan op de oorspronkelijke landschappelijke structuur. Er is veelvuldig zicht op het landschap, zowel vanuit de huizen, als op plekken in de groene dorpsrand. Op deze wijze dringt het landschap ook het plan binnen. De open ruimtes dienen nu als toekomstige aansluitpunten voor toekomstige woningbouwontwikkelingen, waardoor de buurten goed op elkaar aan kunnen sluiten.

#### *Dorpse bouwstenen*

Buitenvaert kenmerkt zich door een menging van verschillende woningtypes en een gedifferentieerd woningaanbod. Er is een afwisseling in vrijstaande en geschakelde woningen. De kleine 'korrel' van de bebouwing betekent dat lange rijtjes met langskappen moeten worden voorkomen. Er is een afwisseling in bouwhoogte, goot– en nokhoogte.

In het plan is voor de vrije kavels ruimte voor individualiteit in de plaatsing van het woonhuis op de kavel en het gebruik van de kavel. Samenhang ontstaat door afstemming in materiaal– en kleurgebruik. Eenvoudige maar duidelijke detaillering onder mee bij kozijnen, dakgoten en daklijsten voegen hier een extra dorpse uitstraling aan toe. Flexibiliteit is mogelijk.

afb.12 Beeldthemagebieden Buitenvaert (invulling indicatief)

Het stedenbouwkundige plan Buitenvaert (zie hoofdstuk 2.2) kent 3 beeldthemagebieden: het Lint, de Buitenplaats en de Buurt. De beeldthemagebieden zijn in afbeelding 12 aangeduid. Binnen het centrale thema van het dorpse bouwen in Buitenvaert, worden de deelgebieden in een eigen sfeer vormgegeven *(zie bijlage 3).* 

## **4.4 Conclusie ruimtelijk kader**

Het initiatief past binnen de landschappelijke context van de locatie:

- door de bebouwing in het vierde kwadrant rond het plan op een evenwichtige wijze de stedenbouwkundige structuur van het dorp af. Naast de versterking van de structuur van het kruisdorp zelf kunnen andere kwaliteiten, zoals het zicht op de Westfriese Omringdijk, hierdoor behouden blijven;
- de woningen worden gerealiseerd binnen beeldthemagebieden die aansluiten op de 'poldertaal';
- door een goede landschappelijke inpassing vindt er een kwaliteitsverbetering van de dorpsrand van Schagerbrug plaats.

In de opzet van het plan wordt de aanwezige landschappelijke structuur, kenmerkend voor de Zijpepolder, gerespecteerd en versterkt. De aantasting van het open landschap is beperkt, omdat karakteristieke noord-zuid gerichte zichtlijnen behouden blijven.

Het initiatief is ruimtelijk passend.

# **5. AFWEGING MILIEU- EN OMGEVINGSASPECTEN**

## **5.1 Algemeen**

Op grond van artikel 3.1.6 lid 1 Besluit ruimtelijke ordening dient inzicht te worden gegeven of het bestemmingsplan daadwerkelijk uitvoerbaar is. Hierbij dient aandacht besteed te worden aan milieuaspecten zoals geluid, bodem en externe veiligheid, de gevolgen voor de waterhuishouding en archeologie en de maatschappelijke en economische uitvoerbaarheid. In dit hoofdstuk komen de milieu-, water en archeologieaspecten aan bod.

Een belangrijke invalshoek in dit hoofdstuk is de **motivering in relatie tot provinciaal beleid** van de nut en noodzaak (aan de hand van de Ladder voor Duurzame Verstedelijking), de ruimtelijke kwaliteitseis voor de ligging in landelijk gebied (afweging kwalitatieve aspecten) en de afweging ligging in het bollenconcentratiegebied. en de afweging ligging in het weidevogelleefgebied.

## **5.2 Duurzaam ruimtegebruik**

## **5.2.1 Toets aan de ladder voor duurzame verstedelijking**

Het voorgenomen plan sluit als volgt aan bij de uitgangspunten van de 'ladder voor duurzame verstedelijking':

## **Uitgangssituatie**

Op 28 oktober 2015 is het 'Regionaal convenant woningbouw regio Kop van Noord-Holland' (KWK) ondertekend. Met dit convenant beogen partijen een actieve regionale samenwerking te voeren ten behoeve van een optimale ruimtelijke ontwikkeling van de woningmarkt van de regio Kop van Noord-Holland. Het afwegingskader KWK is een bijlage bij het convenant tussen gemeentes en provincie en vormt de basis voor de toets aan de ladder voor duurzame verstedelijking. Voor de periode 2020-2030 wordt gewerkt aan een nieuw KWK.

De planlocatie is op dit moment agrarisch onbebouwd gebied, een voormalige manege.

### **Afweging behoefte**

### *Kwantitatieve behoefte*

Het eerste KWK (RAP 2.0) is het resultaat van een behoefteraming door de Stec Groep ('Kiezen op Kop' 2013). Op basis van dit onderzoek is de regionale taakstelling vastgesteld. In de regionale afspraken zijn alléén de meest **kansrijke locaties** meegenomen op basis van een zgn. kernenscan. De kernenscan laat zien in welke kernen nieuwbouw de meeste toekomstwaarde heeft.

Op basis van dit onderzoek is in regionaal verband afgesproken in de periode tot 2020 maximaal 2.750 woningen toe te voegen. Specifiek voor de gemeente Schagen gaat het hier om een programma nieuwbouwwoningen tot 2020 van 900-950 woningen.

Voor Schagerbrug gaat de regio uit van een lokale woningbehoefte van 55 tot 2020. Bij het vaststellen van het KWK zijn er binnen Schagerbrug geen geschikte herstructureringslocatie. Binnen de Ruimte voor Ruimteregeling zijn er o.a. langs de Grote Sloot mogelijkheden voor herstructurering van voormalige agrarische bedrijven (maximaal 12 woningen). Voor het overige programma is er een locatie buiten bestaand stedelijk gebied noodzakelijk. De planlocatie 'achter de Grote Sloot' (= Buitenvaert) is in de kernenscan beoordeeld als 'kansrijke locatie' en daarom opgenomen in het KWK. In het plan Buitenvaert kunnen max. 40 woningen tot 2020 worden gerealiseerd.

De lokale woningbehoefte in Schagerbrug zoals opgenomen in het vastgestelde KWK betreft 55 woningen. Inclusief de locatie Buitenvaert zijn er in het KWK (Rap 2.0) 52 woningen opgenomen in het programma tot 2020. De beoogde planlocatie voldoet daarmee aan de primaire kwantitatieve behoefte binnen de regio.

| schagen | Schagerbrug<br>40<br>ટર       |                                            |  |    |    |   |   |       |   |
|---------|-------------------------------|--------------------------------------------|--|----|----|---|---|-------|---|
|         | Plannen in programma tot 2019 | Grote Sloot 433                            |  |    | 1  | 0 |   | 0 1 0 |   |
|         |                               | Grote Sloot 310                            |  | 9  | 9  | 0 |   | 0 1 0 |   |
|         |                               | Grote Sloot 387                            |  | 0  | 0  | 0 |   | 0 1 0 |   |
|         |                               | Schagerbrug - Verplaatsing bouwbedrijf Ott |  |    | 1  |   | o | 1 0   |   |
|         |                               | Korte Ruigeweg 14                          |  |    | 1  | 0 |   | 0 1 0 |   |
|         |                               | Schagerbrug - Grote Sloot (USP Gronden)    |  | 40 | 40 |   | 0 | 0     | 1 |
|         | COPYREGEL                     |                                            |  |    |    |   |   |       |   |
|         |                               | subtotaal                                  |  |    | 52 |   |   |       |   |

afb.13 Overzicht plannen Schagerbrug tot 2020 in vastgesteld KWK

Anno 2020 zijn de herstructureringslocaties in Schagerbrug ondertussen gerealiseerd. Aan de overige woningvraag in Schagerbrug is nog niet voorzien. Dit legt een grote druk op de woningmarkt in Schagerbrug. De realisatie van het plan Schagerbrug (al lang in programma) kan hierin voorzien.

Voor de Noordkop is een nieuw KWK in voorbereiding voor de periode 2020 en verder. Het plan Buitenvaert wordt hier als bestaand plan in meegenomen. In de conceptversie wordt voor de periode 2020-2030 voor Schagerbrug uitgegaan van een behoefte van 115-120 woningen.

Deze behoefte is op de volgende wijze onderbouwd:

- er zijn de laatste jaren weinig woningen gebouwd in Schagerbrug, onlangs de ruimte hiervoor in het KWK. Dit zorgt voor een duidelijk gevoelde druk op de woningmarkt in de volle breedte in Schagerbrug;
- volgens recent woningmarktonderzoek van Atrivé (24 jan. 2020) kent Schagerbrug als enige kern binnen de gemeente Schagen de meeste verhuizingen vanuit andere kernen, m.n. vanuit de stad Schagen. De landelijke woonomgeving in combinatie met de nabijheid van stedelijke voorzieningen van de stad Schagen is een belangrijk argument om in het dorp te blijven wonen en te willen wonen. Dit sluit aan op de beoordeling van de locatie Buitenvaert als 'kansrijke locatie';
- het coalitieakkoord van de gemeente Schagen vertaalt de berekende woningbehoefte in de gemeente in een ambitie tot het realiseren van 300 woningen per jaar, waarbij naast Schagen in de woningbehoefte van alle dorpen moet worden voorzien.

In het nieuwe KWK wordt ook het plan B-veld – Schagerbrug opgenomen. De ontwikkelingsmogelijkheden voor deze locatie worden op dit moment nader onderzocht, waarbij het richtinggevend resultaat een capaciteit van circa 45 woningen op de locatie is. De verwachting is dat dit aantal nog iets zal worden verlaagd.

In totaliteit zijn er op dit moment plannen voor circa 80 woningen in Schagerbrug *(zie afb.14).* Deze plannen passen binnen de woningbehoefte van 115-120 woningen tot 2030 in Schagerbrug.

afb.14 Overzicht plannen Schagerbrug tot 2020-2030 in concept KWK (nog niet vastgesteld)

#### *Kwalitatieve behoefte*

Aangezien er de laatste 15 jaar weinig woningen zijn gebouwd in Schagerbrug ligt de behoefte bij alle doelgroepen, maar vooral op het sociale huursegment en het segment van de 'sociale koop'. In de plannen voor Buitenvaert en B-veld zit ruim 40% sociaal. Samen geven deze plannen invulling aan de actuele woningvraag.

In het afwegingskader uit het eerste Kwalitatief Woningbouwprogramma van de Kop is de kwalitatieve behoefte aan het plan al uitgewerkt. Schagerbrug scoort in het onderzoek van de Stec Groep goed als woonkern op regionaal niveau en Schagerbrug scoort goed als woongebied. In het afwegingskader scoort Schagerbrug als vestigingslocatie de hoogst mogelijke score.

#### Oordeel woongebied (kernenscan): 'sterk bovengemiddeld'

In de kernenscan wordt elke kern objectief beoordeeld op (bijvoorbeeld) gemiddelde WOZwaarde, gemiddeld inkomen, niveau publieke ruimteen afstand tot verschillende voorzieningen. De scan bestaat uit totaal 18 indicatoren, zie afbeelding 15.

Per indicator scoort een gebied een waarde op basis van een vijfpuntsschaal (-2, -1, 0, 1, 2). Het ongewogen gemiddelde geeft het eind oordeel voor een gebied. De waarden worden getoond door kleuren (rood = -2, oranje = -1, geel = 0, lichtgroen = 1 donker groen = 2) en dat resulteert in onderstaande afbeelding 16. Op basis van de ligging valt het plangebied in de categorie 'sterk bovengemiddeld'.

De uitkomst van deze kernenscan heeft enerzijds geleid tot een kwalitatieve kwantitatieve verdeling over de gemeenten in de Kop van Noord-Holland. Anderzijds geldt dat de gebieden die gemiddeld of beter scoren meer in aanmerking komen voor woningbouwinitiatieven dan de overige gebieden.

afb.15 Indicatoren kernenscan

afb.16 Oo ordeel projectge ebied, kernensc can

- Oord deel projectg gebied: bove ngemiddeld
Elk p dat p de v plan is beoor projectlocatie volgende asp rdeeld op co es altijd ten pecten beoor oncrete omge opzichte va rdeeld: evingskenme n elkaar wo erken. De be rden beoord eoordeling is eeld. Voor h relatief. Dat het projectge betekent ebied zijn

2

1 1

- o W WOZ detailn niveau kern
- o W Woonomgev ving detailniv veau buurt 0
- o A Afstand tot tr reinstation -2
- o A Afstand tot h hoofdverkeer rsweg
- o A Afstand tot s supermarkt

Het gebi locatieoorde eden in Scha eel voor het agen scoren projectgebie n 0,75). ed is 1. Dit is bovengem middeld (ter vergelijking ; project-

- Prod ductmarktcom mbinatie (pm mc): positief
Het pmc en w derde aspec c. De beoorde wordt bepaald ct is het beo eling van de d door de vo oordelen van pmc per gem olgende stapp n het projecte meente en ke pen te doorlo en op aantre ern is in het open: ekkelijke of m KWK objecti minder aantr ief tot stand g rekkelijke gekomen

- 1. a g afzetten tege geresulteerd en bestaand d in ondersta de voorraad ande tabel; en toekenn ing scores p per pmc per gemeente. Dit heeft
- 2. t toepassing s scores geme enteniveau i n het afwegi ngskader;
- 3. d doorvertaling g naar kernn iveau.

De p de k >250 pmc van het kwalitatieve 0.000. initiatief scoo woningbouw ort 1 en 0. O wbehoefte n Op basis van aar nultrede de pmc sluit enwoningen, t de beoogde koopwonin e ontwikkelin gen in het ng aan op segment

| Type           | Koop of<br>huur | Prijsniveau | Den<br>Helder | Hollands<br>Kroon | Schagen | Texel |
|----------------|-----------------|-------------|---------------|-------------------|---------|-------|
|                | koop            | <180        | -1            | O                 | O       | -9    |
| EGW (niet 0-   |                 | 180 tot 250 | -1            | -1                | -1      | O     |
| treden)        |                 | >250        | -1            | -1                | -1      | -1    |
|                | huur            | <680        | -1            | -1                | -1      | -1    |
|                |                 | >680        | -1            | -1                | -1      | O     |
|                | koop            | <180        | O             | O                 | 0       | 0     |
|                |                 | 180 tot 250 | O             | O                 | O       | 0     |
| Appartement    |                 | >250        | 0             | O                 | O       | O     |
|                | huur            | <680        | 1             | O                 | O       | 0     |
|                |                 | >680        | 0             | O                 | O       | O     |
|                | koop            | <180        | O             | O                 | 1       | O     |
|                |                 | 180 tot 250 | O             | O                 | 1       | O     |
| EGW (0-treden) |                 | >250        | O             | O                 | O       | O     |
|                | huur            | <680        | 1             | 1                 | 1       | 1     |
|                |                 | >680        | 1             | O                 | O       | 1     |

afb.17 Oordeel productmarktcombinatie (pmc)

#### *Conclusie afweging behoefte*

Het doel van het KWK is het voeren van een actieve regionale samenwerking ten behoeve van een optimale ruimtelijke ontwikkeling van de woningmarkt. Binnen de regio zijn onder andere afspraken gemaakt over te programmeren woningaantallen die kwantitatief en kwalitatief aansluiten bij de woningbehoefte.

De beoogde planlocatie Buitenvaert past binnen de kwalitatieve behoefte aan woningen binnen de regio in het algemeen en specifiek in Schagerbrug:

- Buitenvaert is als kansrijke locatie opgenomen in de lijst met plannen (40 woningen tot 2030);
- op regionaal niveau scoren de kernen in dit gebied bovengemiddeld;
- Schagerbrug als kwalitatief woongebied scoort boven gemiddeld;
- ontwikkelingen vinden plaats volgens een marktconforme pmc.

#### **Afweging bestaand stedelijk gebied**

#### *Woonmarktregio*

De regio Kop van Noord-Holland functioneert maar beperkt als één woningmarkt; er zijn verschillende lokale subwoningmarktregio's, waaronder Schagen en het gebied daaromheen. Andere subregio's zijn Den Helder en het gebied daaromheen, de meer oostelijke gebieden, de noordpunt met Wieringen en Wieringermeer, en Texel. *(bron: RAP, p.19)* 

De gemeente Schagen wordt in het vraaggestuurd bouwen onderzoek gekarakteriseerd als 'centrumdorps' in een 'landelijk bereikbare' omgeving. Dorpse en landelijke woonmilieus zijn gewild in Noord-Holland. Ruim een kwart van de huishoudens in de provincie woont in een dergelijk woonmilieu. De meeste aanvullende behoefte is er in het centrum-dorpse woonmilieu. Dit hangt samen met het daar aanwezige voorzieningenniveau. *(bron: rapport onderzoek Vraaggestuurd bouwen)* 

De planlocatie in Schagerbrug is volgens het RAP een kansrijke locatie. De locatie is gewild vanwege de rust en ruimte en het strand op fietsafstand. Schagen is vanuit Schagerbrug goed bereikbaar (ligt er als het ware tegen aan): wonen dicht bij de stad maar met de landelijkheid van het dorp. De woningmarkt van Schagerbrug wijkt daarmee kwalitatief af van dat van de stad Schagen. De woningmarktregio voor Schagerbrug is op basis van de reikwijdte van de plannen sterk lokaal gericht.

De **woningmarktregio voor Schagerbrug** wordt bepaald door de reikwijdte van de plannen. Op basis van het KWK is deze reikwijdte als volgt te definiëren:

- Het doel van het KWK is een actieve regionale samenwerking te voeren ten behoeve van een ruimtelijke ontwikkeling van de woningmarkt. In het KWK zijn o.a. afspraken gemaakt over het verminderen van de geprogrammeerde woningaantallen om kwantitatief en kwalitatief aan te
sluiten bij het woningbouwprogramma;

- Het programma in het KWK gaat uit van de provinciale prognoses voor de huishoudenontwikkeling voor de Kop van Noord-Holland. Er is evenwicht tussen vraag (woningbehoefte) en aanbod (plancapaciteit) binnen de Kop. Op basis van de huishoudenontwikkeling per kern zijn in het KWK afspraken gemaakt over het programma per kern. De woningbouwprojecten voorzien in de eigen woningbehoefte van de betreffende kern. Op basis van de Product Markt Combinaties sluit het programma aan bij de vraag;
- Locaties binnen bestaand bebouwd gebied in omliggende kernen zijn gereserveerd voor ontwikkeling van de desbetreffende kernen;
- Conclusie: het woningbouwprogramma in Schagerbrug heeft een woningmarktregio op het niveau van de kern. De gemaakte afspraken in het KWK hebben betrekking op programma's in de betreffende stadsdelen/kernen met een woningmarktregio op het niveau van het eigen stadsdeel/kern. Voor de woningbouwlocaties in het KWK, waaronder de woningbouwlocatie Buitenvaert, is sprake van een actuele regionale behoefte, en daarmee een regionaal belang.

#### *Mogelijkheden woningbouwontwikkeling binnen bestaand stedelijk gebied Schagerbrug*

De mogelijkheden binnen het bestaand stedelijk gebied (BSG) in Schagerbrug zijn als volgt beoordeeld:

- Potentiële alternatieve woningbouwlocaties in bestaand stedelijk gebied van Schagerbrug betreffen overwegend Ruimte voor Ruimtelocaties, of herstructureringslocaties die zijn ontstaan door het verplaatsen van bedrijven. De locaties hebben een beperkte plancapaciteit. Deze locaties zijn als alternatieve binnenstedelijke locatie niet direct beschikbaar. Daarnaast ligt een deel van de locaties ver buiten de dorpsgrenzen van Schagerbrug (voormalige agrarische bedrijven). Er is op dit moment geen harde plancapaciteit, en een indicatief aantal van 3 woningen voor mogelijke toekomstige plannen.
- Binnen het bestaand stedelijk gebied van Schagerbrug is het B-veld van Vesdo als mogelijke alternatieve locatie beschikbaar gekomen. In ruimtelijk opzicht maakt deze locatie onderdeel uit van de groene zoom van Schagerbrug, die gehandhaafd en waar mogelijk versterkt dient te worden. Op deze locatie is, in lijn met KWK, een vergelijkbare PMC als voor de planlocatie Buitenvaert aanwezig. De locatie is echter veel kleiner. Op dit moment wordt uitgegaan van circa 45 woningen waarvan 40% sociale huur /goedkope koop. De verwachting is dat dit aantal (op basis van nog te maken stedenbouwkundige verkenningen) nog iets zal worden verlaagd.
- Alternatieve binnenstedelijke locaties zijn niet voorhanden. Dit betekent dat de opvang voor eigen woningbehoefte in Schagerbrug (115-120 woningen) voor een belangrijk deel buiten het bestaand stedelijk gebied plaats moet vinden. Dit betreft ca. 80 woningen.

#### *Mogelijkheden woningbouwontwikkeling buiten bestaand stedelijk gebied Schagerbrug*

De mogelijkheden buiten het bestaand stedelijk gebied (BSG) in Schagerbrug zijn als volgt beoordeeld:

- Het beeldkwaliteitsplan Dorpen langs de Grote Sloot onderbouwt de locatiekeuze van Buitenvaert als uitbreidingsmogelijkheid voor het dorp Schagerbrug op basis van de ontwikkelingsgeschiedenis en de ordeningsprincipes van het landschap. De locatie biedt de mogelijkheid het dorp af te ronden met een 'vierde kwadrant'. Zoals in hoofdstuk 5 nader is uitgewerkt, kent de locatie geen bezwaren vanuit milieu- of omgevingsaspecten. Het plan Buitenvaert heeft een plancapaciteit van 40 woningen (met nog uitbreidingsmogelijkheden), en kent een goede aansluiting op het dorp.
- Buiten bestaand stedelijk gebied is er daarnaast alleen nog fysieke ruimte direct grenzend aan de noordzijde van bestaand woongebied in Schagerbrug. De locatie Schagerbrug Noord heeft een vergelijkbare omvang als de locatie Buitenvaert, en ligt dicht binnen de geluidszones van regionale ontsluitingswegen. Het wegverkeerslawaai bedraagt op de hele locatie meer dan 48 dB, voor het overgrote deel van de locatie zelfs meer dan 53 dB. De voorkeursgrenswaarde is 48 dB, en voor buitenstedelijke locaties de maximale ontheffingswaarde 53 dB. Dit betekent dat slechts een (klein) deel van de locatie voor woningbouw kan worden ontwikkeld, en dat voor dat deel een

Besluit hogere grenswaarde genomen dient te worden. De gemeente Schagen kiest hier niet voor, o.a. vanuit gezondheidsaspecten voor toekomstige bewoners.

Ook in ruimtelijk opzicht kent de locatie beperkingen. Zo is bijvoorbeeld de aansluiting op bestaand woongebied ingewikkeld en zullen de nieuwe verkeersstromen tot overlast zorgen. *Op basis van het beeldkwaliteitsplan 'Dorpen langs de Grote Sloot' is het open houden van de zone langs de kanaaldijk gewenst, en geniet een uitbreiding van het dorp in noordelijke richting vanuit het oogpunt cultuurhistorie en landschappelijke inpassing niet de voorkeur (zie afb.9).* 

- Alternatieve buitenstedelijke locaties zijn niet voorhanden. Buiten bestaand stedelijk gebied is de locatie Buitenvaert de enige haalbare locatie in Schagerbrug om in de periode tot 2030 nieuwe woningen voor het dorp te bouwen.
#### *Alternatieve locaties in de gemeente*

De woningmarkt in Schagerbrug (goed landelijk bereikbaar) verschilt van de woningmarkt in de hoofdkern Schagen (centrum-dorps). Deze woonmarkt is niet vrij uitwisselbaar. De vraag naar woningen in een goed landelijk bereikbaar woonmilieu kan niet in een centrum-dorpse omgeving worden opgelost. Dit betekent dat hoewel er nog ruimte is in uitbreidingslocaties in Schagen, deze geen dorps woonmilieu hebben en daarom geen alternatief voor woningzoekenden in Schagerbrug vormen. Het woningmarktonderzoek van Atrivé onderbouwt dit ook (24 januari 2020).

#### *Conclusie afweging bestaand stedelijk gebied*

Schagerbrug kent op dit moment 2 reële woningbouwlocaties, namelijk Buitenvaert en het B-veld. Samen hebben deze locaties een capaciteit van 80 woningen, en kunnen daarmee niet voldoen aan de totale woningvraag in Schagerbrug tot 2030. Qua programma zijn de locaties aanvullend. De buitenstedelijke locatie Buitenvaert concurreert daarmee niet met de binnenstedelijke locatie B-veld.

Buitenvaert is een plan voor nieuwbouw in Schagerbrug, passend binnen het woningbouwprogramma van de gemeente Schagen en regionaal afgestemd in de Kop van Noord-Holland. Motivering voor een andere locatie is niet noodzakelijk.

#### **Regionale afspraken**

Het voorgenomen plan sluit als volgt aan bij de regionale afspraken:

- Plannen die zijn opgenomen op de lijst planlocaties in het KWK voldoen aan de gewenste regionale afstemming conform de ladder voor duurzame verstedelijking en OVNH2020. In de vastgestelde regionale afspraken (Regionaal Kwalitatief Woningbouwprogramma (2016-2020) voor de Kop van Noord-Holland) zijn alléén de meest kansrijke locaties tot 2020 meegenomen, met flexibiliteit tussen de plannen qua locatie en veranderende woonwensen;
- De plannen zoals opgenomen in het KWK voldoen aan een actuele regionale kwantitatieve en kwalitatieve behoefte;
- Het KWK is een belangrijk onderdeel van het aantonen van de nut en noodzaak voor woningbouw buiten BSG. Het KWK wordt periodiek geactualiseerd. Regiogemeenten zullen zich op dit programma beroepen bij de onderbouwing van de nut en noodzaak voor het realiseren van woningbouwplannen voor de onderdelen kwantitatieve en kwalitatieve behoefte en regionale afstemming;
- De locatie "Grote Sloot (USP gronden)", de locatie Buitenvaert, is als locatie genoemd in het KWK tot 2020. De locatie is nog niet gebouwd en wordt doorgeschoven naar het programma 2020-2030;
- De planlocatie Buitenvaert ligt buiten bestaand stedelijk gebied. Schagerbrug kent op dit moment 2 reële woningbouwlocaties, namelijk Buitenvaert en het B-veld (binnenstedelijke herstructureringslocatie). Tezamen hebben deze locaties een capaciteit van 80 woningen, en kunnen daarmee niet voldoen aan de totale woningvraag in Schagerbrug.

Hiermee is de nut en noodzaak van de ontwikkeling aangetoond.

### **5.2.2 Verantwoording ligging in gebied voor permanente bollenteelt**

De planlocatie Buitenvaert ligt in gebied dat door de provincie in de Omgevingsverordening (OVNH2020) is aangewezen ten behoeve van de permanente bollenteelt. Een ruimtelijk plan kan uitsluitend ter plaatse van het werkingsgebied permanente bollenteelt voorzien in het toestaan van grondbewerkingen ten behoeve van de permanente bollenteelt, zoals bezanden, omzetten en opspuiten. Daarmee verduidelijkt de provincie de regels uit de eerdere Provinciale Ruimtelijke Verordening.

Het provinciale belang 'Behoud- en ontwikkeling van Noord-Hollandse cultuurlandschappen' in de Provinciale Ruimtelijke Verordening (PRV) o.a. vertaald in clusters die specifiek zijn aangewezen als bollenconcentratiegebied. Op basis van artikel 26b lid 1 PRV mag een bestemmingsplan voor de gebieden die zijn aangewezen als bollenconcentratiegebied, de vestiging van een bollenteeltbedrijf voor permanente bollenteelt of de uitbreiding van een bestaand bollenteeltbedrijf niet onmogelijk maken.

#### **Situatie**

De ontwikkeling van de planlocatie Buitenvaert vindt plaats op de gronden van een voormalig veeteeltbedrijf met als nevenactiviteit paardenhouderij. De grond is in afwachting van de woningbouw opgehoogd en ingericht als grasland. Er zijn in de directe omgeving géén bollenbedrijven met bollengrond eromheen.

Er is op dit moment geen sprake meer van een agrarisch bedrijf. De voormalige agrarische bedrijfswoning is nu een burgerwoning en bij de herziening van het bestemmingsplan 'Buitengebied Zijpe' had het agrarisch bouwperceel de bestemming 'Agrarisch', zonder bouwvlak, moeten krijgen.

Op basis van de OVNH2020 ligt de locatie helemaal binnen het gebied dat door de provincie is aangewezen voor permanente bollenteelt.

#### **Vertaling provinciaal beleid in gemeentelijk beleid**

Voor nieuwe ontwikkelingen moet op basis van de PRV nut en noodzaak worden aangetoond. Vervolgens dient te worden aangetoond dat de betreffende ontwikkeling niet (geheel) door middel van verdichting, transformatie en herstructurering kan worden gerealiseerd. Wanneer een voorgenomen ontwikkeling noodzakelijk is en verdichting niet mogelijk is, wordt nieuwe uitleg buiten het Bestaand Stedelijk Gebied gerealiseerd. Locatiekeuzen hebben hier rechtstreeks mee te maken. Hier gaat gestructureerd onderzoek aan vooraf. Onderzoek dient plaats te hebben in het kader van de gemeentelijke structuurvisies en zo mogelijk ook in een samenhangende regionale (ruimtelijke) visie. De locatie Buitenvaert is een uitleglocatie van bescheiden omvang. Nut en noodzaak van de ontwikkeling is toegelicht (zie hoofdstuk 5.2.1), inclusief de ruimtelijke kwaliteitseis (zie hoofdstuk 4) en de invloed op het weidevogelleefgebied (zie hoofdstuk 5.7). In regionaal verband is er op basis van het KWK overeenstemming over de toevoeging van 40 woningen op deze locatie.

Een groot deel van het buitengebied van de voormalige gemeente Zijpe is in de Provinciale Omgevingsvisie aangewezen als gebieden voor permanente bollenteelt, zoals bezanden, omzetten en opspuiten. Hierbij is ruimte gereserveerd voor de ontwikkeling van de bloembollensector. Artikel 6.31 OVNH2020 geeft aan dat er uitsluitend in dit gebied grondbewerkingen ten behoeve van de permanente bollenteelt. Dit artikel maakt de nieuwvestiging van een bollenteeltbedrijf voor permanente bollenteelt en de uitbreiding van een bestaand bedrijf mogelijk.

De gemeente Schagen heeft de provinciale beleidsuitgangspunten over permanente bollenteelt verder uitgewerkt in het bestemmingsplan Buitengebied Zijpe. Op grond van dit bestemmingsplan is aan gronden binnen het bollenconcentratiegebied een agrarische bestemming gegeven met een gebiedsaanduiding 'bollenconcentratiegebied'. Op grond van deze bestemming is het mogelijk nieuwe bollenteeltbedrijven voor permanente bollenteelt te vestigen en bestaande bedrijven uit te breiden. Tevens zijn grondbewerkingen als bezanden, omzetten en omspuiten ten behoeve van permanente bollenteelt toegestaan.

#### **Effecten van de beoogde ontwikkeling op het gebruik voor permanente bollenteelt**

De effecten van de ontwikkeling van de planlocatie op het bollenconcentratiegebied zijn vooraf als volgt beoordeeld:

- De grond is geen bollengrond: de functieverandering vindt plaats op een locatie waar sprake is van een functie die niet gerelateerd is aan de bollenteelt (grond voorheen in gebruik als veeteeltbedrijf met als nevenactiviteit paardenhouderij). Ook na realisatie van het woningbouwplan blijft voldoende afstand tot bestaande bedrijven. Er is derhalve geen sprake van negatieve effecten voor de landbouw;
- De kavel is niet geschikt als bollengrond6 . De ondergrond van de kavel is relatief kleiig en nooit verzand en in het verleden niet voor bollenteelt gebruikt, maar als weidegrond. Het terrein is ca. 1,5 tot 2,0 m opgehoogd met klei in verband met agrarische bodemverbetering. De poelen zijn dichtgegooid. De kavel is nog steeds in gebruik als grasland. De omliggende kavels zijn wel geschikt voor de bollenteelt en ook als zodanig in gebruik;
- Op basis van het bestemmingsplan Buitengebied Zijpe is het nieuwvestigen van agrarische bedrijven binnen het gebied dat in de nota 'Veelkleurig Landschap' is aangeduid als bollenteelt en akkerbouw (dit komt overeen met het bollenconcentratiegebied) niet toegestaan in agrarisch gebied dat door de provincie is aangewezen als weidevogelleefgebied voor zover deze nieuwvestiging een nieuw bouwvlak vergt.

Het agrarisch bouwvlak zoals dat onbedoeld nog in een klein deel van het plangebied aanwezig is, is juist door het onbedoelde karakter daarvan geïsoleerd gelegen en niet toegankelijk vanaf de openbare weg. Van een 'functionerend' bouwvlak alwaar een bollenteeltbedrijf zou kunnen worden gerealiseerd, is geen sprake (zie paragraaf 1.3). Vestiging van een nieuw agrarisch bedrijf is dan ook nagenoeg uitgesloten;

- De planlocatie ligt tegen de dorpskern van Schagerbrug aan en beoogt een versterking van de ruimtelijke structuur van het 'kruisdorp'. De planlocatie ligt tegen de lintbebouwing langs de Grote Sloot en sluit aan op de burgerwoningen langs de Schagerweg. Her- en nieuwvestiging van agrarische bedrijven (met een bouwvlak van 2 ha) in de nabijheid van burgerwoningen is niet mogelijk7 ;
- Het gemeentelijke visiedocument 'Reisgids voor ruimtelijke kwaliteit' benoemt als kenmerken van het polderlandschap onder meer de openheid van het landschap en structuurbepalende elementen als vaarten en wegen met daarlangs gevarieerde en verzorgde vrijstaande bebouwing. Er wordt in het kader van nieuwe plannen vooral ingezet op het behoud van de landschappelijke waarde en een zorgvuldige inpassing van gebouwen. De planlocatie ligt aan de rand van de open ruimte, aan twee zijden grenzend aan de huidige dorpsrand van Schagerbrug, met bebouwing en beplanting. Het karakteristieke zicht in de lengterichting van de polder wordt afgeschermd door de provinciale weg, die relatief dichtbij is. De Schagerweg wordt vanaf het kruispunt met de Groote Sloot tot aan het kruispunt met de Ruigeweg tot halverwege geflankeerd door het bedrijventerrein van Schagerbrug. Vanaf de planlocatie is het open zicht op de polder beperkt. De grootschalige openheid van de polder Zijpe is hier niet aanwezig. De ruimtelijke samenhang van de planlocatie met het grootschalige bollenlandschap is gering.

<sup>6</sup> Bron: bijlage 1 en 2 van memo (bijlage 4) bij de brief aan GS namens de portefeuillehouders Ruimtelijke Ordening Kop van Noord-Holland in het kader van de prealabele advisering, met daarin waarin verwezen wordt naar onderzoek naar de grondtoestand en de geschiktheid voor agrarische bedrijfsvoering 7

Bron: Bestemmingsplan 'Buitengebied Zijpe', paragraaf 5.2.1 van de toelichting en paragraaf 3.8.2. van de planregels

#### Conclusie:

De nieuwe voorziene woningen op de planlocatie zullen niet zorgen voor aantasting van het bollenlandschap in de polder. Het netto areaal aan bollengrond in de polder wordt met deze ontwikkeling niet verminderd en grondbewerkingen ten behoeve van de bollenteelt het de vestiging van een nieuw bollenteeltbedrijf voor permanente bollenteelt of de uitbreiding van een bestaand bollenteelt bedrijf in het bollenconcentratiegebied worden met het plan niet onmogelijk gemaakt.

Betekenis voor dit project:

- De beoogde ontwikkeling tast de karakteristieke openheid van het bollenlandschap niet onevenredig aan. De relevantie van het plangebied voor de bollenteelt is klein, de grond is immers niet geschikt voor bollenteelt;
- De beoogde ontwikkeling maakt de uitbreiding van bollenteeltbedrijven in de directe omgeving van de planlocatie niet onmogelijk.

## **5.2.3 Duurzaamheid en energiebesparing**

Duurzaam bouwen vertaalt zich in de zorg voor het milieu, zoals het energiezuinig bouwen, het bevorderen van zonne-energie, duurzaam materiaal gebruik en gescheiden afvalverwerking. De eisen aan de particuliere woningbouw staan beschreven in het Bouwbesluit. Het is van belang om al in een vroeg stadium duurzaamheid te zien als integraal onderdeel van de nieuwbouw en de duurzaamheidsambities vanuit het gemeentelijk beleid over te brengen aan de initiatiefnemer.

Voor vragen op het gebied van duurzaam (verbouwen, energiebesparing of energie opwekken) kunnen inwoners en ondernemers tegenwoordig bij het Duurzaam Bouwloket terecht. De gemeente Schagen participeert hierin.

Van de zijde van de opdrachtgever is aangegeven dat op de volgende wijze energiezuinig en duurzaam wordt gebouwd:

- er wordt gebouwd voor de komende 50-100 jaar, met gebruikmaking van duurzame bouwmaterialen;
- in 2020 mogen alleen nog energieneutrale of energieopwekkende woningen worden gebouwd (EPC 0). Sinds 2015 moeten woningen al bijna energieneutraal (maximaal EPC 0,4) worden gebouwd. Bouwen onder de huidige EPC-norm is uitgangspunt;
- aardgasloos bouwen is vereist. De woningen worden voorzien van laagtemperatuurverwarming in combinatie met warmtepomp systemen en extra fotovoltaïsche zonnepanelen;
- tevens wordt de isolatiewaarde van de woningen verzwaard;

### **5.2.4 Klimaatbestendigheid locatie**

In het Deltaplan Ruimtelijke Adaptatie is afgesproken dat heel Nederland in 2050 water robuust en klimaatbestendig is ingericht. Het Deltaplan gebruikt hiervoor 7 ambities waarvan 'kwetsbaarheden in beeld brengen' er één is.

Om die kwetsbaarheden in beeld te krijgen moeten alle gemeenten uiterlijk in 2019 een stresstest hebben uitgevoerd. Dit moet gebeurd zijn voor de vier klimaatthema's: wateroverlast, hitte, droogte en overstroming. Met de nieuwe tool kunnen gemeenten en private partijen per thema in één oogopslag zien waar maatregelen nodig zijn.

Op basis van de Nationale Hittestresskaart (www.nationalehittestresskaart.nl) is er op dit moment op de locatie sprake van een normaal hittebeeld. De kaart toont voor elk adres in Nederland de impact op de leefomgeving bij warm weer, uitgedrukt in de gevoelstemperatuur. Zo spelen wind, straling, temperatuur, groen en schaduw een grote rol bij de berekening.

Om de gemeente Schagen klimaatadaptief te maken wordt bij elke gebieds(her)ontwikkeling vooraf een (mini)klimaatstresstest uitgevoerd en worden eventuele knelpunten direct in het project meegenomen. De meest risicovolle knelpunten die uit de regionale klimaatstresstest komen worden apart in het uitvoeringsprogramma van Openbaar Gebied opgenomen. Daarbij gaat het onder andere om het via gesprekken met elkaar inventariseren van de risico's van te veel water, te weinig water en extreme hitte. Tegen hittestress werken (historische) groenstructuren met hoge bomen en waterpartijen als grachten en vijvers.

Het bestemmingsplan Buitenvaert is in goed overleg met de gemeente tot stand gekomen. Uitgangspunt voor het plan is een zoveel mogelijk groene inrichting van de openbare ruimte, passend bij de 'buitenplaats':

Om een groene afscherming, van de bebouwde omgeving met het buitengebied van Schagerbrug te realiseren wordt er aan de buitenkant van het project een groensingel (met bomen) aangebracht. De windsingel is deels openbaar toegankelijk als onderdeel van het park, en deels privé-eigendom. De groensingel functioneert tevens als windsingel.

De bomennorm betreft 1,5 boom per nieuw te bouwen woning, op openbaar terrein. Een deel daarvan wordt gerealiseerd in de achtertuinen: deze groene singels worden met dit bestemmingsplan middels een voorwaardelijke verplichting beschermd.

Groen wordt zoveel mogelijk in samenhang ontworpen, in combinatie met verbreedde kavelsloten rond het terrein.

Betekenis voor dit project:

Duurzaamheid vormt een belangrijk onderwerp in het sociaal-maatschappelijke debat en is daarmee een belangrijk aandachtspunt in het beleid van de gemeente Schagen.

Het bestemmingsplan staat duurzaamheid niet in de weg, en andersom ook niet.

## **5.3 De watertoets**

De planlocatie valt binnen het beheersgebied van het Hoogheemraadschap Hollands Noorderkwartier (HHNK). HHNK is verantwoordelijk voor het waterbeheer in het deel van Noord-Holland boven het Noordzeekanaal. Het Hoogheemraadschap heeft vier taken: water keren (bescherming van het land tegen overstromingen), water beheren (regelen van de juiste waterstand), water zuiveren en het beheer en onderhoud van waterwegen en wegen buiten de bebouwde kom. Bij het uivoeren van deze taken streeft het Hoogheemraadschap naar instandhouding en versterking van gezonde en veerkrachtige watersystemen in een goed onderhouden, beheersbare infrastructuur, waarmee een duurzaam gebruik en duurzame belevingswaarde is en blijft gegarandeerd (tweede waterbeheersplan).

Voor werkzaamheden in, onder, langs, op, bij of aan open water, waterkeringen en wegen in het beheer van het HHNK, het aanleggen van meer dan 800 m2 aan verharding, het onttrekken van grondwater en het lozen op het oppervlaktewater is een watervergunning van het Hoogheemraadschap Hollands Noorderkwartier (HHNK) als waterbeheerder in het gebied nodig.

#### **Huidige situatie**

Het plangebied wordt omringd door afwateringssloten. De Schagerweg is een oude ontginningsas.

Het plangebied is gelegen in peilgebied 2765A in de polder Afdeling I Zuid. Het ter plaatste geldende streefpeil is zomer/winter NAP –0,75/-1,10 meter. Binnen het plangebied bevindt zich momenteel een onderbemaling. Het gebied watert af middels een stelsel van primaire waterlopen naar het gemaal I Zuid. Daar wordt het water via dit gemaal op de Schermerboezem uitgeslagen.

De locatie is aan de zuidkant gelegen langs de regionale waterkering Schagerweg, Afd. l zuid. Het aangrenzende boezemwater valt onder de Schermerboezem.

#### **Watertoets**

Bij het HHNK is op 6 september 2017 een digitale watertoets aangevraagd. HHNK heeft 13 oktober 2017 over dit plan geadviseerd*(zie bijlage 4).* Op basis van de aangeleverde gegevens is met de digitale watertoets geconstateerd dat het planvoornemen een zodanige invloed op de waterhuishouding heeft dat een 'normale procedure' gevolgd moet worden. Dit betekent dat de invloed van het plan op de waterhuishouding met maatregelen moet worden ondervangen. Deze maatregelen zijn in voorliggende paragraaf verwerkt.

Het plangebied ligt in de zonering van de regionale waterkering en de zonering van de primaire waterloop langs de Schagerweg.

#### **Waterkeringen**

De ontwikkelingen in het plangebied kunnen gevolgen hebben voor de waterveiligheid in de omgeving.

De aan het boezemwater grenzende gronden, in ieder geval de strook tussen de geplande woningen en het boezemwater, worden opgehoogd tot tenminste NAP +0,4 meter, vanwege de waterkerende functie. Deze ophoging is voldoende om ook bij een eventuele toekomstige aanpassing van de beschermingsklasse te voldoen. Het gaat hierbij om de wijziging van beschermingsklasse 'akkerbouw' naar 'stedelijk en industrie' en de daaraan gerelateerde inundatienorm van 1 maal per 100 jaar en een wateroverlast norm van 1 maal per 25 jaar.

#### **Waterkwantiteit**

Wanneer, als gevolg van een ruimtelijke ontwikkeling, de oppervlakte van verharding toeneemt, stroomt het regenwater sneller af naar het oppervlaktewater. Daarom is bij een toename van verharding compensatie, in de vorm van het graven van extra oppervlaktewater vereist. In de nieuwe Keur 2016 is de verplichting opgenomen om voor verhardingstoenames groter dan 800 m² compenserende maatregelen in het watersysteem op te nemen.

Bovendien laat het HHNK weten dat de verhardingstoename die met de ontwikkeling gepaard gaat, moet worden gecompenseerd om te voorkomen dat het watersysteem als gevolg van de ontwikkelingen verslechtert. De compensatie moet in de vorm van de realisatie van additioneel oppervlaktewater. Het compensatiepercentage bedraagt 11% van de toename aan verharding, dakoppervlak en tuinen (voor 50% meegeteld).

In het plan is voldoende rekening gehouden met de compensatie-*eis (zie tabel afb.18).* Door verbreding van de kavelsloot aan de noord- en westzijde tot een breedte van respectievelijk 6 meter en 7,5 meter wordt in voorliggend plan de toename van verhard oppervlak gecompenseerd. In totaal wordt ca. 1250 m2 extra water gegraven.

| Oppervlak                      | Huidige situatie (m2<br>) | Plan Buitenvaert (m2<br>) |
|--------------------------------|---------------------------|---------------------------|
| Gebouwen                       | -                         | 2.243                     |
| Tuinen/ erven (50% verhard)    | -                         | 7.577                     |
| Openbaar gebied verhard        | -                         | 5.207                     |
| Totale verharding              | 0                         | 15.027                    |
|                                |                           |                           |
| Tuinen/ erven (50% onverhard ) |                           | 7.577                     |
| Weiland / groenvoorziening     | -                         | 3.860                     |
| Bestaand water                 | 442                       | 442                       |
| Nieuw water                    | -                         | 1.659                     |
|                                |                           |                           |
| Oppervlak plangebied           | 28.565                    | 28.565                    |

afb.18 Tabel waterbalans (indicatief)

#### **Waterkwaliteit en riolering**

In het plan wordt een gescheiden riolering aangelegd, waarbij het hemelwater wordt afgekoppeld van de riolering. De riolering is voorbereid op een eventueel later door de overheid aan te leggen gescheiden rioolsysteem buiten het plangebied.

Dit komt overeen met de basisdoelstelling van het hoogheemraadschap om het hemelwater van nieuwe oppervlakken zoveel mogelijk te scheiden van het afvalwater. Voorwaarde is wel dat het hemelwater als schoon kan worden beschouwd. Bij voorkeur wordt afstromend hemelwater van verharde oppervlakken eerst voorgezuiverd door een berm, wadi of bodempassage. Hemelwater wordt op eigen terrein verwerkt en via hemelwaterriolering afgevoerd naar oppervlaktewater. Het voorliggend plan sluit hier op aan door het aansluiten van de drainage en de afvoer van het hemelwater op de naastgelegen watergang.

Afvalwater afkomstig van de nieuwe woningen zal worden afgevoerd via het bestaande rioolstelsel. De aanwezige rioolcapaciteit is voldoende voor de planontwikkeling.

De waterkwaliteit wordt voor een belangrijk deel bepaald door de kwaliteit van het oppervlaktewater en grondwater in de omgeving. De ontwikkeling heeft geen verslechtering van de waterkwaliteit tot gevolg. Ter voorkoming van diffuse verontreinigingen van water en bodem geldt bij alle bouwplannen een verbod op het toepassen van zink, lood, koper en PAK's-houdende bouwmaterialen. Via de sloten is varend onderhoud mogelijk.

#### Betekenis voor dit project:

Ten aanzien van het aspect water zijn er geen belemmeringen voor deze ontwikkeling. Voor werkzaamheden in, onder, langs, op, bij of aan oppervlaktewater, waterkeringen en wegen in het beheer van het hoogheemraadschap en het aanleggen van ≥800 m² verharding is op basis van de Keur een watervergunning of ontheffing van het hoogheemraadschap nodig.

## **5.4 Bodemsituatie**

In het kader van de onderzoeksplicht dient onder andere de bodemgesteldheid in het plangebied in kaart gebracht te worden. Een nieuwe bestemming mag pas worden opgenomen als is aangetoond dat de bodem geschikt is voor de nieuwe of aangepaste bestemming. Daarbij is wettelijk bepaald dat een omgevingsvergunningsplichtig bouwwerk niet mag worden gebouwd op een zodanig verontreinigd terrein, dat schade of gevaar is te verwachten voor de gezondheid van de gebruikers en het milieu. Ook voor het verkrijgen van een omgevingsvergunning is het dan ook noodzakelijk dat de kwaliteit van de bodem wordt vastgelegd.

Door Landview BV is een verkennend (water)bodemonderzoek uitgevoerd naar de mogelijke aanwezigheid van bodemverontreiniging op de locatie plan Buitenvaert in de periode novemberdecember *(zie bijlage 5: Verkennend (water)bodemonderzoek, Landview BV, 14 december 2017).* 

#### **Onderzoeksresultaten**

In het monster van de dam zijn lichte verhogingen van kwik, lood, zink en som PAK geconstateerd. In de mengmonsters van de boven- en ondergrond zijn geen verhogingen van de onderzochte stoffen aangetroffen.

In het grondwater van peilbuis 2 is een matige verhoging van arseen geconstateerd. Voor het overige zijn in het grondwater lichte verhogingen van arseen, barium en of molybdeen aangetroffen.

Verspreiding van het slib uit beide slootdelen op een aangrenzend perceel (landbodem) is, volgens beoordeling kwaliteit van bagger, toegestaan. Indien men het slib uit de slootdelen op of in de bodem wil toepassen, dan betreft het slib uit sloot2 klasse "industrie". Het slib uit sloot1 is "altijd toepasbaar".

De hypothese dat geen bodemverontreiniging aanwezig is, behalve van nature verhoogde concentraties, wordt in het onderzoek niet bevestigd. De op de locatie aangetroffen kleine visuele verontreinigingen in boring 8 (dam) hebben tot meetbaar verhoogde gehalten geleid.

De aangetroffen verhogingen zijn dusdanig gering of verklaarbaar uit omgevingsfactoren, dat voor het instellen van een vervolgonderzoek geen aanleiding wordt gezien. Op de locatie bestaan, op grond van de resultaten van dit onderzoek, geen risico's voor de volksgezondheid of de ecologie bij het beoogde gebruik, wonen met tuin.

Bij graafwerkzaamheden op het terrein kunnen er beperkingen in de mogelijkheid tot hergebruik van eventueel vrijkomende grond buiten de locatie bestaan. Voor hergebruik van grond buiten de locatie is het Besluit Bodemkwaliteit van toepassing.

Tijdens het onderzoek is zintuiglijk op het maaiveld en in de bodem geen asbestverdacht materiaal aangetroffen. Tijdens een verkennend bodemonderzoek (NEN 5740) wordt de bodem niet specifiek op asbest onderzocht. Om uit te sluiten of er asbest in de bodem aanwezig is, is uitvoering van een asbestonderzoek conform NEN 5707 noodzakelijk. De uitvoering van een asbestonderzoek conform NEN 5707 wordt door Landview BV echter niet noodzakelijk geacht, aangezien tevens vrijwel geen potentieel asbestverdacht puin is aangetroffen.

#### Betekenis voor dit project

Ten aanzien van het aspect bodemverontreiniging zijn er vooralsnog geen belemmeringen voor deze ontwikkeling.

## **5.5 Archeologie**

Het Verdrag van Malta (1992), beoogt het cultureel erfgoed dat zich in de bodem bevindt beter te beschermen. Op 1 september 2007 is de Wet op de archeologische monumentenzorg (Wamz) in werking getreden. Hiermee worden de uitgangspunten van het Verdrag van Malta binnen de Nederlandse wetgeving geïmplementeerd. De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen: 'de veroorzaker betaalt'.

Voor de ruimtelijke ordening is het van belang dat de Wamz uitgaat van de koppeling van archeologische waarden aan de ruimtelijke ordening. Voor bestemmingswijzigingen betekent dit dat de verplichting is neergelegd om bij de vaststelling van de wijziging rekening te houden met in de grond aanwezige, dan wel te verwachten, archeologische waarden. Zonodig dient door de initiatiefnemer, voorafgaand aan bodemingrepen, archeologisch onderzoek te worden uitgevoerd. De uitkomsten van het archeologisch onderzoek dienen vervolgens volwaardig in de belangenafweging te worden betrokken. Vergunningen voor archeologische monumenten vallen onder het vergunningstelsel van de Monumentenwet 1988.

Vanaf 1 juli 2016 bundelt de Erfgoedwet bestaande wet- en regelgeving voor het behoud en beheer van het cultureel erfgoed in Nederland. Samen met de toekomstige Omgevingswet maakt de Erfgoedwet een integrale bescherming van het cultureel erfgoed mogelijk.

Sommige onderdelen van de Monumentenwet 1988 gaan in 2021 over naar de Omgevingswet. Tot de inwerkingtreding van de Omgevingswet blijven deze onderdelen van kracht binnen het overgangsrecht van de Erfgoedwet. Voor archeologie gaat het onder meer om het meewegen van het archeologische belang bij het opstellen van bestemmingsplannen.

In 2008 is in opdracht van USP Vastgoed door RAAP een bureau- en inventariserend vooronderzoek uitgevoerd voor het project nieuwbouwwijk Buitenvaert in Schagerbrug, in de toenmalige gemeente Zijpe. In november 2017 heeft RAAP dit onderzoek geactualiseerd *(zie bijlage 6: Archeologisch vooronderzoek plangebied Buitenvaert, RAAP, 1 december 2017).* Het betreft kadastrale nummers C 1956, 1957, 1958 en 1981 in Schagerbrug, gemeente Schagen. De huidige actualisatie van het vooronderzoek is nodig in het kader van een bestemmingsplanwijziging, en een mogelijke verandering van de eisen voor archeologisch onderzoek. Een archeologische onderbouwing met betrekking tot de eventuele aanwezigheid van archeologische waarden is daarom verplicht conform het vigerend gemeentelijk beleid.

#### **Onderzoeksresultaten**

Op grond van het bureauonderzoek gold bij aanvang van het veldonderzoek voor deelgebied A (perceelnummers 1452, 1573, 1574 en 1830) in de voormalige gemeente Zijpe een lage verwachting voor het aantreffen van archeologische resten uit de perioden tot de Romeinse tijd en de Middeleeuwen. Voor de Romeinse tijd gold een middelmatige verwachting voor de aanwezigheid van archeologische resten. Door de overstromingen in de Late Middeleeuwen/Nieuwe tijd is het oudere landschap, en daarmee de eventuele bewoningssporen uit eerdere perioden, bedekt geraakt door zand- en/of kleisedimenten dan wel (deels) geërodeerd. Op grond van de inpoldering in 1597 diende wel rekening gehouden te worden met de aanwezigheid van archeologische resten uit de Nieuwe tijd. Voor de aanwezigheid van huisplaatsen uit de Nieuwe tijd gold een lage archeologische verwachting. Echter gold voor lokale archeologische resten (bijvoorbeeld beerputten, slootvullingen, gebruiksvoorwerpen en mogelijk restanten van een klein gebouwtje aan de zuidrand van deelgebied A) uit de Nieuwe tijd een middelmatige archeologische verwachting. Deze lokale archeologische resten zijn niet op te sporen met een booronderzoek.

Tijdens het veldonderzoek zijn geen aanwijzingen aangetroffen voor de mogelijke aanwezigheid van archeologische resten in deelgebied A. Op grond hiervan wordt voor deelgebied A (perceelnummers 1452, 1573, 1574 en 1830) van plangebied Buitenvaert in het kader van de voorgenomen bodemingrepen geen archeologisch vervolgonderzoek aanbevolen.

Betekenis voor dit project:

Ten aanzien van het aspect archeologie zijn er geen belemmeringen voor deze ontwikkeling. Indien bij bodemingrepen archeologische resten worden aangetroffen, geldt op grond van artikel 5.10 van de Erfgoedwet een meldingsplicht.

## **5.6 Landschap en cultuurhistorie**

Bij het opstellen van plannen moeten cultuurhistorische waarden tijdig in beeld worden gebracht. Het Besluit ruimtelijke ordening (Bro) stelt in dat verband specifieke eisen aan het opstellen van ruimtelijke plannen. Waar mogelijk moeten cultuurhistorische waarden worden behouden of versterkt. Cultuurhistorie is daarmee een sturend onderdeel geworden in de ruimtelijke ordening.

De Leidraad Landschap en Cultuurhistorie is geraadpleegd om inzicht te krijgen in de cultuurhistorische waarden van de planlocatie. De Leidraad Landschap en Cultuurhistorie verdeelt en beschrijft 20 ensembles en 10 provinciale structuren die zich onderscheiden in de ontstaansgeschiedenis en de kernwaarden van landschap en cultuurhistorie. Ambities en ontwikkelprincipes in de Leidraad geven richting bij het inpassen van nieuwe ruimtelijke ontwikkelingen. Het toepassen van de Leidraad bij ruimtelijke ontwikkelingen in het landelijke gebied is vastgelegd in de omgevingsverordening, artikel 6.54 Ruimtelijke kwaliteitseis.

De planlocatie kent geen aardkundige waarden. Op basis van de informatiekaart Landschap en Cultuurhistorie zijn voor de planlocatie Buitenvaert cultuurhistorische aspecten die via het ruimtelijke traject worden beschermd van belang, zoals karakteristieke polderontginningspatronen en waterstructuren (zie hiervoor hoofdstuk 4).

## **5.6.1 Verantwoording ruimtelijke kwaliteit**

De verantwoording voor de provinciale 'Ruimtelijke kwaliteitseis' bij de ontwikkeling van de planlocatie buiten bestaand stedelijk gebied is op verschillende schaalniveaus in de bij het plan behorende beeldkwaliteitsplannen uitgewerkt.

#### **Schaalniveau van het landschap**

Het beeldkwaliteitsplan Dorpen langs de Groote Sloot8 voldoet aan de gewenste ruimtelijke kwaliteitseisen conform artikel 6.54 OVNH2020. In het beeldkwaliteitsplan wordt richting gegeven aan nieuwe ontwikkelingen in de dorpen langs de Grote Sloot. Het plan onderbouwt de **locatiekeuze** van Buitenvaert op basis van de ontwikkelingsgeschiedenis en de ordeningsprincipes van het landschap (artikel 6.54 lid 3 OVNH2020: bij de inpassing betrokken: de ontstaansgeschiedenis en de kernwaarden van het toepasselijke ensemble en van de toepasselijke provinciale structuren).

De algemene ambitie in de Leidraad Landschap en Cultuurhistorie is om ruimtelijke ontwikkelingen:

- bij te laten dragen aan het zichtbaar en herkenbaar houden van de *landschappelijke karakteristiek*
- bij te laten dragen aan het versterken van (de beleving van) *openheid* en
- helder te positioneren ten opzichte van de *ruimtelijke dragers*.

Het beeldkwaliteitsplan Dorpen langs de Groote Sloot beschrijft in hoofdstuk 2 (de dorpen) en hoofdstuk 3 (ordening van het landschap) de volgende provinciale kernwaarden binnen dit gebied: *(landschappelijke karakteristiek)* 

- a. de kernkwaliteit van het landschap van de Zijpepolder wordt beschreven in paragraaf 3.2;
- b. de kernkwaliteit van de bebouwing in deze polder en de bestaande dorpsstructuur waaraan wordt gebouwd wordt beschreven in hoofdstuk 2;

*(openheid en ruimtebeleving)* 

- c. kernwaarden als openheid van het landschap, met de lange zichtlijnen, worden beschreven in paragraaf 3.3;
*(ruimtelijke dragers)* 

- d. ruimtelijke dragers, zoals de historische structuurlijn Groote Sloot, de routes naar de kust en de cultuurhistorische objecten (zoals de landgoederen) worden beschreven in paragraaf 3.3.
Samen vormen deze elementen een **schatkaart.** De schatkaart is de verbeelding van de landschappelijke en cultuurhistorische kernkwaliteiten van het landschap (karakteristieke deelgebieden) en de samenhang en herkenning van het gebied (routes, herkenningspunten, zichtlijnen, en dergelijke). Deze schatkaart geeft een beeld van de identiteit van het gebied en vormt de basis en inspiratiebron voor nieuwe ontwikkelingen (artikel 6.54 lid 3 OVNH2020 rekening gehouden met: de ambities en ontwikkelprincipes van het toepasselijke ensemble en van de toepasselijke provinciale structuren).

Vanuit het oogpunt van landschap en cultuurhistorie is een belangrijke ambitie voor de Zijpepolder het koesteren en versterken van het eigen karakter van de lange polderlinten. Dwarswegen verbinden 'dijk' en 'kust'. In het beeldkwaliteitsplan is de schatkaart vertaald naar een ontwikkelingsvisie, die op de volgende wijze rekening houdt met de ontwikkelprincipes *(artikel 6.54 15 lid 2 bij de inpassing betrokken: de kansen zoals beschreven bij de ambities en ontwikkelprincipes)*:

- a. in de Zijpepolder hebben de lange polderlinten een eigen karakter. De Groote Sloot rijgt de belangrijkste dorpen in de polder aan elkaar. De Westfriese Omringdijk vormt een herkenbare rand van de polder. Tussen de linten en de dijk blijft de ruimte open;
- b. routes naar de kust schakelen de lange polderlinten aan elkaar. Verdichting van dwarslinten vindt alleen in de kernen plaats. In het beeldkwaliteitsplan worden voorstellen gedaan ten aanzien van

<sup>8</sup> Ten tijde van het opstellen van het Beeldkwaliteitsplan Dorpen langs de Groote Sloot was de Leidraad Landschap en Cultuurhistorie nog niet beschikbaar, maar de inhoud en onderwerpen komen in grote lijnen overeen.

de uitstraling en het doorgaande profiel van de Schagerweg als belangrijke route naar de kust;

- c. de Groote Sloot is een belangrijke drager voor ruimtelijke ontwikkelingen. Uitbreiding van Schagerbrug vindt tegen het dorp aan, op een wijze passend bij de aanwezige bebouwingskarakteristiek: afronding vierde kwadrant van het kruispuntdorp, versterken lintbebouwing langs Schagerweg, karakteristieke buitenplaatsen (verspreid door de polder met een concentratie langs de Groote Sloot) als inspiratiebron;
- d. er wordt rekening gehouden met een groene afronding van de dorpsrand, en een visuele relatie met de omgeving (zicht op het open landschap).

#### **Schaalniveau van de plek**

Het beeldkwaliteitsplan Buitenvaert vormt een nadere verdieping van het beeldkwaliteitsplan op locatieniveau. In het beeldkwaliteitsplan Buitenvaert wordt nadrukkelijk ingegaan op de nadere uitwerking van de ruimtelijke kwaliteitsaspecten zoals zijn bedoeld in artikel 6.54: waaronder de bebouwingskarakteristieken (architectuur, stedenbouw, openbare ruimte) en de inpassing in de omgeving (vormgeving groene rand, visuele relatie met het landschap).

 Het beeldkwaliteitsplan beschrijft allereerst de hoofdlijnen van het Landschaps-DNA, het Dorps-DNA en de ontwikkelingsvisie Dorp voor Schagerbrug uit het Beeldkwaliteitsplan Dorpen langs de Groote Sloot. Dit sluit aan op de indeling zoals gebruikt in de Leidraad Landschap en Cultuurhistorie.

De polder heeft een rijke historie gekend van buitenplaatsen en landgoedboerderijen die verspreid door de polder lagen, met een concentratie langs de Groote Sloot. De planlocatie is een nieuwe buitenplaats in Schagerbrug, op een locatie waar geen lintbebouwing mogelijk is (op basis van bestaande milieucirkels), maar wel een bijzondere woningbouwlocatie die past binnen de identiteit van het landschap.

In het beeldkwaliteitsplan is het dorps bouwen voor de nieuwe locatie in Schagerbrug verder uitgewerkt in bouwstenen voor het locatiespecifiek dorps bouwen en beeldthemagebieden.

#### Betekenis voor dit project:

Het plan Buitenvaert sluit aan bij de ambities en ontwikkelprincipes in de Zijpepolder.

Ten aanzien van het aspect landschap en cultuurhistorie zijn er geen belemmeringen voor deze ontwikkeling.

## **5.7 Natuurtoets**

Per 1 januari 2017 is de Wet natuurbescherming in werking getreden. In deze zijn de oude Boswet, Natuurbeschermingswet 1998 en de Flora- en faunawet samengevoegd tot één Natuurwet.

Uitgangspunt van de wet is dat geen schade mag worden gedaan aan beschermde dieren of planten, tenzij dit nadrukkelijk is toegestaan. In de praktijk betekent dit dat bij een ruimtelijke ingreep of voorgenomen activiteit bekeken moet worden of er sprake is van effecten of beschermde dieren en planten (soortenbescherming) en in bepaalde gevallen op natuurgebieden (gebiedsbescherming).

#### **5.7.1 Toetsing in het kader van de Wet Natuurbescherming**

Groot Eco Advies heeft in opdracht van Buitenvaert BV op 8 november 2017 een veldbezoek afgelegd om de situatie ter plaatse te beoordelen. In deze rapportage worden de resultaten van het veldbezoek en het bureauonderzoek weergegeven en de eventuele effecten van de ruimtelijke ontwikkeling getoetst aan de natuurwetgeving *(zie bijlage 7: Toetsing in het kader van de Wet natuurbescherming, Groot Eco Advies, 14 december 2017).* In het rapport zijn de resultaten uit eerder veldonderzoek geactualiseerd *(*NatuurBeleven, briefrapport Quickscan hoek Schagerweg/Grote Sloot te Schagerbrug 4e versie, Amstelveen, 27 september 2010 en Visserijkundig onderzoek, Van der Velden, 21 oktober 2010).

#### **Situatiebeschrijving**

De locatie Buitenvaert in Schagerbrug ligt momenteel braak. Bebouwing en bomen ontbreken. Het betreft een grasland van een voormalig veeteeltbedrijf (manege) met koeien en paarden, omringd door sloten. Het perceel wordt af en toe gemaaid.

#### **Soortenbescherming**

Op basis van deze quickscan wordt geconstateerd dat het bouwplan geen negatieve effecten heeft op beschermde soorten. Wel dient rekening te worden gehouden met het broedseizoen van de weidevogels. Een soort die wel als pioniersoort op kan duiken is de rugstreeppad. Hiervoor zijn geen recente waarnemingen in het gebied. Door gericht onderzoek kan de aanwezigheid van de soort worden beoordeeld.

Voor andere beschermde soorten zijn geen potenties aanwezig.

#### **Gebiedsbescherming**

De locatie ligt op afstand van Natura 2000-gebied(en) en NatuurNetwerk Nederland (NNN, voorheen EHS). Externe effecten op de Natura 2000-gebieden kunnen worden uitgesloten gezien de aard van de werkzaamheden en de afstand tot de gebieden. Het Natuurnetwerk Nederland kent geen externe werking. Gebiedsbescherming is met betrekking tot de voorgenomen ruimtelijke ingreep m.b.t. bovengenoemde aspecten niet aan de orde.

#### **5.7.2 Verantwoording ligging in weidevogelleefgebied (vervallen)**

In de Provinciale Ruimtelijke Verordening (PRV) van de provincie Noord-Holland is een regeling ter bescherming van weidevogels opgenomen. In de verordening zijn weidevogelleefgebieden aangegeven. Op basis van artikel 25 lid 1 onder d mag een bestemmingsplan niet voorzien in nieuwe mogelijk verstorende activiteiten, afgezien van huidige agrarische gebruik, binnen weidevogelleefgebied. Van dit artikel kan door de gemeenteraad worden afgeweken als er geen alternatief aanwezig is en een groot openbaar belang gediend wordt. Daarnaast moet in het bestemmingsplan opgenomen worden op welke wijze schade aan weidevogelleefgebied zoveel mogelijk wordt voorkomen, op welke wijze compensatie plaats vindt en hoe deze compensatie wordt uitgevoerd.

#### **Situatie**

De ontwikkeling van de planlocatie Buitenvaert vindt plaats op de gronden van een voormalig veeteeltbedrijf met als nevenactiviteit paardenhouderij. De grond is in afwachting van de woningbouw opgehoogd en ingericht als grasland. De planlocatie ligt bijna volledig in weidevogelleefgebied.

#### **Status plangebied in provinciaal beleid**

Het plangebied ligt op basis van de PRV binnen het weidevogelleefgebied. Deze aanwijzing als weidevogelleefgebied is in overeenstemming met de aanwijzing van weidevogelleefgebieden in het Natuurbeheerplan 2018 dat bij besluit van 13 november 2017 is vastgesteld door Provinciale Staten. In het Natuurbeheerplan 2018 wordt in het kader van het weidevogelleefgebied gesproken over de kerngebiedenbenadering. Deze kerngebiedenbenadering vloeit voort uit het Natuurbeheerplan 2016 en houdt in dat de provincie inzet op de meest kansrijke gebieden voor weidevogels. Het motto is meer doen in minder gebieden. Op grond van deze kerngebiedenbenadering is het weidevogelleefgebied opgesplitst in twee gebieden: de kerngebieden en de overige gebieden. De kerngebieden zijn leefgebieden voor kritische soorten zoals de grutto. De overige gebieden zijn de scholeksterleefgebieden. Het plangebied is aan te merken als een scholeksterleefgebied.

Hoewel er op grond van de kerngebiedenbenadering in het Natuurbeheerplan 2018 een onderscheid wordt gemaakt tussen de verschillende weidevogelleefgebieden is dit onderscheid nog niet verankerd in de PRV. Een verklaring voor het ontbreken van deze verankering biedt het advies 'Verkenning ruimtelijke kwaliteit open weidelandschap Noord-Holland' uit december 2016 van de Provinciaal Adviseur Ruimtelijke Kwaliteit (PARK). In dat advies is te lezen dat indien het beschermingsregime voor de weidevogelleefgebieden enkel blijft gelden voor de kerngebieden, de structuur van een groot en aaneengesloten netwerk van weidevogellandschappen langs verstedelijkte gebieden van de provincie onder druk komt te staan. Aanbevolen wordt het beschermingsregime voorlopig overal te handhaven en te onderzoeken wat de ruimtelijke kwaliteit is van de niet-kerngebieden. Handhaving van het beschermingsregime zou dan niet plaatsvinden met als motief de bescherming van weidevogelleefgebied, maar ter bescherming van landschappelijke waarden.

Het onderzoek dat de PARK heeft uitgevoerd naar de waarde van de niet-weidevogelkerngebieden is neergelegd in het 'Kwaliteitsbeeld Noord-Holland 2050' van 9 januari 2018. Op grond van dit onderzoek stelt de PARK voor een ruimtelijk regime te handhaven voor een aantal van de weidevogelleefgebieden dat geen kerngebied is. Het gaat daarbij met name om die gebieden die van zeer hoge cultuurhistorische waarde zijn en gebieden die ervoor zorgen dat stedelijke gebieden direct aan groot open (weide)landschap grenzen. Het advies van de PARK is om die gebieden geen weidevogelleefgebied meer te noemen, maar onderdeel van het 'prachtlandschap' van de provincie te laten zijn, waarvoor een passend ruimtelijk regime moet worden ontwikkeld. Voor de overige nietkerngebieden, zou het beschermend regime kunnen komen te vervallen. Het plangebied valt niet binnen een van de gebieden die volgens de PARK met een beschermde status gehandhaafd dient te worden.

#### **Huidige waarde als weidevogelleefgebied**

In februari 2016 heeft NatuurBeleven de effecten van de beoogde woningbouwontwikkeling op het weidevogelleefgebied beoordeeld *(bijlage10. Woningbouw Schagerbrug en weidevogelleefgebied, NatuurBeleven, mei 2016).*Volgens de notitie ligt de planlocatie in een relatief kleine hoek van de polder met veel bomen en gebouwen er omheen. De maximale afstand tot de rand is ongeveer 300 meter in het midden van het gebied. Sovon9 stelt dat de verstoringsafstand van boomgroepen ongeveer 250 meter en die van gebouwen 175 meter bedraagt. Dit betekent dat een groot deel van het gebied tussen Grote Sloot, Schagerweg, Ruigeweg en kanaal/provinciale weg onder invloed staat van verstorende objecten. Naast de situering van de planlocatie zorgt ook het huidige agrarische grondgebruik rond de planlocatie voor verstoring van het weidevogelleefgebied. Het terrein direct aangrenzend ten noorden van de planlocatie is in gebruik als bollenveld. Op de planlocatie zijn ten behoeve van de drooglegging de poelen dichtgegooid en is het terrein circa 1,5 tot 2 meter opgehoogd.

De beperkte grootte van de planlocatie, de aanwezige verstoring, het gebruik en de agrarische drooglegging leidt tot de hypothese dat er geen weidevogelgezelschap op de planlocatie aanwezig is. Op basis van het bureauonderzoek blijkt dat er feitelijk geen effect is op weidevogels. Er zijn geen belemmeringen vanuit de beschermde natuurwaarden op de initiatieven.

In dit kader is in 2016 een weidevogelinventarisatie uitgevoerd. Daaruit bleek dat op het perceel slechts één nest van Scholekster aanwezig was. Verder hebben geen weidevogels op het perceel gebroed of hun territorium gehad*(zie bijlage 11: Weidevogelinventarisatie woningbouwlocatie "Achter de Grote Sloot" in Schagerbrug, Groot Eco Advies, 7 juli 2016 en bijlage 12: Weidevogelinventarisatie 2018 woningbouwlocatie "Achter de Grote Sloot" in Schagerbrug, Groot Eco Advies, 1 augustus 2018)*. Er mag geconcludeerd worden dat het perceel geen grote betekenis en waarde heeft in het kader van de functie van scholeksterleefgebied. Dit ligt in de lijn met en onderbouwt de eerdere, voorlopige veronderstelling dat het perceel als gevolg van de invloed van verstorende objecten als

<sup>9</sup> https://www.sovon.nl/sites/default/files/doc/VogelNieuws_2009_april_4-5_Teunissen.pdf, p.1

bomen en bebouwing waarschijnlijk geen hoge dichtheid aan Scholekster zal kennen.

#### **Initiatief van groot openbaar belang en geen alternatief buiten weidevogelleefgebied**

Het gemeentelijk beleid van de voormalige gemeente Zijpe en tegenwoordig Schagen zet al lange tijd in op de ontwikkeling van dit woningbouwgebied vanwege het groot openbaar belang en de afwezigheid van alternatieven.

#### *Groot openbaar belang*

De 40 woningen zijn een substantieel onderdeel van de woningen die het Regionaal Kwalitatief Woningbouwprogramma regio Kop van Noord-Holland voorziet voor Schagerbrug in de periode 2016- 2020. Dit zijn regionale afspraken, in lijn met de PRV, over de kwantitatieve aantallen te bouwen woningen tot 2020 en een programmalijst van woningbouwplannen die zijn beoordeeld op kwaliteit aan de hand van een objectief afwegingskader. Voor de woningbouwlocaties in het KWK, waaronder de woningbouwlocatie Buitenvaert, is sprake van nut en noodzaak, zoals ook door gedeputeerde staten in hun zienswijze over het ontwerp van het bestemmingsplan wordt erkend en daarmee is sprake van een regionaal groot openbaar belang.

Daarnaast is het project van lokaal groot openbaar belang voor Schagerbrug en het draagvlak van de daar aanwezige voorzieningen:

- er is behoefte aan deze woningbouw voor de diverse doelgroepen (zie paragraaf 5.2);
- voldoende woningbouw in Schagerbrug zorgt er voor dat zowel jongeren als ouderen in het dorp kunnen blijven wonen. De nieuwe woonbuurt maakt doorstroming mogelijk;
- de aanleg van deze buurt is daarmee van belang is voor de demografische opbouw van het dorp;
- voldoende woningbouw in Schagerbrug draagt bij aan het op peil houden van de openbare en commerciële voorzieningen zoals scholen, sportverenigingen en gezondheidsvoorzieningen;
- er zijn in Schagerbrug geen locaties om de woningbouwopgave tot 2020 binnenstedelijk op te lossen;
- het is niet wenselijk om dit in een andere richting van het dorp te doen. Dat zou namelijk tot gevolg hebben dat de onevenwichtige opbouw van het dorp toe zal nemen, locaties binnen de panoramazone van de Westfriese Omringdijk komen te liggen of locaties een ongewenste milieubelasting hebben.

#### *Geen aanvaardbaar alternatief buiten weidevogelleefgebied*

De voorgenomen bebouwing kan alleen buiten Bestaand Stedelijk Gebied (BSG) worden gerealiseerd. Binnen het BSG is geen locatie beschikbaar waar genoeg ruimte is om de woningbouwopgave die er op grond van het KWK voor Schagerbrug ligt, op te vangen. Het hele gebied rondom Schagerbrug is daarnaast aangemerkt als weidevogelleefgebied, waardoor een ligging van de uitleglocatie binnen weidevogelleefgebied onvermijdelijk is.

Eerder is al aangetoond dat op deze locatie de waarde voor weidevogels gering is. Ruimtelijk is dit ook de beste locatie. De beoogde ontwikkeling geeft invulling aan het vierde kwadrant van Schagerbrug en sluit aan bij de ruimtelijke karakteristiek van het kruisdorp. Er ontstaat een meer evenwichtige opbouw van het dorp. Daarnaast hebben de gronden ten oosten van Schagerbrug waarde in relatie tot de openheid richting Westfriese Omringdijk**.** Deze openheid blijft nu bewaard.

#### **Nadere onderbouwing**

- *"Wijze waarop schade aan een weidevogelleefgebied zoveel mogelijk wordt voorkomen en resterende schade gecompenseerd": uitgangspunt is ''Netto geen verstoring"*
Ca. 2,3 ha van de woningbouwlocatie Buitenvaert ligt in het weidevogelleefgebied. Conform de Uitvoeringsregeling natuurcompensatie Noord-Holland, vastgesteld op 2 december 2014, wordt deze oppervlakte financieel gecompenseerd.

- *"Wijze waarop wordt geborgd dat de maatregelen ten behoeve van de compensatie als hierboven bedoeld daadwerkelijk worden uitgevoerd"*
Tussen de ontwikkelaar en de provincie wordteen compensatieovereenkomst gesloten, die als *bijlage 13: Overeenkomst op grond van artikel 1 lid 3 jo artikel 5 Uitvoeringsregeling natuurcompensatie Noord-Holland* bij dit bestemmingsplan is gevoegd. Daarnaast is in de planregels een voorwaardelijke verplichting opgenomen die ertoe strekt dat pas met de woningbouw mag worden begonnen nadat de financiële compensatie heeft plaatsgevonden.

*"Op welke wijze wordt aan het gestelde in artikel 5a en 5c PRV voldaan"* 

Het KWK is een belangrijk onderdeel voor het bepalen van de nut en noodzaak voor woningbouw in dit gebied. De gemeente Schagen beroept zich op dit programma bij de onderbouwing van de nut en noodzaak voor het realiseren van woningbouwplannen tot 2020 voor de onderdelen kwantitatieve en kwalitatieve behoefte en regionale afstemming (zie hoofdstuk 5.2).

- *"Op welke wijze wordt aan het gestelde in artikel 15 voldaan"* Ruimtelijke kwaliteit is een belangrijk uitgangspunt voor het plan. Zie hoofdstuk 4 en 5.2.
#### Betekenis voor dit project

- Op basis van veldonderzoek in 2016 mag geconcludeerd worden dat het perceel geen grote betekenis en waarde heeft in het kader van de functie van scholeksterleefgebied. Dit is in lijn met het aanmerken van het gebied als niet-kernweidevogelleefgebied.
- De locatie is van groot openbaar belang voor de leefbaarheid van Schagerbrug en voor de regionale woningbouwopgave, en er is geen aanvaardbaar alternatief binnen de kern Schagerbrug buiten het weidevogelleefgebied.
- Nut en noodzaak zijn aangetoond en het beoogde plan voldoet aan de ruimtelijke kwaliteitseis van de provincie.
- De ontwikkelaar is bereid tot compensatie van de schade die het project aanbrengt aan het weidevogelleefgebied. Daartoe wordt een compensatieovereenkomst gesloten, die als bijlage 13 aan het bestemmingsplan wordt toegevoegd en is een voorwaardelijke verplichting in de planregels opgenomen die ertoe strekt dat pas met woningbouw mag worden begonnen nadat de financiële compensatie is betaald.

## **5.7.3 Aanvullend onderzoek beschermde soorten**

#### **Rugstreeppad**

Nader onderzoek naar de aanwezigheid van de rugstreeppad heeft plaatsgevonden in de periode april – juli 2018. Tijdens dit onderzoek zijn geen rugstreeppadden waargenomen en zijn er ook geen juvenielen, larven en eisnoeren aangetroffen *(zie bijlage 9: Inventarisatie Rugstreeppad Buitenvaert in Schagerbrug, Groot Eco Advies, 9 juli 2018).*

#### **Aanwezigheid weidevogels**

De planlocatie ligt in voormalig weidevogelleefgebied. In dit kader zijn in de lente en zomer van 2016 en 2018 weidevogelinventarisatie uitgevoerd *(zie bijlage 11: Weidevogelinventarisatie woningbouwlocatie "Achter de Grote Sloot" in Schagerbrug, Groot Eco Advies, 7 juli 2016 en bijlage 12: Weidevogelinventarisatie 2018 woningbouwlocatie "Achter de Grote Sloot" in Schagerbrug, Groot Eco Advies, 1 augustus 2018).* 

Uit de resultaten per ronde kan geconcludeerd worden dat op het perceel in 2016 en 2018 één paar Scholekster heeft gebroed. In 2018 heeft op het perceel ook een Kievit gebroed. Verder hebben geen weidevogels op het perceel gebroed of hun territorium gehad. Er mag geconcludeerd worden dat het perceel geen grote betekenis en waarde heeft in het kader van de functie van scholeksterleefgebied. In 2018 is ook de omgeving van de planlocatie geïnventariseerd, wat eenzelfde beeld heeft gegeven.

Dit ligt in de lijn met en onderbouwt de eerdere, voorlopige veronderstelling dat het perceel als gevolg van de invloed van verstorende objecten als bomen en bebouwing waarschijnlijk geen hoge dichtheid aan Scholekster zal kennen en dat het woningbouwproject "netto geen verstoring" tot gevolg heeft *(bijlage 10: Woningbouw Schagerbrug en weidevogelleefgebied, Natuurbeleven, 2016).* 

## **5.7.4 Aanvullend onderzoek stikstofdepositie**

Gezien de omvang van de ontwikkeling, de afstand tot het Natura 2000-gebied en de ligging in stedelijk gebied, worden effecten op de instandhoudingsdoelstellingen van het beschermde natuurgebied op voorhand uitgesloten *(zie bijlage 7).* Sinds april 2019 is de problematiek van stikstofdepositie op Natura 2000-gebieden door ontwikkelingen actueel. Op basis van het door de rijksoverheid beschikbaar gestelde model AERIUS 2020 kan de invloed van het project op de instandhoudingsdoelstellingen van het Natura 2000-gebied berekend worden. Op basis van verkeersaantrekkende werking en activiteiten, bouwfase en gebruiksfase van het initiatief is de stikstofdepositie op nabijgelegen Natura 2000-gebieden beoordeeld *(zie bijlage 8).* 

De ontwikkeling is verantwoord. Uit de berekeningen blijkt dat de beoogde ontwikkeling zowel in de realisatiefase als in de ontwikkelingsfase niet leidt tot een stikstofdepositie boven de 0,00 mol/ha/j. Een ontheffing is dan niet nodig.

Er zijn geen significant negatieve effecten op het Natura 2000-gebied te verwachten.

Betekenis voor dit project

- Het plan dient afgestemd te worden met de Provincie Noord-Holland, vanwege de ligging in het weidevogelleefgebied. De verantwoording voor de ligging in weidevogelleefgebied is nader uitgewerkt in hoofdstuk 5.7.2.
- Gebiedsbescherming in het kader Natura 2000, weidevogelleefgebied en NNN is niet aan de orde. De ontwikkeling is verantwoord. Uit de berekeningen blijkt dat de beoogde ontwikkeling zowel in de realisatiefase als in de ontwikkelingsfase niet leidt tot een stikstofdepositie boven de 0,00 mol/ha/j. Een ontheffing is dan niet nodig. Er zijn geen significant negatieve effecten op het Natura 2000-gebied te verwachten.
- Het beoogde bouwplan veroorzaakt geen conflict met de Wet natuurbescherming. Er is ecologisch onderzoek gedaan naar de aanwezigheid van beschermde soorten, en deze zijn niet aangetroffen. Op deze wijze is voldoende rekening gehouden met aanwezige natuurwaarden in het plangebied.
- Daarnaast is een belangrijk aspect van de flora- en faunawet het voorzorgsbeginsel. Van grondeigenaren en gebruikers mag worden verwacht dat ingrepen en handelingen die negatieve effecten kunnen hebben op planten- of diersoorten, zodanig worden uitgevoerd dat schade tot een minimum beperkt blijft.

## **5.8 Geluidhinder**

In 1979 is de Wet geluidhinder (Wgh) in werking getreden. De Wgh is er op gericht de hinder als geluid vanwege onder andere wegverkeerslawaai te voorkomen en te beperken. Deze wet is op 1 januari 2007 voor het laatst gewijzigd. In de Wgh is bepaald dat woningen een geluidsgevoelig object zijn. Daarom moet voor plannen waarin de bouw van een woning is voorzien, onderzoek worden gedaan naar mogelijke geluidhinder vanwege weg- en verkeerslawaai.

In de Wgh is ook bepaald dat elke weg in beginsel een (geluids-)zone heeft. Dit met uitzondering van: - wegen binnen een als woonerf aangeduid gebied; - wegen waarop een snelheid van ten hoogste 30 km per uur is toegestaan.

Wanneer in een plan binnen een geluidzone nieuwe woningen of andere geluidsgevoelige objecten zijn voorzien moet een akoestisch onderzoek worden uitgevoerd naar de geluidsbelasting op de gevel(s) van deze woningen of andere geluidsgevoelige gebouwen.

Het plangebied ligt conform de Wet geluidhinder binnen de geluidszone van de Schagerweg. De Grote Sloot heeft een maximumsnelheid van 30 km/uur en heeft daarom geen geluidszone. Naast de geluidsbelasting ten gevolge van het wegverkeer wordt het plangebied niet belast door geluid ten gevolge van railverkeer of industrielawaai.

#### **Onderzoek wegverkeerslawaai**

In opdracht van USP Vastgoed BV is door DPA Cauberg-Huygen B.V. een akoestisch onderzoek uitgevoerd voor het aspect wegverkeerslawaai in het kader van de Wet geluidhinder voor het plan Buitenvaert" te Schagerbrug *(zie bijlage 14: Buitenvaert te Schagerbrug; akoestisch onderzoek Wet geluidhinder, DPA Cauberg-Huygen, 8 december 2017).*

Het akoestisch onderzoek dient ter onderbouwing van het bestemmingsplan.

Uit de rekenresultaten kunnen de volgende conclusies worden getrokken:

- de berekende geluidbelasting van de Schagerweg ter plaatste van de gevels van de woningen is lager dan de voorkeursgrenswaarde van 48 dB;
- een hogere grenswaarde als gevolg van de Wet geluidhinder is niet noodzakelijk;
- de gecumuleerde geluidbelasting (30 km/uur wegen meegenomen in de berekening) bedraagt op één woning meer dan 53 dB. Bij de aanvraag omgevingsvergunning voor het aspect bouwen, dient te worden aangetoond dat de gevels van de te bouwen woning voorzien in voldoende geluidwering. De eisen hieromtrent zijn vastgelegd in het

Bouwbesluit 2012. Conform het Bouwbesluit 2012 mag de karakteristieke geluidwering van een uitwendige scheidingsconstructie van een verblijfsgebied van een woning niet kleiner zijn dan de geluidbelasting (cumulatieve geluidbelasting conform tabel 5.1) minus 33 dB met een minimum van 20 dB(A) bij wegverkeerslawaai.

#### Betekenis voor dit project

Het aspect geluid vormt geen belemmering ten aanzien van de uitvoerbaarheid van onderhavig plan en is dan ook niet nader onderzocht.

De ten hoogste toelaatbare geluidsbelasting binnen de woningen is maximaal 33dB. Bouwplannen moeten aan deze norm voldoen.

## **5.9 Bedrijven en milieuzonering**

Zowel de ruimtelijke ordening als het milieubeleid stelt zich ten doel een goede kwaliteit van het leefmilieu te handhaven en bevorderen. Ten aanzien van bedrijven die onder de werkingssfeer van de Wet milieubeheer vallen, geldt deze Wet en de verschillende Algemene Maatregelen van Bestuur als toetsingskader voor de toegestane bedrijfshinder ten gevolge van deze bedrijven. In bestemmingsplannen wordt gebruik gemaakt van milieuzonering: het aanbrengen van een voldoende ruimtelijke scheiding tussen milieubelastende bedrijven/inrichtingen enerzijds en milieugevoelige functies als wonen anderzijds. De ruimtelijke scheiding bestaat doorgaans uit een bepaalde afstand tussen milieubelastende en milieugevoelige functies.

Milieuzonering beperkt zich tot milieuaspecten met een ruimtelijke dimensie zoals geluid, geur, gevaar en stof.

De milieuzonering van enkele bedrijven op het bedrijventerrein De Trambaan is van invloed op de ontwikkeling van woningbouw op de gronden ten noorden van de Schagerweg. Het gaat om de volgende bedrijven:

- ARLI Machine en Apparatenbouw B.V. (Nijverheidsweg 21 t/m 27 en 31 t/m 39);
- Gebr. Ligthart, Carrosserie en Tankbouw B.V. (Nijverheidsweg 3-5).

Deze bedrijven zijn door de Milieudienst Kop van Noord-Holland geclassificeerd als bedrijven in de milieucategorie 3.2. Ook het bestemmingsplan 'Dorpen langs de Grote Sloot' staat bedrijven in deze categorie hier toe. Voor dergelijke bedrijven geldt, volgens de VNG-brochure "Bedrijven en milieuzonering", een richtafstand van 100 meter. Voor het grootste deel van de bedrijvigheid is deze afstand aanwezig.

Bij de bedrijfsgebouwen gevestigd op Nijverheidsweg 21-39 ontstaat een potentieel knelpunt op basis van de feitelijke situatie niet aanwezig. In het deel van het bedrijvencomplex grenzend aan de woningbouw vinden slechts werkzaamheden tot en met milieucategorie 3.1 plaats. Hiervoor geldt een richtafstand van 50 meter. Op basis van de feitelijke situatie is de milieucirkel 50m (categorie 3.1) in plaats van 100 m (categorie 3.2).10

De relevantie milieuzonering van de Trambaan ten opzichte van de planlocatie zijn op basis van het geldende bestemmingsplan in combinatie met werkelijke situatie in *afbeelding 19* weergegeven.

Aan de Grote Sloot, ten zuidoosten van het plangebied, zijn twee bedrijven gevestigd. Het betreft een aannemersbedrijf (Grote Sloot 355) en een snackbar (Grote Sloot 351). Het aannemers bedrijf wordt verplaatst en het perceel Grote Sloot 355 wordt bestemd voor wonen. De snackbar op Grote Sloot 351 valt volgens de VNG-brochure bedrijven en milieuzonering (2009) in milieucategorie 1, waarvoor een richtafstand van 10 meter geldt. Daarmee vormt de snackbar geen belemmering voor de ontwikkeling van de woningbouw Buitenvaert.

afb.19 Milieuzonering van 100 m en 50 m in relatie tot nieuwbouw (Bron: Matenplan van USP)

#### Betekenis voor dit project:

Bestaande bedrijven in de ruime omgeving van de planlocatie worden niet belemmerd in het functioneren. Er is voor de nieuwe woningen sprake van een aantoonbaar aanvaardbaar woon- en leefklimaat en er bestaat vanuit milieuhygiënische overwegingen geen bezwaar tegen het plan. De aanwezige bedrijven binnen het plangebied komen voor op bedrijventerrein de Trambaan en op een locatie in het lint aan de Grote Sloot.

<sup>10</sup>Tussen de betreffende ondernemer en USP als ontwikkelende partij voor de Buitenvaert, is ook een privaatrechterlijke overeenkomst opgesteld waarin deze situatie is vastgelegd en voor een deel van het bedrijvencomplex milieucategorie 3.1 aangehouden dient te worden

Voor de locatie in het lint geldt dat de uitbreidingsmogelijkheden, gelet op de situering in een overwegende woonomgeving, beperkt zijn. Dit is ook de reden dat voor deze bedrijfslocatie in principe alleen een bedrijf in de milieucategorie 1 en 2 is toegestaan. Voor de bedrijven op het bedrijventerrein geldt de maximale milieucategorie 3.1. Hiermee vormt de bedrijvigheid geen belemmering voor de woonfunctie.

## **5.10 Luchtkwaliteit**

Op 15 november 2007 is de Wet luchtkwaliteit in werking getreden. Hiermee wordt de wijziging van de Wet milieubeheer op het gebied van luchtkwaliteitseisen (hoofdstuk 5 titel 2) bedoeld. Deze wet vervangt het Besluit luchtkwaliteit uit 2005 en is een implementatie van de Europese kaderrichtlijn luchtkwaliteit en de vier dochterrichtlijnen waarin onder andere grenswaarden voor de luchtkwaliteit ter bescherming van mens en milieu zijn vastgesteld.

De wetgever noemt "gevoelige bestemmingen"(zoals scholen en kinderdagverblijven) en maakt onderscheid tussen projecten die "in betekende mate" (IBM) en "niet in betekende mate"(NIBM) leiden tot een verslechtering van de luchtkwaliteit. Tevens is voorzien in het zogenaamde Nationaal Samenwerkingsprogramma Luchtkwaliteit (NSL). Met de projecten "niet in betekende mate" van de Wet luchtkwaliteit is in de NSL rekening gehouden. In de NSL is het begrip "niet in betekenende mate" gedefinieerd als 3% van de grenswaarde voor fijn stof en stikstofdioxide.

Op grond van de Regeling niet in betekende mate bijdragen (luchtkwaliteitseisen) zijn (onder andere) woningbouwprojecten met 1 ontsluitingsweg en minder dan 1.500 woningen vrijgesteld van toetsing. De planontwikkeling beoogt de ontwikkeling van 40 woningen, waardoor het ver onder de getalsmatige grens van de Regeling NIBM blijft.

De ontwikkeling van de planlocatie valt binnen de categorie 'niet in betekende mate'. Een onderzoek in het kader van de Wet luchtkwaliteit is dan ook niet noodzakelijk.

Betekenis voor dit project:

Luchtkwaliteit vormt geen belemmering voor het afgeven van de omgevingsvergunning.

## **5.11 Externe veiligheid**

Bij externe veiligheid gaat het om de veiligheid van mensen in een plangebied in relatie tot de opslag, het gebruik, de productie en het transport van gevaarlijke stoffen in of nabij het plangebied, voor zover die activiteiten risico's voor de bevolking kunnen geven.

Op beide categorieën is verschillende wet- en regelgeving van toepassing. Het huidige beleid voor inrichtingen (bedrijven) is afkomstig uit het Besluit externe veiligheid inrichtingen (Bevi), het beleid voor transportmodaliteiten staat beschreven in het Besluit externe veiligheid transportroutes (Bevt) en het beleid met betrekking tot buisleidingen is opgenomen in het Besluit externe veiligheid buisleidingen (Bevb). Binnen het beleidskader voor externe veiligheid staan twee kernbegrippen centraal: het plaatsgebonden risico en het groepsrisico.

Het plaatsgebonden risico (PR) gaat over de kans om op een bepaalde plaats te overlijden ten gevolge van een ongeval bij een risicovolle activiteit.

Het groepsrisico (GR) is een maat voor de kans dat bij een ongeval een groep slachtoffers valt met een bepaalde omvang.

Met het plan worden geen nieuwe risicovolle activiteiten in het plangebied geïntroduceerd.

#### **Onderzoek**

In 2008 is door DPA Cauberg-Huygen Raadgevende ingenieurs BV onderzoek uitgevoerd naar onder andere het aspect externe veiligheid (20072992-03 'Inventarisatie Externe Veiligheid plan Schagerbrug' d.d. 12 augustus 2008). Dit onderzoek is in 2017 geactualiseerd *(zie bijlage 15: Inventarisatie Externe Veiligheid, DPA Cauberg Huygen, 8 december 2017).* 

Voor het plangebied is gekeken naar het transport van gevaarlijke stoffen per spoor, weg en buisleidingen, en risicovolle bedrijven.

#### *Risico vervoer gevaarlijke stoffen over de weg*

Het plangebied is gelegen op een afstand van circa 475 meter van de N248 en op circa 1.650 meter van de N9. De PR-contouren en het groepsrisico vormen geen beperking voor de ontwikkeling van het plangebied11.

#### *Hoge druk gasleidingen*

Op een afstand van circa 1.000 meter is de dichtstbijzijnde hogedruk gasleiding gelegen, op een afstand van circa 4.2 kilometer is een leidingstrook van hogedruk gasleidingen gelegen. De aanwezige PR contouren zijn onbekend, echter ligt het plangebied ruim buiten de 1% letaliteitscontouren van de verschillende buisleidingen, derhalve is een berekening van het groepsrisico niet vereist.

#### *Risicovolle inrichtingen*

In de omgeving zijn diverse inrichtingen met gevaarlijke stoffen aanwezig. De dichtstbijzijnde inrichting betreft een LPG tankstation op een afstand van circa 1.100 meter. De maximale veiligheidsafstand van een LPG tankstation bedraagt 150 meter. Ook de overige inrichtingen bezitten beperkte PRcontouren. De aanwezige risicovolle inrichtingen vormen dan ook geen beperking voor de ontwikkeling van het plangebied.

#### Betekenis voor dit project

Externe veiligheid vormt geen belemmering voor de wijziging van het bestemmingsplan.

## **5.12 Kabels en Leidingen**

In een bestemmingsplan/omgevingsvergunning dienen planologisch relevante leidingen te worden weergegeven die beperkingen kunnen opleggen aan het gebruik in de omgeving.

Betekenis voor dit project: In en rondom de planlocatie zijn geen kabels en leidingen bekend die de ontwikkeling belemmeren.

<sup>11</sup>De Regionale Uitvoeringsdienst Noord-Holland Noord heeft het onderzoek als volgt aangevuld:

<sup>&</sup>quot;Bij de quickscan wordt oor de N248 uitgegaan van alleen transport van LF1 en LF2 transporten. Dit is gebaseerd op gegevens van de risicokaart welke weer gebaseerd zijn op telgegevens uit 2001 (opgenomen in de risico atlas 2003). Deze telgegevens zijn gebaseerd op 1 teldag waarbij hier alleen LF1 en LF2 transporten zijn geteld. Op basis van telgegevens van omringende wegen/wegvakken, en risicobronnen in de omgeving kan worden verondersteld dat over de N248 transport plaatsvindt van vloeibare brandstoffen (stofcategorie LF1 en LF2) en LPG/propaan (stofcategorie GF3). Maatgevend voor het groepsrisico en de omvang van het invloedgebied is het aantal GF# transporten (omvang invloedsgebied 355 meter). De geprojecteerde bebouwing in het plangebied is gelegen buiten dit invloedgebied waardoor de conclusie van de quickscan gelijk blijft."

## **5.13 Vormvrije m.e.r.-beoordeling**

Voor activiteiten die zijn genoemd in lijst C en D in de bijlage bij het Besluit m.e.r. moet worden nagegaan of er sprake is van een geval waarin een m.e.r.- beoordelingsbesluit moet worden genomen (D-lijst) of een MER moet worden opgesteld en een m.e.r.-procedure moet worden doorlopen (C-lijst). Voor elke activiteit zijn in het Besluit m.e.r. drempelwaarden opgenomen.

Onderdeel D.11.2 bijlage bij het Besluit m.e.r. noemt de activiteit "*aanleg, wijziging of uitbreiding van een stedelijk ontwikkelingsproject*". De ontwikkeling van de woningbouwlocatie Buitenvaert l blijft ruim binnen deze drempelwaarden, maar een 'vormvrije m.e.r.-beoordeling' is wel verplicht. Hiervoor is een aanmeldnotitie opgesteld *(zie bijlage 16).* 

In de sectorale toelichting bij de diverse milieuaspecten in hoofdstuk 5 is geanticipeerd op de vormvrije m.e.r.-beoordeling door zowel de milieueffecten van de referentiesituatie als de plansituatie te beschrijven. De referentiesituatie beschrijft de huidige situatie inclusief de autonome ontwikkelingen. Autonome ontwikkelingen zijn ontwikkelingen die ook zullen plaatsvinden indien de uitvoering van dit plan geen doorgang vindt. Nader onderzoek heeft plaatsgevonden naar de bodemkwaliteit, geluidhinder, flora en fauna, externe veiligheid.

Uit de onderzoeken die zijn uitgevoerd voor de sectorale aspecten en waarvan de resultaten zijn weergegeven in hoofdstuk 5 wordt het volgende geconcludeerd:

- zoals blijkt uit paragraaf 5.3 is ten behoeve van de planontwikkeling watercompensatie noodzakelijk;
- uit de toets aan de West natuurbescherming en het daarbij behorende aanvullende onderzoek blijkt dat er geen bezwaren zijn voor de ontwikkeling van het plan vanuit het oogpunt van gebiedsbescherming en soortenbescherming
- uit de berekeningen van de stikstofdepositie op Natura 2000-gebied blijkt dat de beoogde ontwikkeling zowel in de realisatiefase als in de ontwikkelingsfase niet leidt tot een stikstofdepositie boven de 0,00 mol/ha/j. Een ontheffing is dan niet nodig;
- op basis van het akoestisch onderzoek leveren zowel het wegverkeer als omliggende bedrijven geen problemen op voor de beoogde planontwikkeling;
- ook voor de andere milieuthema's zijn geen relevante negatieve milieueffecten te verwachten.

Op basis van de toets op Bijlage III van de Europese m.e.r.-richtlijn, op basis van de milieubeoordelingen en op basis van de aanmeldnotitie mag worden verwacht dat aanzienlijke potentiële milieugevolgen als gevolg van de ontwikkeling van de woningbouwlocatie Buitenvaert, op basis van de aard van de activiteiten en gebiedskenmerken zich naar alle waarschijnlijkheid niet zullen voordoen.

De aanmeldnotitie is bij het ontwerpbestemmingsplan gevoegd *(zie bijlage 16)*, zodat deze procedureel wordt verankerd.

#### Betekenis voor dit project:

Gelet op de criteria zoals genoemd in bijlage III van de EEG-richtlijn en de effecten van de ontwikkelingsmogelijkheden in het bestemmingsplan, in samenhang met de autonome ontwikkelingen, is het opstellen van een m.e.r. niet noodzakelijk.

Op basis van de aanmeldnotitie kan het m.e.r.-beoordelingsbesluit worden genomen.

## **5.14 Conclusie toets van de milieu- en omgevingsaspecten**

Het in de voorgaande paragrafen beschreven onderzoek naar milieuaspecten geeft aan dat belangrijke nadelige milieugevolgen, als gevolg van de in dit bestemmingsplan voorgenomen ontwikkeling, zijn uitgesloten. Een m.e.r.-procedure is niet noodzakelijk.

Gelet op bovenstaande blijkt dat er geen belemmeringen zijn in het kader van milieuhinder, archeologie, bodem, water, luchtkwaliteit, externe veiligheid, archeologie, ecologie en duurzaamheid om medewerking te verlenen aan de ontwikkeling van de 'Buitenvaert' in Schagerbrug.

# **6. JURIDISCHE PLANOPZET**

## **6.1 Algemeen**

Voorliggend bestemmingsplan is gericht op de realisatie van het woongebied Buitenvaert: 40 woningen in de dorpsrand van Schagerbrug.

De Wet ruimtelijke ordening geeft het bestemmingsplan als instrument aan de gemeente voor het mogelijk maken van deze ontwikkeling. In het bestemmingsplan moet aan ieder stuk grond een bepaalde bestemming (en omschrijving van het toegestane gebruik) worden gegeven. Uitgangspunt voor dit bestemmingsplan is het op een zodanige manier inpassen van de nieuwe ontwikkelingen dat recht wordt gedaan aan de aanwezige kwaliteiten van de nabijgelegen gebieden.

Het bestemmingsplan zoekt zoveel mogelijk aansluiting bij de voorschriften van het bestemmingsplan "Dorpen langs de Groote Sloot". Daarnaast zijn de gemeentelijke regelingen voor bijbehorende bouwwerken, aan-huis-verbonden beroepen en bed & breakfast en betreffende de parkeereis verwerkt.

Dit bestemmingsplan biedt een direct bouwtitel voor de beoogde ontwikkeling.

## **6.2 Juridische vormgeving**

## **Wettelijke vereisten**

De Wro bepaalt dat ruimtelijke plannen digitaal en analoog beschikbaar moeten zijn. Dit brengt met zich mee dat bestemmingsplannen digitaal uitwisselbaar en op vergelijkbare wijze gepresenteerd moeten worden. Met het oog hierop stellen de Wro en de onderliggende regelgeving eisen waaraan digitale en analoge plannen moeten voldoen. Zo bevat de Standaard Vergelijkbare Bestemmingsplannen (SVBP) bindende afspraken waarmee bij het maken van bestemmingsplannen rekening moet worden gehouden. De SVBP kent (onder meer) hoofdgroepen van bestemmingen, een lijst met functie- en bouwaanduidingen, gebiedsaanduidingen en een verplichte opbouw van de planregels en het renvooi.

### **Uitgangspunten bestemmingsplan**

Het belangrijkste uitgangspunt voor dit bestemmingsplan is dat de gewenste situatie mogelijk gemaakt wordt. Daarbij gaat het niet alleen om alle aspecten die in de voorgaande paragrafen beschreven zijn. Daarnaast worden de belangrijkste aspecten vanuit de bestaande situatie, het beleid en de omgevingsaspecten ook geborgd in het bestemmingsplan. Daarbij gaat het bijvoorbeeld om de specifieke bestemming voor de te behouden stolp en waterlopen.

De hoofdstructuur van het plan wordt zo veel mogelijk in de juridische regeling van dit bestemmingsplan mogelijk gemaakt. Een belangrijk uitgangspunt daarbij is de plaatsing van de nieuwe bebouwing zoals dit beschreven is in het beeldkwaliteitplan. Door middel van bouwvlakken wordt de plaatsing weergegeven, waarbij een onderscheid gemaakt wordt tussen de bebouwing in het lint en de bebouwing aan het hof. Het maximum aantal te bouwen woningen is vastgelegd, vanwege de ruimtelijke en beleidsuitgangspunten.

De afmeting van de bebouwing, zoals deze voorzien is in het beeldkwaliteitplan of al aanwezig is, is vertaald in de bouwregels van de verschillende woonbestemmingen. Ook hierbij wordt een onderscheid gemaakt in de bebouwing in het lint en de bebouwing aan het hof.

Daarnaast is het ook van belang de belangrijke bestaande structuren, bijvoorbeeld groen en water, te behouden. Dit vindt plaats door middel van specifieke bestemmingen. Binnen die bestemmingen is in veel gevallen geen sprake van bouwmogelijkheden van gebouwen.

De nieuwe wegen in het woonhof krijgen een specifieke bestemming, waarmee de hoofdontsluiting van deze locatie mogelijk wordt gemaakt.

#### **Opzet planregels**

De planregels van het bestemmingsplan kennen de volgende hoofdstukindeling:

#### *Hoofdstuk 1: Inleidende regels*

Dit hoofdstuk begint met de begripsbepalingen, waarin - om misverstanden bij de toepassing van het bestemmingsplan te voorkomen - een aantal in het bestemmingsplan gehanteerde begrippen wordt toegelicht. In het daarop volgende artikel, 'de wijze van meten', wordt aangegeven op welke wijze de in het bestemmingsplan opgenomen maatvoering moet worden berekend. Ook dit artikel dient om interpretatieproblemen te vermijden.

#### *Hoofdstuk 2: Bestemmingsregels*

In dit bestemmingsplan zijn vijf enkelbestemmingen en twee dubbelbestemmingen opgenomen. De bestemming Groen, Tuin, Verkeer-Verblijfsgebied, Wonen-1, Wonen-2, Waarde Archeologie-4 en Waterstaatswerk. Per op de verbeelding aangegeven bestemming bevat dit hoofdstuk planregels, welke specifiek voor die bestemming gelden.

Ieder artikel begint met een 'bestemmingsomschrijving', waarin duidelijk de doelen zijn weergegeven, waarvoor de gronden met de betreffende bestemming gebruikt mogen worden. Vervolgens wordt door middel van de 'bouwregels' aangegeven wat en in welke mate op de gronden met deze bestemming mag worden bebouwd. In de 'ontheffing van de bouwregels' staat onder welke voorwaarde van welk bouwvoorschrift mag worden afgeweken. De 'gebruiksregels' geven aan wat verboden gebruik is en tenslotte wordt in de strafbepaling beschreven wat strafbaar is in dit kader. Onder voorwaarden mag soms ook van de gebruiksregels worden afgeweken.

In het bestemmingsplan komen de volgende bestemmingen voor:

#### *Enkelbestemming*

- *Groen*
Het voormalige speelveld heeft de bestemming 'groen'. Dit groen heeft een openbaar karakter. Binnen deze bestemming mogen geen gebouwen worden gebouwd.

- *Tuin*
Ten behoeve van een aantrekkelijk dorpsbeeld acht de gemeente het wenselijk om op delen van de erven geen gebouwen toe te staan, met uitzondering van erkers en gebouwtjes voor nutsvoorzieningen. Die delen van de erven hebben de bestemming 'Tuin' gekregen. De voorerven dienen in algemene zin vrij te blijven van bebouwing, omdat dat ten koste gaat van de historische bebouwingsstructuur en/of de stedenbouwkundige kwaliteit.

- *Verkeer verblijfsgebied*
De bestemming 'Verkeer - Verblijfsgebied' geldt voor alle wegen binnen de bebouwde kom. De wegen hebben een gemengde verkeers- en verblijfsfunctie.

Ter plaatse mogen geen gebouwen worden opgericht, behoudens voor openbare nutsvoorzieningen.

*Wonen - 1*

Voor de in het plan opgenomen nieuwe beeldbepalende woningen aan de Schagerweg is de bestemming Wonen - 1 opgenomen. De hoofdgebouwen moeten binnen deze bestemming binnen de op de kaart aangegeven bouwvlakken worden gesitueerd. De ligging van de bouwvlakken is afgestemd op het stedenbouwkundig ontwerp. In de regels is opgenomen dat het moet gaan om vrijstaande hoofdgebouwen. Het gebied buiten het bouwvlak kan worden gebruikt als tuin of erf. Verder zijn op zij- en achtererf aan- en uitbouwen en bijgebouwen mogelijk. De goothoogte van de woningen bedraagt maximaal 5 m, de bouwhoogte van een hoofdgebouw mag niet meer dan 9 m bedragen.

De gronden met de bestemming Wonen zijn bestemd voor woningen, als dan niet in combinatie met een aan-huis-verbonden-beroep of hobbymatig gebruik voor bed & breakfast. Woningen moeten binnen het bouwvlak worden gebouwd. In de regels staan aanvullende maatvoeringseisen. Voor bouwwerken, geen gebouwen zijnde, is de maximale bouwhoogte geregeld.

Voor het uitoefenen van een aan huis gebonden beroep of bedrijf gelden gebruiksregels. Het bevoegd gezag kan met een omgevingsvergunning afwijken van de gebruiksregels voor het bieden van recreatieve nachtverblijven. In de voorschriften is de realisatie van voldoende parkeergelegenheid per woning vastgelegd.

In deze bestemming is net als in de bestemming Wonen – 2 een voorwaardelijke verplichting opgenomen die er toe strekt dat deze gronden pas mogen worden bebouwd en gebruikt nadat op grond van de Uitvoeringsregeling Natuurcompensatie Noord-Holland een financiële compensatie is betaald aan de provincie Noord-Holland, waarmee elders nieuw geschikt weidevogelleefgebied kan worden gerealiseerd. Met de betaling van het bedrag waar de financiële compensatie betrekking op heeft (EUR 44.020,28, prijspeil 2014), is aan zowel de voorwaardelijke verplichting in artikel 6.6 als die in artikel 7.6 aanhef en onder b van de planregels voldaan.

- *Wonen 2*
Voor de in het plan opgenomen nieuwbouwlocatie achter de Grote Sloot is de bestemming Wonen - 2 opgenomen. Ten opzichte van de bestemming Wonen -1 wordt hier enige flexibiliteit geboden voor de verkaveling en situering. Zo wordt binnen de bestemming Wonen - 2 niet gewerkt met bouwvlakken, maar zijn op de verbeelding gevellijnen aangegeven. In de regels is vervolgens opgenomen dat tenminste één gevel van het hoofdgebouw in de gevellijn, dan wel tot een maximum van 3 m achter de gevellijn wordt gebouwd. Bij de indeling van de bestemmingsvlakken is weliswaar aangesloten bij het stedenbouwkundig ontwerp, maar is flexibiliteit en globaliteit aangehouden voor de exacte situering. Wel is in de regels opgenomen dat er uitsluitend vrijstaande hoofdgebouwen worden gebouwd.

Dezelfde erfbebouwingsregeling als bij Wonen - 1 is van toepassing.

Zie wat betreft de voorwaardelijke verplichting met betrekking tot financiële compensatie voor de aantasting van weidevogelleefgebied de toelichting op de bestemming Wonen – 1.

#### *Dubbelbestemming*

- *Waarde Archeologie-5*
Deze gronden zijn mede bestemd voor behoud en bescherming van de archeologische waarden. Dit is een dubbelbestemming, die naast de enkelbestemming geldt.

Voor de dubbelbestemming is een uniforme bestemmingsmethodiek van de gemeente Schagen aangehouden. De dubbelbestemming Archeologie is in deze methodiek opgesplitst in acht gebieden, weergegeven door middel van aanduidingen, 'waarde archeologie – (nummer)' of 'waarde vergraven archeologie – (nummer)'. In de Algemene Wijzigingsregels (zie hoofdstuk 3) zijn mogelijkheden opgenomen om het archeologisch regime op een planlocatie op basis van onderzoek te wijzigen.

Voor de planlocatie geldt de dubbelbestemming 'waarde archeologie – 5'. Er mag niet worden gebouwd, met uitzondering van bouwwerken die onder een bepaalde omvang blijven. Het criterium voor het uitvoeren van archeologisch onderzoek is: plannen groter dan 2.500 m2 EN dieper dan 0,50 m.

De eerste check is de oppervlakte, kleinere oppervlaktes en dieper: dan ook geen archeologisch vooronderzoek. Bij grotere oppervlakte moet er eerst een archeologisch onderzoek zijn gedaan. De aanvrager van de omgevingsvergunning moet archeologisch onderzoek laten doen.

#### *Waterstaat - Waterkering*

Deze dubbelbestemming beschermt de waterkering en de waterbeheersing die in het plangebied aanwezig is. Deze bestemming heeft een zelfde opzet als de andere dubbelbestemmingen. De bestemming is primair ten opzichte van de overige aan deze gronden toegekende bestemmingen.

#### **Verbeelding**

Met de digitalisering van ruimtelijke plannen is het lezen en interpreteren van de verbeelding (voorheen plankaart) verandert.

Via de website www.ruimtelijkeplannen.nl kunnen bestemmingsplannen (ook in voorbereiding zijnde plannen voor zover deze ter inzage zijn gelegd) worden ingezien. Hoewel de digitale verbeelding het uitgangspunt vormt, blijft het mogelijk het bestemmingsplan analoog in te zien. Op de verbeelding zijn alle functies zodanig bestemd, dat het mogelijk is om met behulp van het renvooi direct te zien welke bestemmingen aan de gronden binnen het plangebied zijn gegeven en welke regels daarbij horen. Uitgangspunt daarbij is dat de verbeelding zoveel mogelijk informatie geeft over de in acht te nemen maten en volumes.

#### *Bestemmingsvlak en bouwvlak*

De in het plan voorkomende bestemmingen bestaan uit twee vlakken: een bestemmingsvlak én een bouwvlak. Het bestemmingsvlak geeft aan waar een bepaald gebruik is toegestaan. Het bouwvlak is een gebied dat op de verbeelding is aangeduid waarvoor de mogelijkheden om gebouwen te bouwen in de regels zijn aangegeven. Het bouwvlak is op de verbeelding voorzien van aanduidingen die betrekking hebben op de maatvoering. Bestemmingsvlakken met een gevellijn geven meer flexibiliteit in de situering en grootte van de woningen.

Op de verbeelding is tevens maatvoering aangeduid. Deze aanduidingen hebben in het algemeen betrekking op afmetingen, percentages en oppervlakten, zowel ten aanzien van het bouwen als ten aanzien van het gebruik; op de verbeelding is voor het voorliggende bestemmingsplan de maximum goothoogte (m) en de maximum bouwhoogte (m) aangeduid.

De aanduiding 'markant gebouw' maakt de realisatie van een gebouw met meer volume binnen W1 mogelijk.

De aanduiding 'groen' in W2 waakt over de landschappelijke inpassing van het plan.

## **6.3 Handhaving**

De Wet ruimtelijke ordening bevat een algemeen verbod om de gronden en bebouwing in strijd met het bestemmingsplan te gebruiken. Een belangrijk juridisch aspect in de uitvoering van het plan is de handhaving en het toezicht op de naleving van het bestemmingsplan. Deze handhaving is van cruciaal belang om de in het plan opgenomen ruimtelijke kwaliteiten ook op langere termijn daadwerkelijk te kunnen 'vasthouden'. Daarnaast is de handhaving van belang uit een oogpunt van rechtszekerheid: de grondeigenaren en gebruikers dienen door de gemeente op een zelfde wijze daadwerkelijk aan het plan te worden gehouden. In het bestemmingsplan is in dit verband gestreefd naar een zo groot mogelijke eenvoud van, in het bijzonder, de planregels van het plan.

# **7. HAALBAARHEID**

## **7.1 Algemeen**

Wettelijk gezien bestaat de verplichting om inzicht te geven in de uitvoerbaarheidaspecten van een bestemmingsplan. In dat verband wordt onderscheid gemaakt tussen de maatschappelijke en economische uitvoerbaarheid.

## **7.2 Maatschappelijke uitvoerbaarheid**

Het bestemmingsplan Buitenvaert maakt het mogelijk om 40 woningen te bouwen in Schagerbrug.

### **(Hernieuwde) vaststelling**

Op 19 februari 2019 heeft de gemeenteraad van Schagen het bestemmingsplan Buitenvaert in Schagerbrug ongewijzigd vastgesteld ten opzichte van het ontwerp bestemmingsplan. Het bestemmingsplan maakte de bouw van 40 woningen in Schagerbrug mogelijk. De provincie Noord-Holland heeft een zienswijze ingediend tijdens de terinzagelegging en heeft daarna beroep ingesteld bij de Raad van State. Het beroep hield inhoudelijk in dat het bestemmingsplan in strijd met de Provinciaal ruimtelijke verordening was vastgesteld. Het gebied Buitenvaert lag namelijk (op dat moment) in het weidevogelleefgebied.

Raad van State heeft op 25 maart 2020 geoordeeld dat het bestemmingsplan inderdaad strijdig is met de Provinciale ruimtelijke verordening, en heeft het raadsbesluit vernietigd.

Het bouwplan is daarmee echter niet van de baan. Op 22 oktober 2020 hebben Provinciale Staten de nieuwe Omgevingsverordening Noord-Holland vastgesteld. Strijdigheid met provinciale regelgeving op het gebied van de bescherming van de weidevogels is komen te vervallen. Het bestemmingsplan wordt daarom, inhoudelijk ongewijzigd, opnieuw ter vaststelling aangeboden aan de gemeenteraad van Schagen om de beoogde ontwikkeling van 40 nieuwe woningen in Schagerbrug mogelijk te maken.

## **7.3 Economische uitvoerbaarheid en grondexploitatie**

Op 1 juli 2008 is Wet ruimtelijke ordening inwerking getreden. In deze wet is de Grondexploitatiewet opgenomen. Doelstelling van de wet is een goede regeling voor het kostenverhaal, binnenplanse verevening en enkele locatie-eisen bij particuliere grondexploitatie. Een van de belangrijkste items in de wet is het verplichtende karakter van kostenverhaal. Een gemeente moet de kosten verhalen en mag er niet meer van afzien. Het verhalen van kosten kan op basis van de publiekrechtelijke als de privaatrechtelijke weg. De privaatrechtelijke weg heeft de voorkeur.

Het voorliggende plan is een initiatief van USP Vastgoed BV, die op de planlocatie 40 woningen in een dorpse setting binnen de karakteristiek van de Zijper polder wil bouwen. Het betreft hier een private ontwikkeling waarbij het risico geheel gedragen wordt door de initiatiefnemer. De afspraken tussen de gemeente Schagen en USP Vastgoed BV zijn in een anterieure overeenkomst vastgelegd. Ook is met de initiatiefnemer een planschadeovereenkomst gesloten, zoals bedoeld in artikel 6.4a Wro. Hiermee is gewaarborgd dat eventueel te vergoeden planschade niet voor rekening komen van de gemeente Schagen.

Op grond van het voorgaande kan worden geconcludeerd dat de economische en financiële uitvoerbaarheid van het project voldoende is gegarandeerd.