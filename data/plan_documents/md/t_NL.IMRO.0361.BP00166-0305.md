Bestemmingsplan SOED Vroonermeer Noord **Gemeente Alkmaar Vastgesteld**

# Bestemmingsplan SOED Vroonermeer Noord **Gemeente Alkmaar Vastgesteld**

| Rapportnummer:            | P01812_7                  |
|---------------------------|---------------------------|
| IMRO-identificatienummer: | NL.IMRO.0361.BP00166-0305 |
| Datum:                    | 9 juni 2021               |
| Opdrachtgever:            | Gemeente Alkmaar          |
| Projectteam BRO:          | WdR. TA, TS               |
| Concept:                  | juli 2019                 |
| Ontwerp:                  | november 2020             |
| Vaststelling:             | 27 mei 2021               |
| Bron foto kaft:           | BRO - Hollandse Hoogte 4  |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

# **Inhoudsopgave** pagina

| 1. INLEIDING                 | 4 |
|------------------------------|---|
| 1.1 Aanleiding               | 4 |
| 1.2 Plangebied               | 4 |
| 1.3 Vigerend bestemmingsplan | 5 |
| 1.4 Leeswijzer               | 6 |

| 2. PLANBESCHRIJVING      | 7 |
|--------------------------|---|
| 2.1 Huidige situatie     | 7 |
| 2.2 Toekomstige situatie | 8 |

| 12 |
|----|
|    |

| 3.1 Rijksbeleid                                                      | 12       |
|----------------------------------------------------------------------|----------|
| 3.1.1 Structuurvisie Infrastructuur en Ruimte (SVIR)                 | 12       |
| 3.1.2 Besluit algemene regels ruimtelijke ordening (Barro)           | 13       |
| 3.1.3 Ladder voor duurzame verstedelijking<br>3.2 Provinciaal beleid | 13<br>14 |
| 3.2.1 Omgevingsvisie NH2050                                          | 14       |
| 3.2.2 Omgevingsverordening Noord-Holland<br>3.3 Regionaal beleid     | 15<br>15 |
| 3.3.1 Regionaal Actie Programma (RAP)<br>3.4 Gemeentelijk beleid     | 15<br>17 |
| 3.4.1 Omgevingsvisie gemeente Alkmaar                                | 17       |
| 3.4.2 Beeldkwaliteit en welstand                                     | 17       |
| 3.4.3 Integraal Huisvestingplan                                      | 18       |

| 4. OMGEVINGSASPECTEN    | 19 |
|-------------------------|----|
| 4.1 Verkeer en parkeren | 19 |
| 4.1.1 Toetsingskader    | 19 |
| 4.1.2 Onderzoek         | 19 |
| 4.1.3 Conclusie         | 20 |
| 4.2 Geluid (wegverkeer) | 20 |
| 4.2.1 Toetsingskader    | 20 |
| 4.2.2 Onderzoek         | 21 |
| 4.2.3 Conclusie         | 22 |
| 4.3 Luchtkwaliteit      | 23 |
| 4.3.1 Toetsingskader    | 23 |
| 4.3.2 Onderzoek         | 23 |

| 4.3.3 Conclusie                                             | 24       |
|-------------------------------------------------------------|----------|
| 4.4 Bedrijven en milieuzonering                             | 25       |
| 4.4.1 Toetsingskader                                        | 25       |
| 4.4.2 Onderzoek<br>4.5 Externe veiligheid                   | 25<br>26 |
| 4.5.1 Toetsingskader                                        | 26       |
| 4.5.2 Onderzoek                                             | 27       |
| 4.5.3 Conclusie                                             | 28       |
| 4.6 Ecologie                                                | 28       |
| 4.6.1 Toetsingskader                                        | 28       |
| 4.6.2 Onderzoek                                             | 29       |
| 4.6.3 Conclusie                                             | 31       |
| 4.7 Bodem                                                   | 31       |
| 4.7.1 Toetsingskader                                        | 31       |
| 4.7.2 Onderzoek                                             | 31       |
| 4.7.3 Conclusie                                             | 32       |
| 4.8 Water                                                   | 32       |
| 4.8.1 Toetsingskader                                        | 32       |
| 4.8.2 Onderzoek                                             | 32       |
| 4.8.3 Conclusie<br>4.9 Archeologie                          | 33<br>33 |
| 4.9.1 Toetsingskader                                        | 33       |
| 4.9.2 Onderzoek                                             | 33       |
| 4.9.3 Conclusie                                             | 33       |
| 4.10 Cultuurhistorie                                        | 34       |
| 4.10.1 Toetsingskader                                       | 34       |
| 4.10.2 Onderzoek                                            | 34       |
| 4.10.3 Conclusie                                            | 35       |
| 4.11 Toetsing Besluit m.e.r. / Vormvrije m.e.r.-beoordeling | 35       |
|                                                             |          |
| 5. JURIDISCHE PLANOPZET<br>5.1 Inleiding                    | 36<br>36 |
| 5.2 Bestemmingen                                            | 36       |
|                                                             |          |
| 6. UITVOERBAARHEID                                          | 38       |
| 6.1 Economische uitvoerbaarheid                             | 38       |
| 6.1.1 Financieel economische haalbaarheid                   | 38       |
| 6.1.2 Kostenverhaal                                         | 38       |

| 6.2 Maatschappelijke uitvoerbaarheid | 39 |
|--------------------------------------|----|
| 6.2.1 Vooroverleg                    | 39 |
| 6.2.2 Vaststellingsprocedure         | 39 |

#### **SEPARATE BIJLAGEN**

Bijlage 1: Quickscan flora en fauna

Bijlage 2: Parkeerbehoefteberekening

Bijlage 3: Akoestisch onderzoek wegverkeer

Bijlage 4: Akoestisch onderzoek school en kinderopvang

Bijlage 5: Bodemonderzoeken

Bijlage 6: Stikstofonderzoek

Bijlage 7: Aanmeldnotitie MER

Bijlage 8: Beeldkwaliteitsplan en stedenbouwkundig plan

Bijlage 9: Externe veiligheid onderzoek

Bijlage 10: Externe Veiligheid advies

Bijlage 11: Advies Veiligheidsregio

Bijlage 12: Nader akoestisch onderzoek school en kinderopvang

Bijlage 13: Notitie beantwoording vragen webinar en zienswijzen

# **1. INLEIDING**

# **1.1 Aanleiding**

In het bestemmingsplan Vroonermeer Noord, dat op 30 november 2010 is vastgesteld, is de bouw van een school mogelijk gemaakt middels de bestemming "Maatschappelijk". Om meer flexibiliteit in het bestemmingsplan te brengen is in 2015 de 1e partiële herziening Vroonermeer Noord opgesteld om de bestemming "Maatschappelijk" te wijzigen naar "Wonen". Deze partiële herziening is op 12 oktober 2015 vastgesteld. In de partiële herziening bleef het mogelijk om maatschappelijke functies als een school en een dagactiviteitencentrum te realiseren, maar werden ook andere maatschappelijke functies in de 1e en 2e bouwlaag mogelijk gemaakt. Als op de locatie geen behoefte zou blijken te zijn aan een maatschappelijke functie zouden de gebouwen volledig ingezet kunnen worden voor appartementen.

In 2015 heeft het college besloten, in verband met de vertraagde ontwikkeling van het noordelijk deel van de wijk Vroonermeer, en daarmee de gewijzigde demografische ontwikkeling, om op de geplande schoollocatie in Vroonermeer Noord één unilocatie voor onderwijs voor de hele wijk uit te laten werken. Bij deze onderwijsvoorziening zullen ook een nieuwe gymzaal en ruimte voor kinderopvang worden gerealiseerd.

Aanvankelijk zou woningcorporatie Kennemer Wonen de ontwikkelende partij blijven. In verband met een wijziging in de Woningwet werd het voor woningcorporaties onmogelijk om maatschappelijk vastgoed te blijven bouwen. Overeengekomen is dat de gemeente voor het onderwijsdeel zelf als ontwikkelaar op zal treden en Kennermer Wonen het woningbouwdeel (18 appartementen) zelfstandig ontwikkeld. Aangezien de ontwikkeling van de school (SOED) en het appartementencomplex strijdig zijn met het vigerend bestemmingsplan is een nieuw bestemmingsplan opgesteld.

# **1.2 Plangebied**

Het plangebied bevindt zich in het noordelijke deel van Alkmaar in de buurt Vroonermeer Noord. Het plangebied ligt aan de Damakker. Het plangebied wordt aan de noordzijde begrensd door de woningen aan de Damakker, aan de oostzijde door de Laan van Bergama, aan de zuidzijde door De Keesman en aan de westzijde door de N242. Een globale begrenzing van het plangebied is weergegeven in figuur 1.1.

Kadastraal staat het plangebied bekend als de gemeente Alkmaar, sectie L en perceelnummer 4292 en heeft een oppervlakte van ruim 12.000 m2 .

Figuur 1.1: Ligging en globale begrenzing plangebied

# **1.3 Vigerend bestemmingsplan**

Ter plaatse van het plangebied vigeert het bestemmingsplan "1e Partiële herziening Vroonermeer Noord" (vastgesteld op 12 oktober 2015). Een uitsnede van de verbeelding van dit bestemmingsplan ter plaatse van het plangebied is weergegeven in figuur 1.2.

Het plangebied heeft grotendeels de bestemming "Wonen". De zuidzijde van het perceel heeft de bestemming "Groen". Binnen het opgenomen bouwvlak van de woonbestemming mogen gebouwen worden gebouwd met een bouwhoogte van minimaal 8,5 en maximaal 11 meter bedoeld voor maatschappelijke voorzieningen en woningen. Buiten het bouwvlak zijn geen woningen toegestaan.

De nieuwe plannen zijn in strijd met de "1e partiële herziening Vroonermeer Noord". In plaats van een bouwmassa met onderwijs op de begane grond en 1e verdieping en appartementen boven op het gebouw is in het nieuwe plan sprake van een apart gebouw voor de onderwijsvoorziening inclusief een gymzaal en een aparte bouwmassa voor de appartementen. Daarnaast is de maximale bouwhoogte aangepast van 11 m naar 13 m. De derde bouwlaag van het onderwijsgebouw heeft ook een onderwijsfunctie.

Figuur 1.2: Ùitsnede verbeelding "1e partiële herziening Vroonermeer Noord" met rood omlijnd de globale begrenzing van het plangebied.

# **1.4 Leeswijzer**

In hoofdstuk 2 is een beschrijving van het plan opgenomen. De daaropvolgende hoofdstukken vormen de verantwoording van de ontwikkeling die dit bestemmingsplan mogelijk maakt. In hoofdstuk 3 wordt het Rijks-, provinciaal-, regionaal- en gemeentelijk beleid beschreven. In hoofdstuk 4 wordt inzicht gegeven in diverse planologische aspecten die van belang zijn voor het voorliggende bestemmingsplan. In hoofdstuk 5 is de juridische toelichting op de planopzet gegeven. In het laatste hoofdstuk komt de financiële en maatschappelijke uitvoerbaarheid aan de orde.

# **2. PLANBESCHRIJVING**

# **2.1 Huidige situatie**

Het plangebied ligt in een deel van de buurt Vroonermeer Noord wat nog niet ontwikkeld is. Het plangebied betreft een braakliggend bouwperceel tussen de N245, De Keesman Damakker en de Laan van Bergama. Het plangebied kan in de huidige situatie bereikt worden via de Laan van Bergama en de Damakker. In figuur 2.1 zijn foto's van het plangebied in de huidige situatie weergegeven. De watergang/sloot aan de zuidzijde van het plangebied valt ook deels binnen de plangrenzen van het nieuwe bestemmingsplan.

Figuur 2.1: Foto's plangebied in de huidige situatie

# **2.2 Toekomstige situatie**

In de nieuwe situatie wordt een gebouw te gerealiseerd dat huisvesting kan bieden aan circa 500 basisschoolleerlingen uit de hele wijk. Zowel basisschool De Lispeltuut, als De openbare Vroonermeerschool, een dependance van een basisschool in De Mare, zullen hier onderdak krijgen. Het gaat om vervangende huisvesting. De huidige onderwijslocatie in Vroonermeer Zuid komt vrij voor herontwikkeling, en op de locatie waar nu noodgebouwen staan kan de reeds geplande woningbouwontwikkeling starten.

Op de nieuwe locatie wordt een Integraal Kindcentrum gevormd. Ook de kinderopvang van Stichting Kinderopvang Alkmaar (SKOA), die nu elders in Vroonermeer Zuid gevestigd is, verhuist mee naar de nieuwbouw. Dat betekent dat er een intensieve samenwerking is tussen onderwijs en kinderopvang komt en er een doorlopende leerlijn geboden wordt voor kinderen van 0 tot 12 jaar. Op de nieuwe locatie wordt ook weer een gymzaal gerealiseerd die overdag geheel gebruikt zal worden voor schoolgym en in de avonduren verhuurd zal worden voor sportactiviteiten, ook uit de wijk.

De omvang van de nieuwbouw is bepaald op de norm-afmetingen uit de verordening Voorzieningen Huisvesting Onderwijs en op de genormeerde afmetingen voor kinderopvang (peuteropvang en kinderdagopvang). Daarnaast zijn de gemeentelijke parkeernormen op het plan van toepassing. Naast de school wordt ook een appartementencomplex met 18 appartementen gerealiseerd.

# **Stedenbouwkundige uitgangspunten**

Omdat het volume dat op de locatie gerealiseerd wordt groter is dan in het voorgaande plan is een aantal massastudies uitgevoerd. Duidelijk werd dat het lineaire bebouwingsvlak van 200 x 24 meter te weinig mogelijkheden bood voor toekomstgerichte onderwijsconcepten waarbij het onderwijs niet meer gegeven wordt in vaste lokalen aan een gang, maar meer georganiseerd wordt rondom werkpleinen voor onder, midden en bovenbouw. Er is daarom gezocht naar mogelijkheden om, met behoud van het de uitgangspunten uit het beeldkwaliteitsplan voor Vroonermeer Noord, aan het architectenbureau meer passende kaders mee te kunnen geven. Dit is afgestemd met het Kwalititeitsteam Vroonermeer dat is aangesteld om de uitgangspunten van het Beeldkwaliteitsplan te bewaken.

In overleg met het Kwaliteitsteam is gekomen tot onderstaande stedenbouwkundige uitgangspunten waaraan het te ontwikkelen plan moet gaan voldoen. Er zijn vooral kaders geformuleerd ten aanzien van volumes en gebruik buitenruimte. Voor de materialisatie van de gebouwen wordt verwezen naar de referenties in het beeldkwaliteitsplan. De terreininrichting is indicatief weergegeven in figuur 2.2.

Figuur. 2.2 Impressie inrichtingsplan SOED

Het schoolgebouw wordt gerealiseerd binnen het bouwvlak en heeft een heldere lineaire geleding. Het schoolgebouw bestaat uit twee aparte volumes die ieder een eigen identiteit krijgen. Dit is gedaan om de horizontale geleding en het onderscheid tussen de volumes te accentueren.

De hoofdentree is gesitueerd aan de Damakker. Hier is ook de toegang van het schoolplein gepositioneerd.

De geluidswal maakt onderdeel van het bouwvlak om de creativiteit in het ontwerpproces niet te beperken. De geluidswal zorgt voor de noodzakelijke afscherming van het wegverkeerslawaai van de omliggende wegen.

Binnen het bouwvlak en de twee stramienen van 20 meter breed is enige flexibiliteit ten aanzien van het ontwerp zodat nog geschoven kan worden met de bouwmassa's. Ook zijn binnen het bouwvlak luifels, uitkragingen, overstekken en terrassen mogelijk. Dit kan leiden tot dubbel ruimtegebruik.

Het is van belang dat de school en de appartementen landschappelijk goed worden ingepast. Hierbij dient onder anderen rekening te worden gehouden met de uitstraling en positionering van het parkeerterrein. Ook is een goede inpassing van het schoolplein in relatie tot de geluidswal van belang.

In figuur 2.3 is een situatietekening weergegeven van het appartementencomplex. Hierop zijn ook de parkeerplaatsen te zien. In figuur 2.4 is een sfeerimpressie opgenomen. In totaal worden 18 appartementen mogelijk gemaakt in dit bestemmingsplan. De appartementen hebben ieder een oppervlakte van een oppervlakte van 83 tot 87 m2 bvo.

Figuur 2.3: Situatietekening appartementen (impressie)

Figuur 2.4: Sfeerimpressie appartementencomplex

# **3. BELEIDSKADER**

In dit hoofdstuk wordt het beleidskader dat relevant is voor het plan toegelicht en wordt het plan hieraan getoetst. Er is sprake van een doorwerking van beleid dat is vastgesteld op verschillende niveaus van bestuur.

# **3.1 Rijksbeleid**

# **3.1.1 Structuurvisie Infrastructuur en Ruimte (SVIR)**

Op 13 maart 2012 is de Structuurvisie Infrastructuur en Ruimte in werking getreden. Met de Structuurvisie brengt het Rijk de ruimtelijke ordening zo dicht mogelijk bij burgers en bedrijven, laat het meer over aan gemeenten en provincies en komen de burgers en bedrijven centraal te staan. Het Rijk kiest voor een selectieve inzet van rijksbeleid op 13 nationale belangen. Buiten deze 13 belangen hebben decentrale overheden beleidsvrijheid:

- een excellent en internationaal bereikbaar vestigingsklimaat in de stedelijke regio's met een concentratie van topsectoren;
- ruimte voor het hoofdnetwerk voor (duurzame) energievoorziening en de energietransitie;
- ruimte voor het hoofdnetwerk voor vervoer van (gevaarlijke) stoffen via buisleidingen;
- efficiënt gebruik van de ondergrond;
- een robuust hoofdnetwerk van weg, spoor en vaarwegen rondom en tussen de belangrijkste stedelijke regio's inclusief de achterlandverbindingen;
- betere benutting van de capaciteit van het bestaande mobiliteitssysteem van weg, spoor en vaarwegen;
- het in stand houden van de hoofdnetwerken van weg, spoor en vaarwegen om het functioneren van de netwerken te waarborgen;
- verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
- ruimte voor waterveiligheid, een duurzame zoetwatervoorziening en klimaatbestendige stedelijke (her)ontwikkeling;
- ruimte voor behoud en versterking van (inter)nationale unieke cultuurhistorische en natuurlijke kwaliteiten;
- ruimte voor een nationaal netwerk van natuur voor het overleven en ontwikkelen van flora- en faunasoorten;
- ruimte voor militaire terreinen en activiteiten;
- zorgvuldige afwegingen en transparante besluitvorming bij alle ruimtelijke plannen.

Het laatstgenoemde nationaal belang houdt in dat bij stedelijke ontwikkelingen de ladder van duurzame verstedelijking (zoals opgenomen in artikel 3.1.6 lid 2 Bro) dient te worden gemotiveerd.

# Doorwerking plangebied

Onderhavig plangebied bevindt zich niet in de nationale hoofdstructuur en omvat geen ontwikkelingen van Rijksbelang. Daarnaast worden in het SIVR geen specifieke uitspraken gedaan met betrekking tot het voorliggende plangebied. In paragraaf 3.1.3 wordt ingegaan op de Ladder voor duurzame verstedelijking.

# **3.1.2 Besluit algemene regels ruimtelijke ordening (Barro)**

Structuurvisies hebben geen bindende werking voor andere overheden dan de overheid die de visie heeft vastgesteld. De nationale belangen uit de SVIR die juridische borging vragen, zijn geborgd in het Barro. Het Barro is gericht op doorwerking van nationale belangen in gemeentelijke bestemmingsplannen en zorgt voor sturing en helderheid van deze belangen vooraf.

# Doorwerking plangebied

De voorgenomen ontwikkeling speelt zich af op lokaal niveau en heeft geen relatie met het ruimtelijkeordeningsbeleid op nationaal niveau. Geconstateerd kan worden dat het initiatief niet conflicteert met het nationaal ruimtelijk ordeningsbeleid. Het Barro heeft dan ook geen doorwerking binnen dit uitwerkingsplan

# **3.1.3 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.1

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien." (artikel 3.1.6 lid 2 Bro).

# Doorwerking plangebied

De ontwikkeling die met onderhavig bestemmingsplan mogelijk wordt gemaakt kan niet gezien worden als een stedelijke ontwikkeling, zoals bepaald in artikel 1.1.1 van het Bro. In het bestemmingsplan "Vroonermeer Noord" (d.d. 30 november 2010) is binnen onderhavig plangebied een stedelijke ontwikkeling voorzien. In het kader van dit bestemmingsplan is dan ook de kwalitatieve en kwantitatieve behoefte van het plan aangetoond. Onderhavig bestemmingsplan voorziet slechts in een partiële wijziging van de mogelijkheden in het plangebied. Dit kan afzonderlijk niet gezien worden als een "nieuwe stedelijke ontwikkeling". De plannen die met dit bestemmingsplan mogelijk worden gemaakt zijn qua omvang namelijk ook ongeveer gelijk aal de huidige planologische mogelijkheden. Een ladderonderbouwing wordt dan ook niet noodzakelijk geacht. In paragraaf 3.3 wordt hier verder op ingegaan.

 1 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

# **3.2 Provinciaal beleid**

# **3.2.1 Omgevingsvisie NH2050**

Op 19 november 2018 heeft de Provinciale Staten de Omgevingsvisie Noord-Holland 2050 vastgesteld. De huidige provinciale plannen (Structuurvisie, het Provinciaal Verkeer- en Vervoerplan, het Milieubeleidsplan, de Watervisie en de Agenda Groen) komen te vervallen en gaan op in één integrale omgevingsvisie voor de fysieke leefomgeving met onderliggende programma's.

De Omgevingsvisie NH2050 wil zorgen voor balans tussen economische groei en leefbaarheid. Zo kunnen we voor toekomstige generaties het welvaarts- en welzijnsniveau in Noord-Holland op een hoog niveau houden. Dit betekent dat in Noord-Holland een basiskwaliteit van de leefomgeving wordt gegarandeerd; de ruimte voor economische ontwikkeling wordt altijd in samenhang met dit uitgangspunt beschouwd. Duurzame economische ontwikkeling is nodig voor de werkgelegenheid en daarmee voor de bestaanszekerheid van onze inwoners; de provincie Noord-Holland wil ook in de toekomst een provincie zijn voor iedereen om onze provincie sociaal-inclusief te houden. Maar ook om de grote investeringen op te brengen die nodig zijn voor onder meer de transitie naar een duurzame energiehuishouding, de overgang naar een circulaire economie en het behoud van ons karakteristieke landschap.

Deze visie laat in algemene zin zien wat onze ontwikkelprincipes zijn voor de hele provincie om een hoge leefomgevingskwaliteit te bieden. Deze principes zijn overkoepelend: ze gelden voor de hele provincie. Hierbij komen de thema's gezondheid, veiligheid, klimaatadaptatie en landschap aan bod, alsook een aantal generieke principes voor het gebruik van de fysieke leefomgeving. Daarnaast schetsen we vijf samenhangende bewegingen. Bewegingen die laten zien hoe we omgaan met opgaven die op onze samenleving afkomen en die we willen faciliteren. Dat doen we door een aantal ontwikkelprincipes en randvoorwaarden mee te geven om de beweging naar de toekomst te kunnen maken. Het gaat om de volgende vijf bewegingen:

- *Dynamisch schiereiland* hier is het benutten van de unieke ligging leidend waarbij de kustverdediging voorop staat en waar toeristische en recreatieve kansen benut kunnen worden en natuurwaarden worden toegevoegd.
- *Metropool in ontwikkeling* hierin beschrijven we hoe de Metropoolregio Amsterdam steeds meer als één stad gaat functioneren en dat de reikwijdte van de metropool groter wordt. Door het ontwikkelen van een samenhangend metropolitaan systeem vergroten we de agglomeratiekracht.
- *Sterke kernen, sterke regio's* deze beweging gaat over de ontwikkeling van centrumgemeenten die daarmee het voorzieningenniveau in de gehele regio waarin ze liggen vitaal houden en de kernen hun herkenbare identiteit behouden.
- *Nieuwe energie* in deze beweging gaat het over het benutten van de economische kansen van de energietransitie en circulaire economie.
- *Natuurlijk en vitaal landelijke omgeving* deze beweging gaat over het ontwikkelen van natuurwaarden in combinatie met het versterken van de (duurzame) agrifoodsector.

Alle vijf bewegingen hebben een economische drijver. Van de kansen die onze kusten bieden voor toeristisch-recreatieve ontwikkeling in Dynamisch schiereiland tot de economische mogelijkheden die de transitie naar duurzame energie bieden voor de 'draaischijven' Den Helder en NZKG. De bewegingen verbinden deze economische kansen aan het versterken van de leefbaarheid, juist met het oog op duurzame economische groei. Bijvoorbeeld door de ontwikkeling van het metropolitane landschap

nadrukkelijk onderdeel te maken van het gehele metropolitane systeem, inclusief de verstedelijking, alsook om de agrifoodsector te ondersteunen als partner om de biodiversiteit te vergroten.

#### **Doorwerking plangebied**

In de Omgevingsvisie wordt besproken dat er een goede balans dient te zijn tussen leefbaarheid en economische ontwikkeling. In hoofdstuk 4 van deze ruimtelijke onderbouwing is beschreven dat onderhavige ontwikkeling vanuit milieutechnisch oogpunt aanvaardbaar is. Het realiseren van een gemengde omgeving waarin wonen en een maatschappelijke functie mogelijk wordt gemaakt sluit aan bij de visie en kenmerken van het gebied. De functies hebben een lokaal karakter. In de Omgevingsvisie zijn geen specifieke uitgangspunten of ambities beschreven waar dit plan in strijd mee is.

# **3.2.2 Omgevingsverordening Noord-Holland**

Op 22 oktober is de Omgevingsverordening NH2020 vastgesteld. De belangrijkste onderwerpen uit de Omgevingsvisie worden verankerd in de nieuwe Omgevingsverordening Noord-Holland. Deze vervangt alle bestaande verordeningen die betrekking hebben op de leefomgeving zoals de Provinciale Ruimtelijke Verordening, de Provinciale Milieuverordening, de Waterverordeningen en de Wegenverordening.

De provincie wil een eenvoudiger, duidelijker en meer integraal systeem van regels. Met meer ruimte voor lokaal en regionaal maatwerk en bestuurlijke afwegingsruimte. Om dat te bereiken stelde de provincie samen met haar partners de Omgevingsverordening op. Voor de provincie betekent dit een andere, nieuwe manier van werken. Ook de regels worden op een nieuwe manier opgesteld. De nieuwe regels richten zich op het 'hoe': hoe kom je tot een goede fysieke leefomgeving? De fysieke leefomgeving staat voor alles wat mensen zien, voelen en ruiken zoals gebouwen, wegen, parken, bossen, rivieren en een schone lucht. Voorheen richtten de regels zich vooral op het 'wat': wat mag niet en welke uitzonderingen gelden? Het gaat dus meer om het doel en minder om het middel. In de Omgevingsverordening NH2020 worden daarvoor de eerste stappen gezet.

# **Doorwerking plangebied**

Het plangebied ligt binnen de bebouwde kom van de stad Alkmaar. De ontwikkeling van een school en appartementen past binnen de kaders van de Omgevingsverordening voor dit gebied. Ruimtelijke plannen voor woningbouw, renovatie, (herstructurering) bedrijventerreinen, kantoorlocaties en glastuinbouw dienen te beschrijven op welke wijze invulling wordt gegeven aan energiebesparing en inzet van duurzame energiebesparing en inzet van duurzame energie, waaronder mede wordt verstaan het gebruik van restwarmte, Warmte Koude Opslag en aardwarmte, zonne-energie, biomassa. Een nieuwe stedelijke ontwikkeling dient aan eisen van duurzaam bouwen te voldoen. De nieuwbouw wordt aangesloten op de HVC (Warmtenet Alkmaar) en voldoet aan de eisen van BENG (Bijna Energie Neutraal Gebouw). Geconcludeerd kan worden dat onderhavige ontwikkeling in lijn is met de Omgevingsverordening Noord-Holland.

# **3.3 Regionaal beleid**

# **3.3.1 Regionaal Actie Programma (RAP)**

Het Regionaal Actie Programma 2016 t/m 2020 (RAP) geeft de belangrijkste ambities en afspraken op het gebied van wonen weer in de regio Alkmaar inclusief acties over hoe hier te komen. Het RAP

vloeit voort uit de Provinciale Woonvisie 2010 - 2020 en sluit aan op de Regionale Woonvisie, de Regionale Economische visie, regionale en provinciale ambities en sluit aan bij de kaders die de Provincie Noord-Holland heeft gesteld. De regionale afstemming over woningbouwprogrammering opgenomen in het RAP is ook gewenst ten behoeve van de nationale "Ladder voor duurzame verstedelijking".

# **Afspraken**

De belangrijkste afspraken in het RAP:

- zet in op een flexibel, licht en gericht RAP;
- zet in op een woningaanbod dat aansluit bij de vraag;
- kies voor plannen die een ruimtelijke versterking van de regio betekenen;
- werk in de geest van de Ladder voor duurzame verstedelijking;
- bouw duurzaam in regio Alkmaar;
- kies voor versterking van woningmarktsegmenten waar tekort van is;
- bouw zodanig dat niet meer dan het gemeentelijk aandeel in de prognose wordt benut;
- monitor zelf de ontwikkelingen in de nieuwbouw en bestaande voorraad en huishoudensontwikkeling.

In het RAP is een tabel opgenomen waarin de indicatieve plannen in relatie tot de uitbreidingsbehoefte, zijn weergegeven. Hieruit blijkt dat voor de gemeente Alkmaar er binnen tien jaar nog Ladderruimte is voor 582 woningen.

| Gemeente      | Harde<br>plannon | Zachte<br>Plannen | Totaa<br>plannon | Waarvan<br>inbreiding | Monelike<br>Inbroiding | Richtlin Ino<br>Verwachte<br>productio<br>in 10 jaar | Uitbreidings<br>Behoulte to<br>2026 richtli<br>Primos2016 | Indicatiova<br>Ladderruimte<br>met planner<br>binnen 10<br>1881 |
|---------------|------------------|-------------------|------------------|-----------------------|------------------------|------------------------------------------------------|-----------------------------------------------------------|-----------------------------------------------------------------|
| Alkmaar       | 1.996            | 848               | 2.844            | 2.124                 | 500                    | 2.577                                                | 3.159                                                     | 582                                                             |
| Bergen (NH)   | 212              | 867               | 1.079            | 734                   | 200                    | 1.079                                                | 561                                                       | -518                                                            |
| Castneum      | 1.028            | 244               | 1.272            | 1.219                 | 0                      | 1.125                                                | 922                                                       | -203                                                            |
| Heerhugowaard | 4.245            | 324               | 4.569            | 726                   | ?                      | 2.956                                                | 2.516                                                     | -440                                                            |
| Heilaa        | 2.132            | 40                | 2.172            | 2.163                 | 0                      | 1.575                                                | 945<br>Property of                                        | -630                                                            |
| Langedijk     | 748              | 168               | 916              | 913                   | 0                      | 748                                                  | 1.073                                                     | 325                                                             |
| Uitgeest      | 89               | 310               | 399              | 249                   | 0                      | 375                                                  | 450                                                       | 75                                                              |
| Totaal        | 10.450           | 2.801             | 13.251           | 8.128                 | 700                    | 10.435                                               | 9.626                                                     | -809                                                            |

Figuur 3.2 Uitsnede tabel indicatieve plannen in relatie tot de uitbreidingsbehoefte (bron: RAP regio Alkmaar)

De regio geeft bij nieuwbouw de prioriteit aan de ontwikkeling van woningen op inbreidingslocaties en nabijheid van voorzieningen. Er wordt voorrang gegeven aan projecten die binnen het bestaand stedelijk gebied liggen. Hierdoor wordt onnodige aantasting van het buitengebied voorkomen en wordt bijgedragen aan versterking van de kernen.

# **Woningbouwafspraken en programmering regio Alkmaar**

Na vaststellen van het RAP hebben de gemeenten in regio Alkmaar een vervolg-rapport laten opstellen. Dit is "Woningbouwafspraken en programmering regio Alkmaar" van februari 2019. In de gemeente Alkmaar is dit vastgesteld bij B&W-besluit van 12 maart 2019.

In het rapport is vermeld de ambitie die gemeenten, provincie en woningmarktpartijen hebben ten aanzien van de woningmarkt, welke opgaven men ziet om die ambitie te bereiken en welke afspraken zijn gemaakt als actualisatie van het RAP en het regionaal convenant wonen.

# **Overloop vanuit MRA**

Regio Alkmaar kan een deel van de benodigde nieuwbouwopgave van de Metropool Regio Amsterdam (MRA) opvangen door aanvullende woonmilieus en productmarktcombinaties te realiseren in de regio Alkmaar om de druk op de woningmarkt te verlichten en achterblijvende nieuwbouw op te vangen. Als regio wordt ingezet op het realiseren van bovenregionaal aantrekkelijke nieuwbouwlocaties die hiervoor geschikt zijn. In de gemeentes die deze "overloop" van huishoudens willen bedienen, moeten gewilde en aantrekkelijke nieuwbouw(projecten) qua woningtypen en woonmilieus aanbieden. De gemeenten in de regio Alkmaar hebben vooral een instroomoverschot van (jonge) gezinnen met kinderen en ouderen, maar een uitstroom van jongeren van 15 tot 30 jaar. Voor de gemeenten Alkmaar, Bergen, Castricum en Heiloo wordt geconstateerd dat het aantal vanuit Amsterdam verhuisde personen in de afgelopen jaren is toegenomen. Doordat de woningmarkt weer op gang is gekomen en door de grote druk op de woningmarkt in zuidelijk Noord-Holland mag worden verwacht dat de vraag vanuit Amsterdam en zuidelijk Noord-Holland naar wonen in de 7 gemeenten verder kan gaan stijgen.

# **Betekenis voor het plan**

De 18 appartementen worden gerealiseerd binnen bestaand stedelijk gebied en voorzien in de uitbreidingsbehoefte van Alkmaar. Deze woningen zijn ook al opgenomen in de partiële herziening en waardoor reeds onderbouwd. Het plan voldoet hiermee aan de ladder voor duurzame verstedelijking.

# **3.4 Gemeentelijk beleid**

# **3.4.1 Omgevingsvisie gemeente Alkmaar**

Op 5 oktober 2017 heeft de gemeente Alkmaar haar omgevingsvisie Alkmaar 2040 vastgesteld. Daarin worden de kaders geschetst waarbinnen de gemeente om wil gaan met ontwikkelingen die zich voordoen. De omgevingsvisie is een integraal strategisch document dat zich richt op het versterken van de omgevingskwaliteit van de stad en omliggende dorpen.

De gemeente heeft in de omgevingsvisie haar ambities voor de stad en het buitengebied geformuleerd voor bewoners en bezoekers. Naast de ambities voor de ontwikkeling van de stad Alkmaar wordt in de omgevingsvisie ingezet op een toekomst bestendig en innovatief landelijk gebied. Specifiek is voor de ontwikkeling van dorpen benoemd dat de oorspronkelijke dorps structuur het leidend ruimtelijk uitgangspunt zal moeten vormen.

In de omgevingsvisie is voor de korte termijn opgenomen dat de gemeente kiest voor een vermindering met 20% van CO2-emissie in 2020 en dat de nieuwbouw in de nabije toekomst energieneutraal is. Voor de langere termijn geldt een energie neutrale regio Noord-Holland Noord in 2040 welke in 2050 geheel aardgasvrij moet zijn.

Het voorliggend plan draagt bij aan de duurzaamheidsambitie van de gemeente en past binnen de kaders van de Omgevingsvisie Alkmaar 2040. De nieuwbouw wordt aangesloten op de HVC (Warmtenet Alkmaar) en voldoet aan de eisen van BENG (Bijna Energie Neutraal Gebouw).

# **3.4.2 Beeldkwaliteit en welstand**

In juni 2010 is het Beeldkwaliteitsplan van Vroonermeer Noord opgesteld, met hierin tevens de welstandscriteria. Bij beeldkwaliteit wordt onderscheid gemaakt tussen landschap, openbare ruimte en bebouwing. Bij de herinrichting van het terrein, waarbij ook wordt voorzien in de benodigde parkeerplaatsen, zal aansluiting worden gezocht op het beeldkwaliteitsplan. Voor de bebouwing wordt onderscheid gemaakt tussen verschillende typen. Voor "appartementengebouwen en gebouwen met voorzieningen" is het volgende opgenomen.

*Appartementengebouwen en gebouwen met voorzieningen vormen een afzonderlijke categorie met een eigen beeldkwaliteit. In tegenstelling tot de overige bouwwerken worden deze gebouwen opgevat als orthogonale volumes met een plat dak. Voor deze bouwwerken geldt schone eenvoud. De eenvoud vloeit voort uit heldere orthogonale volumes of kaders, een spel van gelaagdheid en terugliggende geveldelen. Het spreekt voor zich dat het spel met de gelaagdheid van de gevel samengaat met principekeuzes in plattegronden en ontsluiting. Voor deze ontwerpen is een heldere architectuurfocus vereist die consequent in de detaillering tot uitdrukking komt. Ook in de detaillering wordt heldere eenvoud verwacht. Een uitstraling van stedelijkheid dient vermeden te worden. Het gebruik van metselwerk ligt bij deze bebouwingstypologie niet voor de hand tenzij overtuigend wordt aangetoond dat het materiaal bijdraagt aan de beoogde landelijke sfeer. Wel voor de hand ligt het gebruik van hout of materialen die refereren aan hout. Voor deze gebouwen geldt, net als bij de overige bebouwing, het architectuurthema landelijkheid. Kernthema's voor landelijkheid kunnen eenvoud en gelaagdheid zijn.*

Daarnaast wordt in het beeldkwaliteitsplan nog specifiek aandacht besteedt aan de school en de "schoolwoningen" in het plangebied. Het volgende wordt beschreven:

*Het gebouw (maximaal 3 bouwlagen) ligt aan de rand van het plangebied, in de zone van het landschapsreliëf (het wallandschap) en is aan één zijde belast met geluid. Het gebouw bestaat uit een compact volume of kader waarin alle programmaonderdelen, die met school en kinderopvang te maken hebben, zijn verzameld en een volume waarin zorgwoningen en/of huurwoningen zijn samengevoegd. Installaties worden in het volume geïntegreerd.*

Bij de planvorming van de school en het appartementencomplex wordt aangesloten bij de uitgangspunten van het beeldkwaliteitsplan en de beschreven welstandseisen. Het beeldkwaliteitsplan is tevens als bijlage bij deze toelichting opgenomen.

# **3.4.3 Integraal Huisvestingplan**

In het 1e fase Integraal Huisvestingsplan, dat is vastgesteld in 2012, is de bouw van een school in Vroonermeer Noord opgenomen. Door de vertraagde ontwikkeling van Vroonermeer Noord heeft het college uiteindelijk besloten om al het onderwijs in Vroonermeer onder te brengen op 1 locatie en is daarvoor deze locatie in de wijk aangewezen.

# **4. OMGEVINGSASPECTEN**

In dit hoofdstuk worden de diverse relevante omgevingsaspecten aangehaald en wordt het plan hieraan getoetst.

# **4.1 Verkeer en parkeren**

# **4.1.1 Toetsingskader**

# **Verkeer**

Een toename of wijziging van functies zorgt voor een verandering in de verkeersgeneratie. Met behulp van de CROW-publicatie 318 kan de verkeersgeneratie van een bepaalde functie worden berekend. Een eventuele toename mag niet voor negatieve effecten zorgen met betrekking tot de verkeersdrukte en –veiligheid.

# **Parkeren**

De parkeernormen van de gemeente Alkmaar zijn opgenomen in de "Parkeernormennota 2020-2027". Aan de hand van deze normen worden de benodigde parkeerplaatsen voor een bepaalde functie bepaald. In figuur 4.1 zijn de parkeernormen voor de hoofdcategorieën "wonen" en "onderwijs" weergegeven. Het plangebied is gelegen in de zone "overig".

| AUTO NORMEN                                                                    |                    |         |                         |       |      |                       |      |           |
|--------------------------------------------------------------------------------|--------------------|---------|-------------------------|-------|------|-----------------------|------|-----------|
| Hoofdcategorie Onderwijs                                                       | Eenheid            | Centrum |                         | Schil |      | Overig                |      | Aandeel   |
| Functie                                                                        |                    | min.    | max.                    | min.  | max. | min.                  | max. | bezoekers |
| Kinderdagverblijf (creche)                                                     | per 100 m2 BVO13   | 0,8     | 1,0                     | 1,0   | 1,2  | 1.1                   | 1.3  | 0%        |
| Basisschool                                                                    | per leslokaal12    | 0,5     | 1.0                     | 0,5   | 1.0  | 0,5                   | 1.0  | 10%       |
| Kiss & Ride14                                                                  | per 100 leerlingen | 5,5     | 8,0                     | 5,5   | 8,0  | 5,5                   | 8,0  | 100%      |
| Middelbare school15                                                            | per 100 leerlingen | 2,3     | 4,3                     | 3,0   | 5,0  | 3,3                   | 5,3  | 10%       |
| ROC14                                                                          | per 100 leerlingen | 3,2     | 5,2                     | 3,8   | 5,8  | 4,2                   | 6,2  | 10%       |
| Hoger onderwijs14                                                              | per 100 leerlingen | 6,3     | 10,3                    | 6,9   | 10,9 | 7,5                   | 11,5 | 70%       |
| Avondonderwijs 14                                                              | per 10 studenten   | 3,0     | 5,0                     | 4,0   | 6,0  | 5,0                   | 7,0  | 95%       |
| Hoofdcategorie Wonen                                                           | Eenheid            |         | Centrum &<br>Spoorbuurt | Schil |      | Overstad en<br>Overig |      | Aandeel   |
| Functie                                                                        |                    | min.    | max.                    | min.  | max. | min.                  | max. | bezoekers |
| Woning groot (> 125 BVO)16                                                     | per woning         | 1,1     | 1.3                     | 1,5   | 1.7  | 1.7                   | 2,0  | 0,3       |
| Woning (100 - 125 m2 BVO)16                                                    | per woning         | 0,9     | 1,1                     | 1,3   | 1,5  | 1,5                   | 1.8  | 0,3       |
| Woning (75 - 100 m2 BVO)16                                                     | per woning         | 0,8     | 1.0                     | 1.1   | 1,3  | 1,3                   | 1,7  | 0,3       |
| Woning klein (45 - 75 m2 BVO)16                                                | per woning         | 0,6     | 0.8                     | 0,9   | 1,1  | 1,0                   | 1,6  | 0,3       |
| Woning klein (< 45 m2 BVO)16                                                   | per woning         | 0.4     | 0.6                     | 0.4   | 0,6  | 0.3                   | 0.6  | 0,2       |
| Serviceflat, aanleunwoning17, kamer voor<br>niet-zelfstandigen, studentenkamer | per woning         | 0,4     | 0,6                     | 0,9   | 1.1  | 0,6                   | 1.3  | 0,3       |

Figuur 4.1: Parkeernormen voor wonen en onderwijs (bron: "Parkeernormennota 2020-2027" gemeente Alkmaar)

# **4.1.2 Onderzoek**

# **Verkeer**

Om de verkeersgeneratie van een bepaalde functie te berekenen kan gebruik worden gemaakt van kengetallen van de CROW-publicatie 318. Voor de gegevens is uitgegaan van een ligging in een sterk stedelijk gebied (aangezien de omgevingsadressendichtheid van Alkmaar tussen 1.500 en 2.500

adressen per km2 ligt). Met de ontwikkeling worden 18 appartementen mogelijk gemaakt met een bvo van 83 tot 87 m2 bvo. Daarnaast komt er een basisschool met 20 leslokalen voor circa 500 leerlingen. De kinderopvang heeft een oppervlakte van circa 545 m2 .

Voor de appartementen kan uitgegaan worden van "huur, appartementen, midden/goedkoop". Hiervoor geldt dat één appartement 4 verkeersbewegingen per etmaal genereert. De 18 appartementen zorgen dus voor 72 mvt/etmaal.

Het kinderdagverblijf heeft een oppervlakte van circa 545 m2 . Als kengetal uit de CROW publicatie wordt uitgegaan van 33,7 mvt/etmaal per 100 m2 bvo. In dit geval zorgt de kinderopvang dus ongeveer voor 184 mvt/etmaal.

Voor de basisschool is in de CROW een specifieke rekentool opgenomen. De basisschool zal 20 leslokalen krijgen. Bij de tool is uitgegaan dat er 10 onderbouwgroepen zijn en 10 bovenbouwgroepen. De verkeersgeneratie van de basisschool komt volgens de rekentool dan neer op 668 mvt/etmaal.

De totale theoretisch berekende verkeersgeneratie van de ontwikkeling komt neer op 924 mvt/etmaal.

#### **Parkeren**

In de bijlagen bij deze toelichting is een parkeerbalans opgenomen. Geconcludeerd wordt dat de gezamenlijke parkeerbehoefte van de ontwikkeling (appartementen + basisschool + kinderopvang) gezien het verschil in de aanwezigheidspercentages neerkomt op 67 parkeerplaatsen. In totaal worden 67 parkeerplaatsen beschikbaar gesteld voor deze ontwikkeling, waardoor wordt voldaan aan de parkeernormen. Er is hiermee sprake van een gesloten parkeerbalans.

# **4.1.3 Conclusie**

Het plan voldoet aan de gemeentelijke parkeernomen. Ook ontstaan geen problemen om de omliggende wegen als gevolg van de verkeersaantrekkende werking van het plan.

# **4.2 Geluid (wegverkeer)**

# **4.2.1 Toetsingskader**

Op basis van de Wet geluidhinder (artikel 77 Wgh) dient bij een bestemmingsplan een akoestisch onderzoek te worden uitgevoerd als het plan mogelijkheden biedt voor:

- de toevoeging van een nieuwe woning of andere geluidsgevoelige functie binnen de zone van een weg;
- de aanleg van een nieuwe weg;
- de reconstructie van een bestaande weg.

De breedte van de zone van een weg is afhankelijk van het aantal rijstroken, het stedelijk gebied en de maximumsnelheid. In een akoestisch onderzoek kunnen wegen waarvoor een maximumsnelheid van 30 km/uur geldt buiten beschouwing worden gelaten.

#### **Tabel: Breedte geluidszones langs wegen**

|                         | Aantal rijstroken | Zone breedte |
|-------------------------|-------------------|--------------|
| Stedelijk gebied        | 1 of 2            | 200 meter    |
|                         | 3 of meer         | 350 meter    |
| Buiten stedelijk gebied | 1 of 2            | 250 meter    |
|                         | 3 of 4            | 400 meter    |
|                         | 5 of meer         | 600 meter    |

In de Wgh zijn grenswaarden opgenomen met betrekking tot de geluidbelasting op de gevels van woningen en andere geluidgevoelige bestemmingen. De voorkeursgrenswaarde voor de geluidbelasting op de gevel is 48 dB en mag in principe niet worden overschreden. Onder bepaalde voorwaarden, als maatregelen onvoldoende doeltreffend zijn en het voldoen aan de grenswaarden onoverkomelijke bezwaren ontmoet van landschappelijke, stedenbouwkundige of financiële aard, mag de geluidbelasting hoger zijn dan de voorkeursgrenswaarde. Hiervoor dient middels een ontheffing een hogere waarde te worden vastgesteld.

#### **Tabel: Maximale ontheffingswaarden**

| Situatie |                                           | Maximale ontheffings | Artikel               |
|----------|-------------------------------------------|----------------------|-----------------------|
|          |                                           | waarde               |                       |
|          | Stedelijk gebied                          |                      |                       |
|         | Nieuwe woningen                           | 63 dB                | Artikel 83, lid 2 Wgh |
|         | Vervangende nieuwbouw                     | 68 dB                | Artikel 83, lid 5 Wgh |
|          | Buiten stedelijk gebied                   |                      |                       |
|         | Nieuwe woningen                           | 53 dB                | Artikel 83, lid 1 Wgh |
|         | Agrarische bedrijfsbebouwing              | 58 dB                | Artikel 83, lid 4 Wgh |
|         | Vervangende nieuwbouw                     | 58 dB                | Artikel 83, lid 7 Wgh |
|         | Vervangende nieuwbouw* binnen de zone van | 63 dB                | Artikel 83, lid 6 Wgh |
|          | een autoweg of autosnelweg                |                      |                       |

*Met dien verstande dat de vervanging niet zal leiden tot een ingrijpende wijziging van de bestaande stedenbouwkundige functie of structuur en een wezenlijke toename van het aantal geluidgehinderden bij toetsing op bouwplanniveau voor ten hoogte 100 woningen.

#### **4.2.2 Onderzoek**

Er is door Peutz een akoestisch onderzoek wegverkeerslawaai uitgevoerd voor het plangebied. Hiervoor wordt verwezen naar de bijlagen. Hieronder worden de belangrijkste resultaten en conclusies beschreven. Het onderzoek naar stemgeluid vanaf het schoolplein in het kader van bedrijven en milieuzonering wordt behandeld in paragraaf 4.4.

#### **Hogere waarden**

De hoogste geluidbelasting op de school bedraagt 57 dB ten gevolge van De Keesman en 55 dB ten gevolge van de N245. Op het appartementengebouw bedraagt de hoogste geluidbelasting 55 dB ten gevolge van De Keesman, 51 dB ten gevolge van de N245 en 49 dB ten gevolge van de Laan van Bergama. De voorkeursgrenswaarde van 48 dB wordt op diverse posities overschreden. De maximale grenswaarde van 63 dB wordt niet overschreden.

Voor het realiseren van de nieuwe school dient een hogere waarde procedure gevolgd te worden voor de geluidbelasting Lden van 57 dB ten gevolge van De Keesman en 55 dB ten gevolge van de N245.

Voor het appartementengebouw dient een hogere waarde procedure gevolgd te worden voor de geluidbelasting Lden van 55 dB ten gevolge van De Keesman, 51 dB ten gevolge van de N245 en 49 dB ten gevolge van het 50 km/uur-deel van de Laan van Bergama.

#### *Maatregelen*

In de huidige situatie is de N245 reeds voorzien van tweelaags ZOAB. De Keesman en Laan van Bergama zijn voorzien van dichtasfaltbeton (DAB). Omdat deze wegen dichtbij kruisingen liggen, is sprake van veel optrekkend en remmend verkeer. Door het wringen van motorvoertuigen in bochten slijt een geluidarm wegdek, zoals ZOAB, dat een zachtere toplaag kent dan DAB, erg snel. Geluidarme wegdekken waaronder ZOAB worden dan niet toegepast.

Het plaatsen van extra en/of hogere schermen of aarden wallen is gezien de locatie van de wegen niet mogelijk. Langs de N245 en een deel van De Keesman is reeds een geluidscherm aanwezig. Gezien de korte afstand en de hoogte van beide gebouwen zal een extra geluidscherm een aanzienlijke hoogte moeten hebben om een wezenlijke geluidreductie te realiseren. Daarom is het plaatsen van een extra geluidscherm hier niet zinvol.

#### **Bestaande woningen**

Het geluidniveau ten gevolge van De Keesman op de bestaande woningen neemt significant af ten gevolge van de geplande nieuwbouw. De gecumuleerde geluidbelasting blijft gelijk of neemt iets toe vanwege reflecties van het verkeer op de Damakker tegen de nieuwbouw.

#### **Beleid gemeente Alkmaar**

Zoals in het onderzoek is omschreven, dient voor het verkrijgen van een hogere waarde conform het beleid van de gemeente Alkmaar één van de gestelde voorwaarden te worden voldaan. De nieuwbouw betreft een opvulling van een open plaats binnen bestaande bebouwing betreft die wordt opgevuld en daarmee afscherming voor de bestaande woningen creëert. Tevens zorgt de nieuwbouw voor een significante verlaging van de geluidbelasting ten gevolge van De Keesman op de bestaande woningen. Hiermee wordt voldaan aan de voorwaarden uit het hogere waarde beleid van de gemeente Alkmaar.

De gecumuleerde geluidbelasting bedraagt ten hoogste 61 dB. Derhalve wordt de maximale grenswaarde niet overschreden en derhalve kan zonder meer een hogere waarde worden afgegeven.

De indeling van het appartementengebouw is nog niet bekend, derhalve kan niet getoetst worden aan de eisen voor nieuw te bouwen woningen. Voor de school zijn geen aanvullende eisen opgenomen in het hogere waarde beleid van de gemeente.

# **4.2.3 Conclusie**

De voorkeursgrenswaarde uit de Wgh ten gevolge van De Keesman en de N245 wordt op meerdere plekken overschreden. De maximale grenswaarde wordt nergens overschreden. Voor de vaststelling van het bestemmingsplan zal een hogere waarde procedure doorlopen moeten worden voor de geluidbelasting ten gevolge van De Keesman, de N245 en de Laan van Bergama. Voor de school moet een hogere waarde vastgesteld worden van 57 dB ten gevolge van De Keesman en 55 dB ten gevolge van de N245. Voor het appartementengebouw moet een hogere waarde vastgesteld worden van 55 dB voor De Keesman, 51 dB voor de N245 en 49 dB voor de Laan van Bergama.

# **4.3 Luchtkwaliteit**

# **4.3.1 Toetsingskader**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project "niet in betekenende mate" bijdraagt aan de luchtkwaliteit is een algemene maatregel van bestuur "Niet in betekenende mate" (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

# **4.3.2 Onderzoek**

# **Invloed initiatief op luchtkwaliteit**

Uit paragraaf 4.1 blijkt dat de theoretisch berekende verkeersgeneratie uitkomt op circa 912 mvt/etmaal. Om te bepalen wat de invloed hiervan is op de luchtkwaliteit is NIBM-tool uitgevoerd. Hieronder zijn de resultaten weergegeven. Geconcludeerd wordt dat de ontwikkeling niet in betekenende mate bijdraagt aan de luchtkwaliteit.

# **Worst-case berekening voor de bijdrage van het extra verkeer als gevolg van een plan op de luchtkwaliteit**

| Jaar van planrealisatie                                        | 2021 |  |  |  |  |  |  |
|----------------------------------------------------------------|------|--|--|--|--|--|--|
| Extra verkeer als gevolg van het plan                          |      |  |  |  |  |  |  |
| Extra voertuigbewegingen (weekdaggemiddelde)                   | 912  |  |  |  |  |  |  |
| Aandeel vrachtverkeer                                          | 0,0% |  |  |  |  |  |  |
| in μg/m3<br>Maximale bijdrage extra verkeer<br>NO2             | 0,69 |  |  |  |  |  |  |
| PM10 in μg/m3                                                  | 0,13 |  |  |  |  |  |  |
| Grens voor "Niet In Betekenende Mate" in μg/m3                 | 1,2  |  |  |  |  |  |  |
| Conclusie                                                      |      |  |  |  |  |  |  |
| De bijdrage van het extra verkeer is niet in betekenende mate; |      |  |  |  |  |  |  |
| geen nader onderzoek nodig                                     |      |  |  |  |  |  |  |

#### **Invloed luchtkwaliteit op initiatief**

Naast de invloed van het initiatief op de luchtkwaliteit moet ook gekeken worden naar de invloed van de huidige luchtkwaliteit op het woon- en leefklimaat in het plangebied. Dit kan achterhaald worden middels achtergrondwaarden van stikstof en fijnstof uit de NSL-monitoringstool. Hieronder zijn de achtergrondwaarden ter plaatse van de dichtstbijzijnde meetpunten van deze tool weergegeven. Geconcludeerd wordt dat de waarden ruim onder de grenswaarden liggen. Hiermee kan worden gezegd dat sprake is van een goed woon- en leefklimaat ter plaatse van de school en de woningen in het kader van het aspect luchtkwaliteit.

| Meetpunt | Id   | μg/m3<br>NO2 | μg/m3<br>PM10 | PM10<br>overschrijdingsdagen | μg/m3<br>PM2.5 | Jaar |
|----------|------|--------------|---------------|------------------------------|----------------|------|
| 1        | 8230 | 17.9         | 18.5          | 6.5                          | 10.3           | 2020 |
| 2        | 8238 | 17.9         | 18.5          | 6.6                          | 10.3           | 2020 |
| 3        | 8475 | 17.0         | 18.4          | 6.5                          | 10.3           | 2020 |
| 4        | 8476 | 17.1         | 18.6          | 6.6                          | 10.4           | 2020 |
| 5        | 8485 | 16.9         | 18.4          | 6.5                          | 10.3           | 2020 |
| 6        | 8486 | 17.0         | 18.6          | 6.6                          | 10.4           | 2020 |
| Norm     |      | 40           | 40            | 35                           | 25             |      |

Figuur 4.2: Achtergrondwaarden luchtkwaliteit (bron: NSL-monitoringstool)

# **4.3.3 Conclusie**

Het aspect luchtkwaliteit zorgt niet voor belemmeringen.

# **4.4 Bedrijven en milieuzonering**

# **4.4.1 Toetsingskader**

Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening te worden gehouden met milieuzonering om de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden dat zij hun activiteiten duurzaam binnen aanvaardbare voorwaarden kunnen uitvoeren.

# *Richtafstanden*

Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie "Bedrijven en milieuzonering" 2 . In de publicatie is een lijst opgenomen met bedrijfstypen. Voor de bedrijfstypen zijn indicatieve (richt)afstanden bepaald voor de milieuaspecten geur, stof, geluid en gevaar. De richtafstanden vormen een indicatie van de aanvaardbaarheid in de situatie dat gevoelige functies in de nabijheid van milieubelastende functies worden gesitueerd. Indien bekend is welke activiteiten concreet worden beoogd of aanwezig zijn, kan gemotiveerd worden uitgegaan van de daadwerkelijk te verwachten milieubelasting (in plaats van de richtafstanden).

# *Omgevingstype*

De richtafstanden zijn afgestemd op de omgevingskwaliteit zoals die wordt nagestreefd in een rustige woonwijk of een vergelijkbaar omgevingstype (zoals een rustig buitengebied, een stiltegebied of een natuurgebied). Een rustige woonwijk is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies (zoals bedrijven en kantoren) voor. Binnen gemengde gebieden heeft men te maken met milieubelastende en milieugevoelige functies die op korte afstand van elkaar zijn gesitueerd. Direct naast woningen komen andere functies voor zoals winkels, horeca en kleine bedrijven. Voorbeelden van gebieden met functiemenging zijn horecaconcentratiegebieden, stadscentra, winkelcentra en winkelgebieden van dorpskernen, woon-werkgebieden met kleinschalige ambachtelijke bedrijvigheid, gebieden langs stadstoegangswegen met meerdere functies en lintbebouwing in het buitengebied met veel agrarische en andere bedrijvigheid.

# **4.4.2 Onderzoek**

Met dit initiatief wordt een school, kinderdagverblijf, gymzaal en een appartementencomplex mogelijk gemaakt. Een school en een kinderdagopvang kennen een richtafstand van 30 meter (conform VNG) in verband met geluid. De toekomstige woningen grenzen direct aan de grens van de bestemming "Maatschappelijk". En de afstand tussen de grens van de bestemming "Maatschappelijk" en de al bestaande rijtjeswoningen aan de Damakker bedraagt 13 meter.

De woningen kennen geen milieucategorie of aan te houden richtafstand. In de omgeving van het plangebied komen daarnaast geen bedrijven voor. Andere niet-woonfuncties in de omgeving hebben geen richtafstand (voor de aspecten geluid, geur, stof of gevaar) die tot de milieugevoelige woningen of de school reiken. Na planrealisatie is daarom ook sprake van een goed woon- en leefklimaat ter plaatse van het plangebied en haar omgeving.

 2 'Bedrijven en Milieuzonering', Uitgave VNG, Den Haag, 2009.

Om te kunnen borgen dat sprake is van een acceptabel woon- en leefklimaat bij de woningen in het plangebied en ook de omliggende woningen in relatie tot de school met kinderdagverblijf, is een akoestisch onderzoek uitgevoerd. Hiervoor wordt verwezen naar de bijlagen. Hieronder worden de belangrijkste conclusies beschreven.

# *Akoestisch onderzoek*

Op basis van de huidige geprojecteerde situering van de basisscholen en kinderdagverblijf blijkt het langtijdgemiddelde beoordelingsniveau van de spelende kinderen op de buitenspeelterreinen op nagenoeg alle posities hoger is dan de richtwaarde van 50 dB(A). Het maximale geluidniveau (LAmax) ter hoogte van woningen bedraagt ten hoogste 76 dB(A) (positie 8, Appartementencomplex A).

Uit het akoestisch onderzoek blijkt dat de geluidsniveaus bij de woningen vanwege het speelplein relatief hoog zijn. Als maatregelvariant wordt een geluidwerende muur beschreven. Vanwege zwaarder wegende argumenten is echter besloten om deze muur niet te realiseren. Aanknopingspunten bij deze redenatie zijn:

- Geluidsoverlast door buiten spelende kinderen kan met het nemen van geluidsabsorberende maatregelen zoveel mogelijk worden gereduceerd. Een hoog muur om de school/opvang geeft echter geen veilige, open en transparante uitstraling.
- Met het nemen van een dergelijke maatregel wordt geen recht gedaan aan de positie die kinderen innemen in onze samenleving.
- Kinderen maken onderdeel uit van onze samenleving en hebben recht op een veilige, open en transparante plek in de woonomgeving waar ze onderwijs krijgen of opvang genieten.
- Er is een keuze gemaakt door de scholen en kinderopvang om in te zetten op een groen. De ambitie is om een "open" transparante cultuur binnen onze scholen te realiseren en daar past een muur niet bij.
- De buitenruimte van de woningen zit aan de noordzijde die door de situering van de woningen minder door geluid belast is.
- Het is een landelijke wijk met ruimtelijke opzet, door schoolkavel te "ommuren" wordt de open opzet aangetast.
- Er zijn andere oplossingen te bedenken waarbij minder kosten gemoeid zijn.

# *Nader akoestisch onderzoek school en kinderopvang*

In een onderzoek van 1 april 2020 van Peutz leek het er op dat de scholen zorgen voor een overschrijding van de maximale piekniveaus. Uit nader onderzoek is begin 2021 gebleken dat er bij het eerste onderzoek ten onrechte van verminderde geluidisolatie was uitgegaan. Inmiddels is gebleken is dat de veronderstelde ventilatieroosters niet in de gevels met de hoogste geluidsbelasting aanwezig zijn en dat de scholen niet zorgen voor een overschrijding van de maximale piekniveaus. Dit nader onderzoek is opgenomen in de bijlagen bij deze toelichting.

# **4.5 Externe veiligheid**

# **4.5.1 Toetsingskader**

Externe veiligheid beschrijft de risico's die ontstaan als gevolg van de opslag van of handelingen met gevaarlijke stoffen. Dit kan betrekking hebben op inrichtingen (bedrijven) of transportroutes. Op beide categorieën is landelijke wet- en regelgeving van toepassing.

In de landelijke wet- en regelgeving zijn kwaliteitseisen en normen op het gebied van externe veiligheid geformuleerd. Doel is om bepaalde risico's, waaraan burgers in hun leefomgeving worden blootgesteld, tot een aanvaardbaar minimum te beperken. Deze bedoelde risico's hangen vooral samen met:

- activiteiten met gevaarlijke stoffen in inrichtingen;
- transport van gevaarlijke stoffen door buisleidingen;
- transport van gevaarlijke stoffen over de weg, het spoor en het water.

Ook zijn er onder meer landelijke regels voor de opslag en verkoop van vuurwerk. Verder wordt bij de plaatsing van windmolens ook de externe veiligheid in ogenschouw genomen.

De risico's voor externe veiligheid komen tot uitdrukking via het plaatsgebonden risico en het groepsrisico. Het plaatsgebonden risico kan op de kaart worden weergeven met zogeheten risicocontouren: lijnen die punten verbinden met eenzelfde plaatsgebonden risico. Via het plaatsgebonden risico wordt een basisbeschermingsniveau gewaarborgd. Bij het groepsrisico wordt wel beoordeeld hoeveel personen zich, redelijkerwijs, feitelijk in de omgeving kunnen bevinden. Voor het groepsrisico geldt geen grenswaarde, maar een oriëntatiewaarde. Dit is een ijkwaarde waaraan veranderingen getoetst kunnen worden. Deze oriëntatiewaarde mag overschreden worden, mits goed beargumenteerd door het bevoegd gezag. Samen met de hoogte van groepsrisico moet andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Deze argumentatie is een onderdeel van de verantwoording van het groepsrisico. Onderdeel van deze verantwoording is overleg met (advies vragen aan) de regionale brandweer.

Het plaatsgebonden risico (PR) is de kans, per jaar, op overlijden van een onbeschermd individu ten gevolge van ongevallen met gevaarlijke stoffen. De aanwezigheid van een persoon is fictief. Niet wordt beoordeeld hoe groot de kans op de aanwezigheid van een persoon feitelijk is.

Het groepsrisico (GR) is een maat voor de kans per jaar dat een groep van bijvoorbeeld 10, 100 of 1000 personen het slachtoffer wordt van een ongeval met gevaarlijke stoffen. Het groepsrisico wordt ook beschouwd als een maat voor de maatschappelijke ontwrichting.

# **4.5.2 Onderzoek**

In het kader van "externe veiligheid" is de risicokaart geïnventariseerd. In de omgeving van het plangebied komen geen transportroutes met gevaarlijke stoffen, buisleidingen of risicovolle inrichtingen voor. Het plangebied ligt buiten alle risicoafstanden van buisleidingen, inrichtingen, spoorwegen en snelweg.

# Onderzoek externe veiligheid

Het plangebied ligt echter bijna direct aan de N245 waarover vervoer van gevaarlijke stoffen plaatsvindt. Het transport is afkomstig van de N308 en gaat in noordelijke richting over de N245 en vice versa. Er is een onderzoek uitgevoerd naar de externe veiligheidsrisico's vanwege deze weg. Dit onderzoek is opgenomen in de bijlagen. Hieronder wordt de conclusie beschreven.

*Plaatsgebonden risico:* Er is geen sprake van een PR 10-6 contour. Het plaatsgebonden risico vormt geen belemmering voor de ontwikkeling.

*Groepsrisico:* Het groepsrisico van de route neemt toe van 0.035 naar 0.045 keer de oriëntatiewaarde.

Omdat het groepsrisico kleiner is dan 10% van de oriëntatiewaarde kan de verdere verantwoording van het groepsrisico achterwege blijven. Wel dient het bestuur van de veiligheidsregio in de gelegenheid te worden gesteld om advies uit te brengen. In de toelichting bij het besluit dient in elk geval in te worden gegaan op de mogelijkheden tot voorbereiding van bestrijding en beperking van de omvang van een ramp en de mogelijkheden voor personen om zich in veiligheid te brengen indien een ramp zich voordoet.

# Advies Omgevingsdienst

Op 12 oktober 2020 heeft de Omgevingsdienst Noord-Holland Noord een advies inzake externe veiligheid gegeven. Deze is opgenomen in de bijlagen. Het advies luidt dat er geen op- of aanmerkingen zijn aangaande de berekening van het groepsrisico. Daarnaast heeft de Omgevingsdienst op 12 oktober 2020 het benodigde advies nog opgevraagd bij de Veiligheidsregio.

# Advies Veiligheidsregio

Op 20 oktober 2020 heeft de Veiligheidsregio Noord-Holland Noord een advies inzake externe veiligheid gegeven. Deze is opgenomen in de bijlagen. Hieruit blijkt dat er geen bezwaren zijn tegen het bestemmingsplan. Wel zullen enkele onderdelen van het advies worden gebruik bij de verdere uitwerking van het bouwplan.

# **4.5.3 Conclusie**

Het aspect externe veiligheid zorgt niet voor belemmeringen ten aanzien van het plan.

# **4.6 Ecologie**

# **4.6.1 Toetsingskader**

De bescherming van de natuur is vastgelegd in de Wet natuurbescherming (Wnb). De Wet natuurbescherming (Wnb) geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

# **Gebiedsbescherming vanuit de Wet natuurbescherming**

De Wet natuurbescherming, heeft voor wat betreft gebiedsbescherming, betrekking op de Europees beschermde Natura 2000-gebieden. Als er naar aanleiding van projecten, plannen en activiteiten, afzonderlijk of in combinatie met andere plannen of projecten, mogelijkerwijs significante effecten optreden, dienen deze bij de voorbereiding van een bestemmingsplan in kaart te worden gebracht en beoordeeld. Natura 2000-gebieden hebben een externe werking, zodat ook ingrepen die buiten deze gebieden plaatsvinden en verstoring kunnen veroorzaken, moeten worden getoetst op het effect van de

ingreep op soorten en habitats. Een ruimtelijk plan dat significante gevolgen kan hebben voor een Natura 2000-gebied kan alleen worden vastgesteld indien uit een passende beoordeling de zekerheid is verkregen dat het plan de natuurlijke kenmerken van het gebied niet zal aantasten. Indien deze zekerheid niet is verkregen, kan het plan worden vastgesteld, indien wordt voldaan aan de volgende drie voorwaarden:

- 1. alternatieve oplossingen zijn niet voorhanden;
- 2. het plan is nodig om dwingende redenen van groot openbaar belang, met inbegrip van redenen van sociale of economische aard; en
- 3. de noodzakelijke compenserende maatregelen worden getroffen om te waarborgen dat de algehele samenhang van het Natura 2000-netwerk bewaard blijft.

Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningsplichtig.

#### **Gebiedsbescherming vanuit provinciaal beleid**

Het Natuurnetwerk Nederland (voorheen: Ecologische Hoofdstructuur (EHS)) is een samenhangend netwerk van bestaande en te ontwikkelen natuurgebieden. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden.

Conform artikel 1.12 van de Wet natuurbescherming dragen gedeputeerde staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd "Natuurnetwerk Nederland". Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

Voor deze gebieden geldt een planologisch beschermingsregime. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

#### **Soortenbescherming**

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

Per beschermingsregime is aangegeven welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

#### **4.6.2 Onderzoek**

Er is een quickscan flora en fauna uitgevoerd voor het plangebied. In deze toelichting worden de belangrijkste conclusies vermeld, voor het gehele onderzoek wordt verwezen naar de bijlagen.

De volgende resultaten volgen uit de quickscan ten aanzien van de verschillende soorten:

Vogels: Bij uitvoering van de plannen gaan geen nestlocaties van soorten met een jaarrond beschermde status verloren. Bij het de werkzaamheden kunnen wel nesten verloren gaan die niet jaarrond zijn beschermd. Voor de betreffende vogelsoorten geldt dat, indien het bouwrijp maken van het plangebied buiten het broedseizoen wordt uitgevoerd, er redelijkerwijs geen overtredingen plaats zullen vinden met betrekking tot broedvogels. In de Wet natuurbescherming wordt geen vaste periode gehanteerd voor het broedseizoen. Globaal kan voor het broedseizoen de periode maart tot half augustus worden aangehouden. Geldend is echter de aanwezigheid van een broedgeval op het moment van ingrijpen. Bij twijfel over de aan/afwezigheid van een vervroegd of verlaat broedgeval (bijvoorbeeld van een houtduif) dient een controle hieromtrent zekerheid te bieden. De voorgenomen plannen zullen geen afname van essentieel broedhabitat veroorzaken van een vogelsoort, inbreuk op de gunstige staat van instandhouding van lokale populaties is dan ook uitgesloten.

Vleermuizen: Het plangebied bevat geen geschikte potentiele verblijfplaatsen. Bij uitvoering van de voorgenomen ontwikkeling zal geen sprake zijn van (potentiële) overtreding met betrekking tot vaste rust- of verblijfplaatsen, vliegroutes of foerageerhabitat voor vleermuizen.

Grondgebonden zoogdieren: Met de ontwikkeling binnen het plangebied gaan geen verblijfplaatsen van niet-vrijgestelde soorten verloren. Ook gaat er geen (essentieel) leefgebied van een grondgebonden zoogdiersoort verloren. Inbreuk op de gunstige staat van instandhouding van lokale populaties van soorten en overtreding van de Wnb is niet aan de orde. In het kader van de zorgplicht is het echter wel noodzakelijk om voldoende zorg te dragen voor (incidenteel) aanwezige individuen.

Reptielen: Negatieve effecten en overtredingen ten aanzien van reptielen zijn op voorhand uitgesloten.

Amfibieën: De voorgenomen plannen zullen geen afname van geschikt essentieel habitat van een amfibieënsoort veroorzaken, inbreuk op de gunstige staat van instandhouding van populaties en overtreding van de Wnb is dan ook uitgesloten. In het kader van de algemene zorgplicht is het wel noodzakelijk om voldoende zorg te dragen voor eventueel passerende individuen. Daarnaast wordt geadviseerd maatregelen te treffen om te voorkomen dat rugstreeppad het plangebied tijdens de werkzaamheden koloniseert. Dit kan worden gedaan door het ontstaan van ondiepe plassen in het voorjaar te voorkomen, en opslag van zand voor langere tijd te vermijden.

Vissen: Negatieve effecten en overtredingen ten aanzien van beschermde vissen zijn op voorhand uitgesloten.

Ongewervelde diersoorten: Negatieve effecten en overtredingen ten aanzien van beschermde ongewervelde soorten zijn op voorhand uitgesloten.

Vaatplanten: Negatieve effecten en overtredingen ten aanzien van beschermde vaatplanten zijn op voorhand uitgesloten.

Op basis van de quickscan wordt vervolgonderzoek naar het voorkomen van verschillende soort-groepen of effecten op beschermde gebieden niet noodzakelijk geacht. Evenmin is er sprake van een noodzaak tot het indienen van een ontheffingsaanvraag voor overtreding van verbodsbepalingen in de Wet natuurbescherming ten aanzien van soorten dan wel een vergunningsaanvraag in het kader van gebiedsbescherming. Het onderdeel houtopstanden is bij dit plan niet aan de orde.

Gelet op de potentiele ecologische waarden kan het voorgenomen plan in overeenstemming met de nationale natuurwetgeving en het provinciale natuurbeleid worden uitgevoerd, mits voorafgaand en tijdens het uitvoeren van de werkzaamheden het bepaalde in de Wet natuurbescherming, onderdeel soorten, in acht te worden genomen.

- Ten aanzien van broedvogels dient het bouwrijp maken van het terrein buiten het broedseizoen te worden uitgevoerd, of een controle moet de aanwezigheid van een broedgeval kunnen uitsluiten;
- Om te vermijden dat de rugstreeppad het plangebied tijdens de werkzaamheden koloniseert wordt geadviseerd om de vorming van ondiepe plassen en de opslag van zand voor langere tijd te voorkomen;
- Ten behoeve van (incidenteel) aanwezige algemene soorten dient de zorgplicht in acht te worden genomen.

# Stikstofdepositie

Daarnaast is met betrekking tot het onderdeel Natura 2000, middels een Aerius-berekening, inzichtelijk gemaakt of er sprake is van een significantie toename van de stikstofdepositie ter plaatse van Natura 2000-gebieden. Deze Aerius-berekening (voor zowel de aanleg- als gebruiksfase) is toegevoegd in de bijlagen. Uit de uitgevoerde berekeningen blijkt dat bij zowel de aanlegfase als de gebruiksfase geen depositieresultaten hoger zijn dan 0,00 mol/ha/j. Daarmee kunnen op voorhand negatieve effecten op Natura 2000-gebieden vanwege stikstofdepositie uitgesloten worden.

Vervolgonderzoek ten behoeve van het NNB en/of toetsing aan het onderdeel houtopstanden (voormalige Boswet) is bij dit plan verder niet aan de orde.

# **4.6.3 Conclusie**

Rekening houdende met de aanbevelingen rondom broedvogels en de rugstreeppad en de algemene zorgplicht t.b.v. (incidenteel) aanwezige algemene soorten, zal het aspect ecologie niet voor belemmeringen zorgen. Stikstofdepositie zorgt ook niet voor belemmeringen.

# **4.7 Bodem**

# **4.7.1 Toetsingskader**

In het Besluit ruimtelijke ordening (artikel 3.1.6 lid 1 onder d) is bepaald dat voor de uitvoerbaarheid van een plan rekening gehouden moet worden met de bodemgesteldheid in het plangebied. Bij functiewijzigingen dient te worden bepaald of de bodemkwaliteit voldoende is voor de beoogde functie en moet worden bepaald of nader onderzoek en eventueel saneringen noodzakelijk zijn. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd. Derhalve is een bodemonderzoek conform de NEN 5740 richtlijnen noodzakelijk.

# **4.7.2 Onderzoek**

In het kader van het bestemmingsplan "Vroonermeer Noord" zijn verschillende bodemonderzoeken uitgevoerd. Deze onderzoeken hadden zowel betrekking op de kwaliteit van de bodem als het grondwater en zowel ter plaatse van de nieuwe woningen in Vroonermeer Noord als de nieuwe ontsluitingen en watergangen. In dit bestemmingsplan zijn de onderzoeken opgenomen die van belang zijn voor onderhavig plangebied. Op basis hiervan kan geconcludeerd worden dat de bodemkwaliteit niet voor belemmeringen zal zorgen voor de toekomstige functie in het plangebied. De functie wijzigt daarnaast ook niet ten opzichte van het vorige bestemmingsplan. Uit de uitgevoerde onderzoeken bleek dat op sommige plekken binnen Vroonermeer Noord saneringen nodig zijn. Onderhavig plangebied valt hier niet onder.

# **4.7.3 Conclusie**

Het aspect bodem zorgt niet voor belemmeringen.

# **4.8 Water**

# **4.8.1 Toetsingskader**

Op grond van het Besluit ruimtelijke ordening (artikel 3.1.6 lid 1 onder b van het Bro) dient inzicht te worden gegeven in de gevolgen voor de waterhuishouding die samenhangen met de ruimtelijke ontwikkeling die mogelijk wordt gemaakt. Doel van de watertoets is de relatie tussen planvorming op het gebied van de ruimtelijke ordening en de waterhuishouding te versterken.

Water en ruimtelijke ordening hebben veel met elkaar te maken. Aan de ene kant is water één van de sturende principes in de ruimtelijke ordening en kan daarmee beperkingen opleggen aan het ruimtegebruik zoals locaties voor stadsuitbreiding. Aan de andere kant kunnen ontwikkelingen in het ruimtegebruik ongewenste effecten hebben op de waterhuishouding.

Wanneer er bouwplannen zijn, moet hierover volgens de toets eerst worden overlegd met de betrokken waterbeheerders in de regio. Daarbij moeten alle gevolgen met betrekking tot water tegen het licht worden gehouden. Dat betekent dat zowel wordt gekeken naar overstromingsgevaar, wateroverlast, verdroging als waterkwaliteit.

# **4.8.2 Onderzoek**

In het kader van het bestemmingsplan "Vroonermeer Noord" is een uitgebreide waterparagraaf opgesteld. In dat bestemmingsplan is ook een berekening gedaan met betrekking tot de watercompensatie. Deze is ook voor onderhavig plan nog geldig. De watercompensatie van Vroonermeer Noord wordt geheel opgevangen binnen de gemeentegrens. Voor het watersysteem is zo dat ook de grote waterbuffer op het grondgebied van Langedijk meedoet in de waterberging. De wijzigingen van het verhard oppervlak van dit bestemmingsplan en het oorspronkelijke (geldende) bestemmingsplan "Vroonermeer Noord" zijn zeer gering. Een nieuwe berekening is niet nodig.

Onderstaande gegevens zullen gelden en zijn besproken met de waterbeheerder, het Hoogheemraadschap Hollands Noorderkwartier:

- De toename verhard oppervlak bedraagt 115.387 m2;
- De benodigde watercompensatie-oppervlakte op basis van 17%, conform opgave van het hoogheemraadschap, bedraagt derhalve 19.616 m2;
- De oppervlakte van de in het aangepaste ontwerp opgenomen waterpartij met open water op grondgebied van gemeente Alkmaar bedraagt 19.669 m2.

De nieuw te realiseren waterpartij op grondgebied van gemeente Alkmaar is, met een oppervlakte van 19.669 m2 ruimschoots voldoende, om te voorzien in de minimaal vereiste watercompensatie van 19.616 m2 (17%) ten behoeve van de woonwijk Vroonermeer Noord.

De nieuwbouw in het plangebied wordt daarnaast aangesloten op het bestaande rioolnetwerk in Vroonermeer Noord. Het plan is in het kader van de watertoets naar het Hoogheemraadschap gestuurd. Zij hebben aangegeven geen opmerkingen te hebben over het plan.

# **4.8.3 Conclusie**

Het aspect water zorgt niet voor belemmeringen.

# **4.9 Archeologie**

# **4.9.1 Toetsingskader**

De bescherming van archeologisch erfgoed in Nederland is vastgelegd in de Erfgoedwet, die op 1 juli 2016 in werking is getreden. De Erfgoedwet is in de plaats gekomen van zes wetten en regelingen op het gebied van cultureel erfgoed, waaronder de Monumentenwet 1988. Onderdelen van de Monumentenwet die van toepassing waren op de fysieke leefomgeving gaan naar de Omgevingswet die in 2019 van kracht wordt. Voor deze onderdelen is daartoe in de Erfgoedwet voor de periode 2016-2019 een overgangsregeling opgenomen.

De basis van de bescherming van archeologisch erfgoed in de Erfgoedwet is het verdrag van Valletta (ook wel het verdrag van Malta). De bescherming heeft als doel om archeologisch erfgoed zoveel mogelijk in situ, dus in de grond, te behouden. Dankzij het principe van "de verstoorder betaalt" uit het verdrag van Valletta worden meer archeologische resten in situ behouden.

De gemeente Alkmaar heeft de archeologische verwachting binnen haar gemeentegrenzen in kaart gebracht op de 'archeologische verwachtingswaardenkaart Alkmaar'.

# **4.9.2 Onderzoek**

Op basis van de archeologische verwachtingswaardenkaart Alkmaar heeft het plangebied met een lage archeologische verwachtingswaarde, te weten Waarde E. Ter bescherming van aanwezige archeologische waarde dient bij bodemingrepen groter dan 1 hectare en dieper dan 40 cm beneden maaiveld archeologische onderzoek te worden uitgevoerd. Het plan is kleiner dan 1 ha. Het uitvoeren van archeologisch onderzoek wordt daarom niet noodzakelijk geacht. Op de verbeelding is ter bescherming van de aanwezige archeologische waarden wel een dubbelbestemming Waarde-Archeologie E opgenomen.

# **4.9.3 Conclusie**

Het plangebied kent een lage archeologische waarde. Aangezien de oppervlakte van het plangebied minder dan 1 ha is verder archeologisch onderzoek niet noodzakelijk. Er worden daarom geen belemmeringen verwacht vanuit het aspect archeologie.

# **4.10 Cultuurhistorie**

# **4.10.1 Toetsingskader**

Op grond van het Besluit ruimtelijke ordening (artikel 3.1.6, tweede lid, onderdeel a Bro) dient in het plan rekening gehouden te worden met cultuurhistorie. Cultuurhistorie heeft onder andere betrekking op de historische stedenbouwkundige en historisch geografische waarden in het gebied. In het plan moet beschreven worden hoe met de in het gebied aanwezige waarden en de aanwezige of te verwachten monumenten wordt omgegaan.

De Erfgoedwet bevat de wet- en regelgeving voor behoud en beheer van het cultureel erfgoed en archeologie in Nederland. Het is op basis hiervan verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

Figuur 4.3: Uitsnede CHW-kaart van Noord-Holland

# **4.10.2 Onderzoek**

Om de cultuurhistorische waarden ter plaatse van het plangebied te achterhalen is gekeken naar de Cultuurhistorische Waardenkaart (CHW-kaart) van Noord-Holland. In figuur 4.3 is een uitsnede van deze kaart ter plaatse van het plangebied (rood omcirkeld) weergegeven. Op de afbeelding is te zien dat er geen cultuurhistorische waarden binnen het plangebied liggen. Er bevinden zich geen monumentale gebouwen, bomen, landschappen of bouwwerken in het plangebied. Ook is het plangebied

niet gelegen in een cultuurhistorisch waardevol landschap, een molenbiotoop of aan een cultuurhistorisch waardevol lijnelement. Onderhavig plan zal daarom ook geen negatieve invloed hebben op cultuurhistorie.

# **4.10.3 Conclusie**

Het aspect cultuurhistorie zorgt niet voor belemmeringen ten aanzien van het plan.

# **4.11 Toetsing Besluit m.e.r. / Vormvrije m.e.r.-beoordeling**

Gemeenten en provincies moeten ook bij kleine bouwprojecten beoordelen of een m.e.r.-beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Een m.e.r.-beoordeling is een toets van het bevoegd gezag om te beoordelen of bij een project belangrijke nadelige milieugevolgen kunnen optreden. Wanneer uit de toets blijkt dat er belangrijke nadelige milieugevolgen kunnen optreden moet er een m.e.r.-procedure worden doorlopen. Met andere woorden dan is het opstellen van een MER nodig.

Onderzocht is of er belangrijke nadelige milieugevolgen kunnen optreden. De aanmeldingsnotitie met vormvrije m.e.r.-beoordeling is opgenomen als separate bijlage. Op basis van de vormvrije m.e.r.-beoordeling kan worden geconcludeerd dat de voorgenomen ontwikkeling niet leidt tot belangrijke nadelige gevolgen. Er is geen aanleiding voor het doorlopen van een m.e.r.-procedure.

# **5. JURIDISCHE PLANOPZET**

In dit hoofdstuk wordt de juridische opzet van het bestemmingsplan beschreven.

# **5.1 Inleiding**

Op grond van artikel 3.1.3 van het Besluit ruimtelijke ordening (Bro) moet een bestemmingsplan worden uitgewerkt in:

- een beschrijving van de bestemmingen, waarbij per bestemming het doel of de doeleinden worden aangegeven;
- bestemmingen die bij of krachtens wet kunnen worden voorgeschreven;
- regels die bij of krachtens wet kunnen worden voorgeschreven;
- voor zover nodig uitwerkings-, wijzigings- en afwijkingsregels.

Ook moet op grond van artikel 3.1.6 van het Bro een bestemmingsplan samengaan met een toelichting waarin ten minste zijn opgenomen:

- 1. een onderbouwing van de in het bestemmingsplan gemaakte keuze van bestemmingen;
- 2. de resultaten van de (noodzakelijke) voor het bestemmingsplan uitgevoerde onderzoeken;
- 3. de resultaten van het overleg en de inspraak op grond van artikel 3.1.1 van het Bro.

Op grond van artikel 1.2.1 van het Bro moet het bestemmingsplan digitaal beschikbaar gesteld worden. Om dit mogelijk te maken moet het bestemmingsplan worden uitgewerkt in een zogenoemde GML. In de GML is er een koppeling tussen de kaart, regels en toelichting (het bestemmingsplan) gemaakt. Deze koppeling van de kaart, regels en toelichting is de zogenoemde verbeelding van het bestemmingsplan. Hiervoor moet het bestemmingsplan worden opgesteld overeenkomstig de RO-standaarden:

- Standaard Vergelijkbare Bestemmingsplannen 2012 (SVBP2012).
- Standaard Toegankelijkheid Ruimtelijke Instrumenten (STRI2012).
- Praktijkrichtlijn Bestemmingsplannen 2012 (PRBP2012).

Dit bestemmingsplan is zo opgesteld dat het digitaal beschikbaar gesteld kan worden. Dit betekent dat:

- alle verschillende onderdelen van de kaart een zogenoemde IMRO2012-code hebben;
- de digitale kaart is opgesteld volgens de standaardtechniek voor uitwisseling GML;
- de regels overeenkomstig de SVBP2012 zijn opgesteld;
- de toelichting en regels digitaal aan de kaart zijn gekoppeld.

# **5.2 Bestemmingen**

Voorliggend bestemmingsplan bestaat uit de volgende bestemmingen.

#### *Artikel 3 Groen*

Deze bestemming is bestemd voor de bestaande en eventuele toekomstige groenvoorzieningen. Binnen deze bestemming zijn de aangewezen gronden bestemd voor groenvoorzieningen, waterlopen en waterpartijen, beeldende kunst, geluidwerende voorzieningen, kunstwerken, evenementen van categorie 1 en stadslandbouw. Ook zijn voet- en fietspaden toegestaan.

Gebouwen zijn uitsluitend binnen een bouwvlak toegestaan. Voor bouwwerken, geen gebouwen zijnde zijn aparte maatvoeringen opgenomen.

#### *Artikel 4 Maatschappelijk*

De gronden die zijn bestemd voor de toekomstige school zijn bestemd als "maatschappelijk". Voor het schoolterrein is een bouwvlak opgenomen met specifieke bouwaanduidingen. Het noordelijk gelegen deel van het bouwvlak mag voor maximaal 75% worden bebouwd over alle bouwlagen. Het zuidelijk gelegen deel van het bouwvlak mag eveneens voor 75% worden bebouwd met dien verstande dat de 1 e bouwlaag maximaal 50% van dit deel van het bouwvlak mag omvatten. Binnen dit deel van het bouwvlak ligt ook een geluidwerende voorziening. Aanpassingen aan deze voorziening is alleen toegestaan als uit onderzoek blijkt dat voldaan wordt aan de Wet geluidhinder en aan het besluit hogere waarden. Om te waarborgen dat de geluidswal wordt gerealiseerd is hiervoor in de planregels een voorwaardelijke verplichting opgenomen.

Dakterrassen op gebouwen zijn toegestaan. Daarnaast zijn fietsenstallingen, bergingen en pergola's buiten het bouwvlak toegestaan, mits de oppervlakte niet meer bedraagt dan zoals aangegeven in de regels.

#### *Artikel 5 Verkeer – Verblijf*

De parkeerterreinen en omgeving zijn bestemd als "Verkeer – Verblijf". Binnen deze bestemming zijn daarnaast ook groenvoorzieningen, watervoorzieningen, evenementen en markten toegestaan.

Gebouwen zijn uitsluitend toegestaan binnen een bouwvlak. De bouwhoogte van bouwwerken, geen gebouwen zijnde mag ten hoogste 6 meter bedragen.

#### *Artikel 6 Wonen*

Het appartementencomplex heeft de bestemming "Wonen" gekregen. De bestemmings- en bouwgrens liggen 2 meter buiten de door de architect getekende footprint. Zo wordt enige flexibiliteit geboden.

Hoofd- en bijgebouwen zijn binnen het bouwvlak toegestaan. Er mogen alleen gestapelde woningen worden gebouwd. Het maximum aantal appartementen (18) is op de verbeelding en planregels geborgd.

Een aan-huis-verbonden beroep/bedrijf als ondergeschikte functie bij een woonfunctie is toegestaan. De maximale oppervlakte voor het bedrijf mag niet meer 30% van de vloeroppervlakte bevatten, met een maximum van 60 m2 . Daarnaast mag er geen nadelige invloeden hebben op de afwikkeling van het verkeer en parkeerbehoefte. Detailhandel is enkel als ondergeschikte nevenactiviteit bij het aanhuis-verbonden beroep/bedrijf toegestaan.

De maximale bouwhoogte voor hoofdgebouwen en bijbehorende bouwwerken is aangegeven op de verbeelding.

# **6. UITVOERBAARHEID**

In artikel 3.1.6 van het Besluit ruimtelijke ordening (Bro) is bepaald dat een bestemmingsplan vergezeld gaat van een toelichting waarin de inzichten over de uitvoerbaarheid van het plan zijn neergelegd. Dit hoofdstuk gaat in op de uitvoerbaarheid, waarbij eerst de economische uitvoerbaarheid aan bod komt en vervolgens de maatschappelijke uitvoerbaarheid.

# **6.1 Economische uitvoerbaarheid**

# **6.1.1 Financieel economische haalbaarheid**

Onderzoek is ingesteld naar de uitvoerbaarheid van het voorliggende bestemmingsplan. Hierbij is inzicht verkregen in de opbrengsten en kosten die hiermee verband houden.

Wanneer de kosten en opbrengsten naast elkaar worden gelegd, is er sprake van een dekkende exploitatie. De onderwijsvoorziening wordt gerealiseerd door en voor rekening en risico van de gemeente. Kosten worden gedekt uit het meerjaren investeringsplan onderwijshuisvesting. De appartementen worden gerealiseerd door en voor rekening en risico van een woningcorporatie. Kosten van de realisatie worden gedekt door de vastgoedexploitatie. Uitgangspunten zijn uitgewerkt in een samenwerkingsovereenkomst tussen de gemeente en de woningcorporatie.

# **6.1.2 Kostenverhaal**

Op grond van afdeling 6.4. van de Wro geldt voor de gemeente de verplichting tot kostenverhaal in de gevallen die zijn aangewezen in het Bro. Het Bro stelt kostenverhaal verplicht in geval er sprake is van een van de volgende bouwplannen:

- de bouw van één of meer woningen en andere hoofdgebouwen;
- de uitbreiding van een gebouw met ten minste 1.000 m² bruto-vloeroppervlakte of met één of meer woningen;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor woondoeleinden, mits tenminste 10 woningen worden gerealiseerd;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor detailhandel, dienstverlening, kantoor of horecadoeleinden, mits de cumulatieve oppervlakte van de nieuwe functies ten minste 1.500 m² bruto-vloeroppervlakte bedraagt;
- de bouw van kassen met een oppervlakte van ten minste 1.000 m² bruto-vloeroppervlakte.

Ten behoeve van onderhavige grondexploitatie heeft de gemeente met de woningcorporatie een (anterieure) exploitatieovereenkomst gesloten waarin de gemeentelijke kosten voor de grondexploitatie worden verhaald op de woningcorporatie door verkoop van de grond voor de appartementen. Hiermee is het verhaal van kosten anderszins verzekerd en is het opstellen van een exploitatieplan in dit kader op basis van artikel 6.12 lid 2 van de Wro niet noodzakelijk. De raad heeft ook voor het overige afgezien van het vaststellen van een exploitatieplan.

# **6.2 Maatschappelijke uitvoerbaarheid**

Er zijn wettelijke eisen met betrekking tot de voorbereiding en totstandkoming van een bestemmingsplan. Artikel 3.8 Wro bepaalt dat op de voorbereiding van een bestemmingsplan de in afdeling 3:4 van de Algemene wet bestuursrecht (Awb) geregelde uniforme openbare voorbereidingsprocedure (uov) van toepassing is. Dit houdt in dat tussen gemeente en verschillende instanties overleg over het plan moet worden gevoerd alvorens een ontwerpplan ter visie gelegd kan worden. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven. Dientengevolge zijn de volgende stappen te onderscheiden:

- Vooroverleg;
- Vaststellingsprocedure.

# **6.2.1 Vooroverleg**

Het Besluit ruimtelijke ordening (artikel 3.1.1) geeft aan dat burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

De instanties die in kennis zijn gesteld van dit bestemmingsplan zijn geïnformeerd. Hieronder zijn de vooroverlegreacties samengevat:

**Provincie**: aangezien er geen provinciale belangen in het geding zijn hoeft het plan niet te worden voorgelegd aan de provincie.

**Hoogheemraadschap**: Deze heeft aangegeven geen opmerkingen te hebben op het plan.

**Veiligheidsregio**: Geen bezwaren tegen het plan. Wel werd het volgende geadviseerd:

- Overweeg of de mogelijke zeer ernstige gevolgen en de maatschappelijke impact van invloed moeten zijn op het plan, de uitwerking van de bouwplannen en de ruimtelijke toedeling binnen het plan.
- Overweeg of een adviseur van de Veiligheidsregio in een vroeg stadium van ontwikkeling van bouwplannen betrokken moet worden.

De genoemde overwegingen zullen worden meegenomen bij de verdere uitwerking van het plan.

# **Participatie**

Het plan betreft een actualisatie van de 1e partiële herziening. Hierin was reeds een schoolgebouw en appartementen voorzien. Derhalve zijn er geen grootschalige wijzigingen ten opzichte van het reeds bekend plan en is gekozen om geen uitgebreide participatie met omwonenden te houden. Wel worden zij middels een informatiebijeenkomst geïnformeerd over het nieuwe inrichtingsplan en het bestemmingsplan.

# **6.2.2 Vaststellingsprocedure**

De vaststellingsprocedure van het bestemmingsplan zal plaatsvinden volgens artikel 3.8 van de Wet ruimtelijke ordening. Als onderdeel van deze procedure wordt het bestemmingsplan gedurende een termijn van 6 weken ter inzage gelegd voor zienswijzen.

Het ontwerpbestemmingsplan "SOED Vroonerermeer Noord" heeft van donderdag 17 december 2020 tot en met woensdag 10 februari 2021 voor inspraak ter inzage gelegen. Gedurende deze periode kon eenieder een zienswijze op het ontwerpbestemmingsplan in te dienen. Op dinsdag 26 januari 2021 is er een webinar gehouden waarin een toelichting is gegeven op het ontwerp van de scholen, het appartementengebouw en de procedure van het bestemmingsplan. Er zijn twee zienswijzen ingediend. Voor de beantwoording van de zienswijzen wordt verwezen naar de bijlagen. Na overleg en het opstellen van een zienswijzennota is het bestemmingsplan ter vaststelling aan de gemeenteraad toegestuurd.

BRO heeft vestigingen in Boxtel | Amsterdam | Venlo www.bro.nl