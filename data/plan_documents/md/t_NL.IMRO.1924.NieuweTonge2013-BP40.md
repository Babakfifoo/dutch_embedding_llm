Gemeente Goeree-Overflakkee

Bestemmingsplan *''Nieuwe-Tonge''*

Op 3 maart 2016 gewijzigd vastgesteld n.a.v. uitspraak Raad van State

18 september 2014

# Gemeente Goeree-Overflakkee

# Bestemmingsplan *''Nieuwe-Tonge''*

vastgesteld

werknummer: 254.415.01 datum: 18 september 2014 bestand: J:\254\415\01\3.Projectresultaat\d. vaststelling

#### Procedureoverzicht

| Fase                | Datum                                |
|---------------------|--------------------------------------|
| Concept             | 21 december 2012                     |
| Voorontwerp         | 21 februari 2013                     |
| Inspraak en overleg | 27 februari 2013 - 10 april<br>2013  |
| Ontwerp             | 27 november 2013                     |
| Ter inzage legging  | 5 december 2013 - 16<br>januari 2014 |
| Vaststelling        | 18 september 2014                    |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

# **Inhoudsopgave van de toelichting**

# **Deel A Inleiding**

| 1      | Inleiding                        | 1  |
|--------|----------------------------------|----|
| 1.1    | Aanleiding en doel van het plan  | 1  |
| 1.2    | Ligging en begrenzing plangebied | 1  |
| 1.3    | Voorgaande bestemmingsplannen    | 1  |
| 1.4    | Leeswijzer                       | 2  |
| Deel B | Planbeschrijving                 |    |
| 2      | Planbeschrijving                 | 5  |
| 2.1    | Inleiding                        | 5  |
| 2.2    | Bestaande situatie               | 5  |
| 2.3    | Uitgangspunten                   | 6  |
| 2.4    | Gewenste eindsituatie            | 7  |
| 2.5    | Juridische aspecten              | 9  |
| Deel C | Verantwoording                   |    |
| 3      | Ruimtelijke Ordening             | 17 |
| 3.1    | Kader                            | 17 |
| 3.2    | Onderzoek                        | 22 |
| 3.3    | Conclusies                       | 22 |
| 4      | Mobiliteit                       | 23 |
| 4.1    | Kader                            | 23 |
| 4.2    | Onderzoek                        | 24 |
| 4.3    | Conclusie                        | 25 |
| 5      | Natuur en landschap              | 27 |
| 5.1    | Kader                            | 27 |
| 5.2    | Onderzoek                        | 28 |
| 5.3    | Conclusie                        | 29 |
| 6      | Water                            | 31 |
| 6.1    | Kader                            | 31 |
| 6.2    | Onderzoek                        | 35 |
| 6.3    | Conclusie                        | 37 |
| 7      | Archeologie en cultuurhistorie   | 39 |
| 7.1    | Archeologie                      | 39 |
| 7.2    | Cultuurhistorie                  | 41 |

| 8   | Milieu                | 43 |
|-----|-----------------------|----|
| 8.1 | Algemeen              | 43 |
| 8.2 | M.e.r.-beoordeling    | 43 |
| 8.3 | Bodemkwaliteit        | 44 |
| 8.4 | Akoestische aspecten  | 46 |
| 8.5 | Luchtkwaliteit        | 47 |
| 8.6 | Milieuzonering        | 49 |
| 8.7 | Externe veiligheid    | 50 |
| 8.8 | Overige belemmeringen | 56 |
| 8.9 | Duurzaamheid          | 56 |

#### **Deel D Uitvoerbaarheid en procedure**

| 9    | Uitvoerbaarheid                  | 59 |
|------|----------------------------------|----|
| 9.1  | Economische uitvoerbaarheid      | 59 |
| 9.2  | Maatschappelijke uitvoerbaarheid | 59 |
| 9.3  | Handhavingaspecten               | 59 |
| 10   | Procedure                        | 61 |
|      |                                  |    |
| 10.1 | Voorbereidingsfase               | 61 |
| 10.2 | Ontwerpfase                      | 62 |

# **Bijlagen bij de toelichting**

| Bijlage 1: | DGMR Bouw, Wegverkeerslawaai in 2008, Rapport V.2008.0829.00R001, d.d. 24 |
|------------|---------------------------------------------------------------------------|
|            | december 2009                                                             |

- Bijlage 2: Nota inspraak en overleg, d.d. 4 november 2013
- Bijlage 3: Nota zienswijzen, d.d. 2 mei 2014

*Afbeelding 1: de ligging en begrenzing van het plangebied*

# <span id="page-8-0"></span>**1 Inleiding**

# <span id="page-8-1"></span>**1.1 Aanleiding en doel van het plan**

In het kader van de actualisering van bestemmingsplannen worden bestemmingsplannen opgesteld voor het buitengebied, de kern Middelharnis, Sommelsdijk, voor het bedrijventerrein Oostplaat en voor Nieuwe-Tonge. Voor het komende jaar staat onder andere de planherziening voor gehele kern Nieuwe-Tonge gepland. Hiertoe dient het vigerende bestemmingsplan voor de gehele kern Nieuwe-Tonge, inclusief het bedrijventerrein 'De Tram' en drie postzegelbestemmingsplannen (Oudelandsedijk 10a/10b, Langeweg 14 en Kerkgebouw Duivenwaardsedijk), geactualiseerd te worden.

Het doel van het bestemmingsplan is te voorzien in één actuele bestemmingsregeling voor Nieuwe-Tonge. Het bestemmingsplan vormt een helder, flexibel en rechtszeker plan. Het plan voldoet ook aan de standaardiserings- en digitaliseringseisen van de Wet ruimtelijke ordening.

# <span id="page-8-2"></span>**1.2 Ligging en begrenzing plangebied**

Het plangebied bestaat uit de kern Nieuwe-Tonge, inclusief bedrijventerrein 'De Tram'. De begrenzing van het plangebied is verder globaal als volgt begrensd:

- Aan de noordzijde ligt de plangrens globaal parallel aan de Duivenwaardsedijk, Westdijk en de Molendijk. Ook is aangesloten op de plangrens van het bestemmingsplan 'Buitengebied'.
- Aan de oostzijde ligt de plangrens aan de achterzijde van de bedrijfspercelen aan de Langeweg en ter plaatse van het Krommeweegje. Aangesloten is op de voormalige gemeentegrens van de gemeente Oostflakkee, te weten de Oudelandsedijk.
- Aan de zuidzijde ligt de plangrens op de Oudelandsedijk en aan de achterzijde van de percelen aan het Korteweegje en Klinkerlandseweg. Ook aan de zuidzijde is aangesloten op de plangrens van het bestemmingsplan 'Buitengebied' en de voormalige gemeentegrens van de gemeente Oostflakkee.
- Aan de westzijde ligt de plangrens aan de achterzijde van de percelen aan de Generaal Snijdersstraat. Als laatste geldt ook aan de westzijde dat op de plangrens van het bestemmingsplan 'Buitengebied' is aangesloten.

<span id="page-8-3"></span>Voor de begrenzing van het plangebied verwijzen wij u naar de hiernaast weergegeven afbeelding 1.

# **1.3 Voorgaande bestemmingsplannen**

Dit bestemmingsplan vervangt de volgende voorgaande bestemmingsplannen:

| naam voorgaand plan          | vaststelling door raad | goedkeuring door GS |
|------------------------------|------------------------|---------------------|
| Nieuwe Tonge                 | 5 september 1996       | 15-04-1997          |
| Oudelandsedijk 10a/10b       | 2 september 2010       | n.v.t.              |
| Langeweg 14                  | 7 oktober 2010         | n.v.t.              |
| Kerkgebouw Duivenwaardsedijk | 7 juli 2011            | n.v.t.              |

# <span id="page-9-0"></span>**1.4 Leeswijzer**

Deze toelichting bestaat uit vier delen. Dit deel, deel A, bevat een aantal algemene planaspecten. Hierna volgt deel B. Daarin vindt de planbeschrijving plaats en wordt tevens een toelichting gegeven op de bestemmingsmethodiek. Deel C vormt feitelijk de achterliggende onderbouwing voor de keuzes die in deel B worden gemaakt ten aanzien van, onder andere, ruimtelijke ordening, volkshuisvesting, mobiliteit, natuur en landschap, water, archeologie en cultuurhistorie en milieu. In deel D, tenslotte, wordt de economische en maatschappelijke uitvoerbaarheid van het plan aangetoond en wordt ook ingegaan op het overleg- en inspraaktraject.

**Deel B Planbeschrijving**

*Bestemmingsplan ''Nieuwe-Tonge'' Toelichting vastgesteld*

*3*

*Afbeelding 2: Deelgebieden en gewenste eindsituatie*

|      | Bestaande<br>situatie<br>(paragraaf<br>2.2) |   | Gewenste eindsituatie (paragraaf 2.4) |
|------|---------------------------------------------|---|---------------------------------------|
| I.   | Nieuwe-Tonge dorp                           |   | Starterswoningen Westdijk 19          |
|      |                                             | b | Twee nieuwe woningen                  |
|      |                                             | c | Één nieuwe woning                     |
|      |                                             | d | Herstructurering woonwijk             |
| II.  | Overgangsgebied                             | a | Overgangsgebied                       |
|      |                                             | b | Nieuwe woning                         |
|      |                                             | c | Nieuw landgoed                        |
|      |                                             | d | Ontsluiting Nieuwe-Tonge              |
| III. | Bedrijventerrein 'De Tram'                  | a | Uitbreiding Tieleman                  |

# <span id="page-12-0"></span>**2 Planbeschrijving**

# <span id="page-12-1"></span>**2.1 Inleiding**

Nieuwe-Tonge is een kern die deel uitmaakt van de gemeente Goeree-Overflakkee. Het dorp ligt centraal op het eiland Goeree-Overflakkee.

De volgende paragrafen gaan in op de bestaande situatie en de toekomstig gewenste situatie van de verschillende deelgebieden. In de hiernaast weergegeven afbeelding (afbeelding 2) zijn drie verschillende deelgebieden aangegeven. In de daaronder weergegeven tabel is per deelgebied aangegeven hoe het bestaande deelgebied heet en wat de eventueel gewenste eindsituatie is. De nummers behorende bij de bestaande situatie en eventueel bijbehorende eindsituatie corresponderen met de nummers zoals beschreven in paragrafen 2.2 en 2.4.

## <span id="page-12-2"></span>**2.2 Bestaande situatie**

De hieronder beschreven bestaande situatie van de drie deelgebieden correspondeert met de in afbeelding 2 opgenomen nummering. De belangrijkste ontsluitingswegen van en naar Nieuwe-Tonge zijn de Langeweg, de Oudelandsedijk, de Battenoordsedijk de Verbindingsdijk ,de Westdijk en de Molendijk.

## *I. Nieuwe-Tonge dorp*

Dit deelgebied ligt in het westen van het plangebied. In afwijking van de overige twee deelgebieden bestaat dit deelgebied voornamelijk uit woningbouw. Het westen van Nieuwe-Tonge dorp bestaat veelal uit vrijstaande woningen. Meer richting het centrum en in het centrum is de dichtheid van het aantal woningen hoger. Vervolgens is in het oosten weer sprake van een lagere dichtheid aan woningen. Uitzondering hierop zijn de rijenwoningen die rondom de Frank van Borselenstraat en de Hertog van Beierenlaan liggen. Ten slotte liggen in het zuiden van dit deelgebied een volkstuinencomplex en een begraafplaats.

De meest voorkomende functie in dit deelgebied is de woonfunctie. Andere belangrijke functies zijn onder andere kantoren, horeca, winkels, een kerk, een begraafplaats en een molen.

De meest belangrijke ontsluitingswegen in dit deelgebied zijn de Westdijk, de Molendijk, de Zuiddijk en ten slotte het Korteweegje.

#### *II. Overgangsgebied*

Ten oosten van deelgebied Nieuwe-Tonge dorp ligt het overgangsgebied. Dit deelgebied kenmerkt zich voornamelijk door zijn agrarische, voornamelijk hobbymatig, gebruik. Daarnaast ligt in het zuiden van dit deelgebied, in de oksel van de Oudelandsedijk en de Langeweg, een aangeplant bos. In het noorden van dit deelgebied ligt een woonlint. Ook bevindt zich hier een volkstuinencomplex.

De meest belangrijke ontsluitingswegen voor dit deelgebied zijn de Langeweg en de Molendijk.

# *III. Bedrijventerrein 'De Tram'*

Het laatste deelgebied betreft bedrijventerrein 'De Tram'. Dit deelgebied kent twee in gebruik zijnde functies: bedrijvigheid en agrarisch. Agrarische bedrijfsvoering doet zich voor in het zuiden van het plangebied. Omdat in dit gebied voornamelijk agrarisch aanverwante bedrijven aanwezig zijn, is er sprake van een agrarisch bedrijventerrein.

Ten noorden van de hierboven genoemde agrarische bedrijfsvoering bevinden zich industriële en ambachtelijke bedrijven en groothandelsbedrijven. Op dit bedrijventerrein is het toegestaan een bedrijf op te richten tot en met bedrijfscategorie 3.

De meeste belangrijke ontsluitingswegen in dit deelgebied zijn de Langeweg, de Noordlandsedijk en de Oudelandsedijk.

# <span id="page-13-0"></span>**2.3 Uitgangspunten**

Het bestemmingsplan voorziet in de eerste plaats in een beheerregeling. Dat wil zeggen dat alle bestaande functies volgens de bestaande situatie zijn bestemd. In afwijking hierop geldt voor deelgebied 'Overgangsgebied' dat de toekomstig gewenste situatie mogelijk wordt gemaakt. Dit is geregeld doordat een wetgevingszone / wijzigingsgebied is opgenomen. In de regels behorende bij deze wetgevingszone / wijzigingsgebied zijn randvoorwaarden opgenomen. Aan deze randvoorwaarden moet worden voldaan voordat hier uitvoering aan mag worden gegeven. Ook is een wetgevingszone / wijzigingsgebied opgenomen voor de te herstructureren woonwijk aan de Kerkstraat, Tuinstraat, Dominee van Baerlestraat, Helikopterplein en Brandweerplein. Als laatste is ook de herstructurering van de kruising van de Langeweg en de Oudelandsedijk als ruime rechtstreekse verkeersbestemming meegenomen in dit bestemmingsplan.

Bestaande bouw- of goothoogtes worden zoveel mogelijk gehandhaafd of zijn iets ruimer aangeduid. Voor de bebouwingsmogelijkheden is zoveel mogelijk uitgegaan van de bestaande situatie tenzij deze als een ontwikkeling is meegenomen in dit bestemmingsplan. Feitelijk betekent dit dat het bestemmingsplan alle eigenaren de mogelijkheid biedt het huidige gebruik voor te zetten.

In de Provinciale Verordening van de provincie Zuid-Holland is voorgeschreven dat bestemmingsplannen voor gronden die zijn gelegen op bedrijventerreinen geen bestemmingen aanwijzen die nieuwe (bedrijfs)woningen mogelijk maken. Daarnaast kunnen nieuwe bedrijfswoningen een belemmering opleveren voor de bedrijfsvoering van omliggende bedrijven. Om deze twee redenen is gekozen geen nieuwe bedrijfswoningen in het bestemmingsplan mogelijk te maken. Bestaande bedrijfswoningen zijn met een aanduiding op de verbeelding aangegeven.

Het bedrijventerrein 'De Tram' is bestemd als 'Bedrijventerrein'. Conform de Provinciale Verordening van de provincie Zuid-Holland zou op de percelen een zo hoog mogelijke milieucategorie moeten worden toegelaten. In dit bestemmingsplan is gekozen om aan te sluiten bij de vigerende rechten. Conform vigerend recht wordt een bedrijf tot en met maximaal bedrijfscategorie 3.2 toegestaan op het bedrijventerrein.

#### <span id="page-14-0"></span>**2.4 Gewenste eindsituatie**

Naast de in 2.2 voorkomende bestaande situatie geldt ook een toekomstig gewenste situatie. De gewenste eindsituaties zijn hieronder nader geformuleerd. De locaties van de gewenste eindsituaties corresponderen met de in afbeelding 3 weergegeven nummering. De ontwikkeling van de gewenste eindsituatie is vaak al wel in een eerdere procedure afgewogen. Mocht al een procedure doorlopen zijn, maar de ontwikkeling nog niet gerealiseerd, wordt de ontwikkeling hieronder toch nader beschreven. De ontwikkelingen in het overgangsgebied, de herstructurering van de woonwijk en de verkeerskundige herstructurering ter plaatse van de Oudelandsedijk betreffen wel nieuwe ontwikkelingen. Hieronder zijn de gewenste eindsituaties en ontwikkelingen nader beschreven.

#### *Ia. Starterswoningen Westdijk 19*

Op het perceel Westdijk 19 zal een verouderde schuur plaatsmaken voor twee starterwoningen. De bouw van deze twee starterswoningen heeft al een procedure doorlopen. Gezien het voorgaande is de gewenste eindsituatie bij recht opgenomen in dit bestemmingsplan.

#### *Ib. Twee nieuwe woningen*

Aan de Zuiddijk 44 wordt de mogelijkheid geboden twee woningen te realiseren. In de bestaande situatie is een schuur aanwezig. Aan de opgenomen wetgevingszone / wijzigingsbevoegdheid zijn regels gebonden. Deze regels stellen voorwaarden waaraan moet worden voldaan alvorens wordt overgaan tot realisatie van de woningen. Enkele voorwaarden zijn het handhaven van de hoofdstructuur van de bestaande schuur, dakkapellen aan de voorzijde zijn niet toegestaan, het bestaande afdak aan de achterzijde moet verwijderd worden en per woning dienen twee parkeerplaatsen op eigen terrein te worden aangelegd.

#### *1c. Één nieuwe woning*

Op het agrarisch gebied ten westen van de Westdijk 12 wordt de mogelijkheid geboden een nieuwe woning te realiseren. Deze woning kan worden gerealiseerd als gebruik wordt gemaakt van de zogenoemde wetgevingszone / wijzigingsgebied. Enkele randvoorwaarden zijn opgenomen waaraan moet worden voldaan. Maximaal één woning mag worden gerealiseerd van maximaal 11 met breed en 12 meter diep. De voorgevel moet minimaal 6 meter breed zijn en moet in lijn liggen met de naastgelegen woning aan de Westdijk 12. Ook moet de woning minimaal 3 meter van de zijerfafscheiding worden gebouwd. De goothoogte bedraagt maximaal 4 meter. Als laatste mag bij deze woning gebruik worden gemaakt van de erfbebouwingsregeling zoals deze voor andere woningen in Nieuwe-Tonge ook van toepassing is.

#### *Id. Herstructurering woonwijk*

De woonwijk uit de jaren '60, bestaande uit de woningen aan de Kerkstraat, Tuinstraat, Dominee van Baerlestraat, Helikopterplein en Brandweerplein, is toe aan herstructurering. De woningen zijn erg klein. Ook voldoen de woningen niet meer aan de huidige eisen. Om de herstructurering mogelijk te maken is een directe bouwtitel voor de bouw van 41 woningen opgenomen. Het type te bouwen woningen zijn geschakelde en twee-aaneen gebouwde woningen. Tevens is aandacht besteed aan open ruimte in de vorm van een plein waar kan worden geparkeerd. De Dominee van Baerlestraat doorsnijdt het plein.

#### *IIa. Overgangsgebied*

Tussen de dorpskern Nieuwe-Tonge en het bedrijventerrein De Tram (globaal tussen de Burgemeester Overdorpstraat, Molendijk, Langeweg en de Oudelandsedijk) ligt een overgangsgebied. De verwachting is dat de gronden op termijn niet meer als agrarisch in gebruik zijn. Om de groene uitstraling van het gebied te behouden is de aanleg van een landgoed of het gebruik van de gronden als paardenweide wenselijk. Aan de westzijde van het gebied – achter de percelen aan de burgemeester Overdorpstraat – is een uitbreiding van Nieuwe-Tonge voorzien. Deze uitbreiding voorziet in maximaal 75 woningen, inclusief al bestaande rechten. Bestaande rechten uit het voorgaande bestemmingsplan zijn deels komen te vervallen, maar kunnen in dit nieuwe overgangsgebied geëffectueerd worden. Daarnaast is ook de aanleg van een nieuwe erftoegangsweg wenselijk om de toekomstige woningen te bereiken. Om deze nieuwe uitbreiding van maximaal 75 woningen en de nieuwe erftoegangsweg mogelijk te maken is in het bestemmingsplan een wetgevingszone / wijzigingsbevoegdheid opgenomen. Ook moet de waterstructuur worden hersteld, aangevuld en/of verbeterd worden. Deze wetgevingszone / wijzigingsbevoegdheid is gebaseerd op de voorgenomen plannen, welke vertaald zijn in een schets, aangevuld met algemene randvoorwaarden. Ter verduidelijking is een schets opgenomen (afbeelding 3).

#### *IIb. Nieuwe woning*

Het gebied tussen de Molendijk 118 en 120 maakt in de toekomst een nieuwe woning mogelijk. Deze woning is mogelijk door gebruik te maken van de opgenomen wetgevingszone / wijzigingsbevoegdheid. Aan deze wetgevingszone / wijzigingsbevoegdheid zijn regels gebonden waaraan moet worden voldaan.

#### *IIc. Nieuw landgoed*

In het agrarische landschap ten noordwesten van het bos wordt het middels een wetgevingszone / wijzigingsbevoegdheid mogelijk gemaakt een landgoed met maximaal drie wooneenheden te realiseren. Het landgoed moet minimaal 5 hectare groot zijn voordat tot realisatie kan worden overgegaan. Het oppervlakte van de gebouwen ten behoeve van de woningen bedraagt maximaal 1.000 m2 . De bijbehorende wijzigingsregels stellen ook overige voorwaarden aan het op te richten landgoed.

*Afbeelding 3: De voorgestelde plannen in het overgangsgebied*

# *IId. Ontsluiting Nieuwe Tonge*

Ter verbetering van de ontsluiting van Nieuwe-Tonge op de N215 en het verhogen van de verkeersveiligheid zijn er plannen voor een nieuwe ontsluiting ontwikkeld. Die plannen bestaan (globaal) uit het afsluiten van de Molendijk voor gemotoriseerd verkeer; de aanleg van een fietsvoetgangerstunnel aldaar. Voor de ontsluiting van het bedrijventerrein d'n Tram wordt een nieuwe rotonde aangelegd.

De hoofdontsluiting van Nieuwe-Tonge komt te liggen bij de Oudelandsedijk. Daar is een flyover gepland. De ontsluitingsstructuur zal gefaseerd worden aangelegd en wordt passend geacht om de binnen dit bestemmingsplan opgenomen bestemmingen te realiseren.

# *IIIa. Uitbreiding Tieleman*

Het constructiebedrijf Tieleman is op het perceel Langeweg 12a gevestigd. Het perceel ten westen van het huidige bedrijfsperceel (voormalige Agriland) is door twee bedrijven aangekocht. Omdat al een procedure is gevolgd voor de uitbreiding van Tieleman, is deze gewenste eindsituatie bij recht in het bestemmingsplan opgenomen.

#### <span id="page-16-0"></span>**2.5 Juridische aspecten**

# **2.5.1 Planmethodiek**

De bestemmingsregeling kent een gedetailleerde opzet. Dat wil zeggen dat voor ieder perceel de bouwmogelijkheden zijn vastgelegd: in dit geval is per perceel door middel van een bouwvlak aangegeven waar de hoofdbebouwing (het belangrijkste gebouw op een perceel) gebouwd mag worden. Per bouwvlak is vervolgens bepaald welke goot- of de bouwhoogte de hoofdbebouwing mag hebben.

Naast de bebouwingsmogelijkheden, is in het plan ook het toegestane gebruik van de gronden bepaald. Dit is vastgelegd in de bestemmingsomschrijving van iedere bestemming.

Tenslotte is in de regels bij het plan nog een aantal flexibiliteitbepalingen (afwijkingen en wijzigingen) opgenomen die burgemeester en wethouders de mogelijkheid bieden om bij de uitvoering van het plan af te wijken van de algemene bestemmingsregeling. Bijvoorbeeld voor extra bebouwingsmogelijkheden op het perceel. Bij toepassing van de flexibiliteitbepalingen wordt afgewogen of gebruikmaking van deze bevoegdheid niet leidt tot de aantasting van belangen van derden.

# **2.5.2 Regels**

De regels bestaan uit vier hoofdstukken:

- Inleidende regels (hoofdstuk 1)
- Bestemmingsregels (hoofdstuk 2)
- Algemene regels (hoofdstuk 3)
- Overgangs- en slotregels (hoofdstuk 4)

Hierna wordt een korte toelichting gegeven op de in het plan voorkomende bestemmingen.

# *Hoofdstuk 1 Inleidende regels*

In dit hoofdstuk is een aantal begrippen verklaard dat wordt gebruikt in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

# *Hoofdstuk 2 Bestemmingsregels*

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Tevens zijn, waar mogelijk, flexibiliteitsbepalingen opgenomen.

#### *Agrarisch met waarden – 1*

Alle agrarische gronden binnen het plangebied hebben de bestemming 'Agrarisch met waarden - 1'. Met deze bestemming wordt aangesloten op de bestemming van de agrarische gronden in het bestemmingsplan 'Sommelsdijk'. Binnen de bestemming is een grondgebonden agrarisch bedrijf toegestaan. Ter plaatse van de aanduiding 'specifieke vorm van agrarisch – imkerij' is een imkerij toegestaan. Voor een biologisch bestrijdingsbedrijf is de aanduiding 'specifieke vorm van agrarisch – biologisch bestrijdingsbedrijf' opgenomen. Per bedrijf is één bedrijfswoning toegestaan.

#### *Bedrijf*

De bestaande bedrijven hebben een bedrijfsbestemming. Bedrijfsactiviteiten in milieucategorie 1 en 2 zijn binnen deze bestemming zondermeer mogelijk. Zelfstandige detailhandel is uitgesloten, evenals risicovolle inrichtingen, geluidzoneringsplichtige inrichtingen, horeca en zelfstandige kantoren. Bedrijfsgebonden kantoren en productiegebonden detailhandel ondergeschikt aan de bedrijfsfunctie zijn wel toegestaan. Binnen de bestemming zijn een aantal aanduidingen opgenomen. Het betreft een aanduiding voor een hoveniersbedrijf, garagebedrijf, showroom, timmerwerkbedrijf en een verkooppunt motorbrandstoffen met en zonder lpg. Voor het verkooppunt motorbrandstoffen met lpg geldt een maximale milieucategorie van 3.1. Aan de Westdijk 31 is uit milieuoverwegingen een bedrijfswoning uitgesloten. Mede gezien het voorgaande is ter plaatse een aanduiding 'bedrijfswoning uitgesloten' opgenomen.

#### *Bedrijf – Nutsvoorziening*

Voor nutsvoorzieningen is een aparte bestemming opgenomen.

#### *Bedrijventerrein*

Binnen deze bestemming zijn bedrijfsactiviteiten in milieucategorie 1 tot en met 3.2 toegestaan. Zelfstandige detailhandel is uitgesloten, evenals risicovolle inrichtingen, geluidzoneringsplichtige inrichtingen, horeca en zelfstandige kantoren. Bedrijfsgebonden kantoren en productiegebonden detailhandel wel toegestaan. Per bedrijf is maximaal één bedrijfswoning toegestaan. Ter plaatse van de percelen waar op basis van het voorgaande bestemmingsplan agrarische hulp- en nevenbedrijven waren toegestaan is de aanduiding 'specifieke vorm van bedrijf – agrarisch aanverwante bedrijven' opgenomen.

De bouwvlakken kunnen tot het aangegeven bebouwingspercentage worden bebouwd. Indien geen bebouwingspercentage is opgenomen, mag het bouwvlak volledig worden bebouwd. De maximale goothoogte van gebouwen is met een aanduiding aangegeven.

Ter plaatse van de aanduiding 'specifieke vorm van agrarisch – graanhandel' is een agrarisch handels- of exportbedrijf en graanhandel met olieperserij en olieraffinaderij tot en met milieucategorie 4.1 toegestaan. Ter plaatse van deze aanduiding zijn tevens twee bedrijfswoningen toegestaan. Daarnaast gelden ter plaatse van de aanduiding nog een aantal specifieke bouwregels conform het voorgaande bestemmingsplan dat destijds voor dit perceel is opgesteld.

# *Bos*

Voor het aanwezige bos in het zuidoosten van het bestemmingsplan is de bestemming bos opgenomen. Deze bestemming beschermt het aanwezige bosgebied zoveel mogelijk. Bouwmogelijkheden zijn beperkt mogelijk.

# *Centrum*

De bestemming 'Centrum' is opgenomen voor het centrumgebied van Nieuwe-Tonge ter plaatse van de Voorstraat en de Zuiddijk. Binnen deze bestemming zijn ten behoeve van het op peil houden van het voorzieningenniveau allerlei detailhandel- en dienstverlenende functies alsmede horecabedrijven uit klasse 1 en 2 mogelijk. Ook wonen wordt binnen deze bestemming mogelijk gemaakt.

# *Detailhandel*

Voor de supermarkt aan de Westdijk is een bestemming 'Detailhandel' opgenomen. Binnen de bestemming is een detailhandelsbedrijf met bijbehorende voorzieningen toegestaan.

# *Gemengd*

Binnen de bestemming 'Gemengd' zijn meerdere functies mogelijk, te weten detailhandel (tot maximaal 200 m2 per vestiging), dienstverlening en wonen alsmede bijbehorende voorzieningen.

#### *Groen*

De openbare hoofdgroenstructuur in het plangebied is als 'Groen' bestemd. Overige kleinschaligere groengebieden worden binnen de verkeersbestemming opgenomen.

#### *Horeca*

Voor wegrestaurant 'De Tram' is een horecabestemming opgenomen. Binnen de bestemming is een horecabedrijf uit klasse 1 of 2 toegestaan alsmede bijbehorende voorzieningen.

#### *Kantoor*

Binnen het plangebied aanwezige zelfstandige kantoren hebben een bestemming 'Kantoor', met daarbij behorende ondergeschikte functies.

#### *Maatschappelijk*

Scholen, zorginstellingen, sociaal-culturele voorzieningen, levensbeschouwelijke voorzieningen en vergelijkbare maatschappelijke voorzieningen hebben de bestemming 'Maatschappelijk'. Binnen deze bestemming is uitwisseling van de genoemde functies mogelijk. Ter plaatse van de aanduiding 'specifieke vorm van maatschappelijk – pastorie' is het toegestaan een pastorie te realiseren.

# *Maatschappelijk – Begraafplaats*

De begraafplaats aan het Korteweegje heeft de bestemming 'Maatschappelijk – Begraafplaats' gekregen. Binnen de bestemming zijn naast de begraafplaats ook parkeervoorzieningen mogelijk.

## *Recreatie – Dagrecreatie*

Op de gronden met de bestemming 'Recreatie – Dagrecreatie' zijn garages, bergplaatsen, duivenhokken en daarmee gelijk te stellen bouwwerken mogelijk indien op de verbeelding een bouwvlak is opgenomen. Voor bepaalde locaties is bebouwing niet gewenst en is geen bouwvlak opgenomen. Tevens zijn agrarische activiteiten en aan de functie gebonden parkeervoorzieningen toegestaan. Ter plaatse van de bouwaanduiding maximum bebouwd oppervlak is ten hoogste 30 m2 aan bebouwing per perceel toegestaan.

# *Recreatie – Paardenwei*

De gronden met de bestemming 'Recreatie – Paardenweide' zijn bestemd voor paardenweiden, paden en dagrecreatieve voorzieningen. Binnen de bestemming is het oppervlak aan gebouwen beperkt tot 30 m2 per perceel.

#### *Recreatie – Volkstuin*

Voor de volkstuinencomplexen die binnen het plangebied liggen, is een bestemming 'Recreatie – Volkstuin' opgenomen. Binnen de bestemming zijn volkstuinen toegestaan alsmede parkeervoorzieningen.

# *Tuin*

De voortuinen en zijtuinen op hoeksituaties bij woningen zijn als 'Tuin' bestemd. Binnen deze bestemming is erfbebouwing niet toegestaan.

#### *Verkeer*

In het plan is onderscheid gemaakt in de hoofdverkeerstructuur en de overige gebieden. De hoofdverkeerstructuur met de doorgaande wegen heeft de bestemming 'Verkeer'. Binnen deze bestemming zijn ook bermen, watergangen en straatmeubilair toegestaan.

#### *Verkeer – Verblijfsgebied*

De verblijfsgebieden, zoals woonstraten en pleinen zijn bestemd als 'Verkeer - Verblijfsgebied'.

#### *Water*

De hoofdwatergangen en hoofdwaterstructuur in het plangebied hebben de bestemming 'Water'.

#### *Wonen*

De bestaande woningen hebben een woonbestemming. Ondergeschikt aan de woonfunctie mag binnen de bestemming een beroep of bedrijf aan huis worden uitgevoerd. Om de recreatieve mogelijkheden binnen de gemeente te vergroten, is, conform de Notitie Verblijfsrecreatie, bed- en breakfast in het hoofd- en bijgebouw toegestaan.

De hoofdbebouwing is in een bouwvlak opgenomen. Daarbij is onderscheid gemaakt in vrijstaande, twee-aaneengebouwde, twee-aaneengebouwde of aaneengebouwde, aaneengebouwde en gestapelde woningen. Voor aaneengebouwde woningen is een bouwstrook ingetekend, voor twee-aaneengebouwde en vrijstaande woningen zijn individuele bouwvlakken ingetekend. Voor het bepalen van de diepte van de bouwvlakken worden de volgende uitgangspunten aangehouden:

- kleine percelen: 8 meter;
- gemiddelde percelen: 10 meter;
- grote percelen: 12 meter;
- afwijkende maatvoering bij bijzondere omstandigheden.

Het aantal woningen mag niet toenemen, tenzij anders in het bestemmingsplan is aangegeven. De toegestane goothoogtes uit de vigerende bestemmingsplannen zijn overgenomen en op de verbeelding weergegeven. Afwijkende bestaande hoogtes worden bestemd.

Aan- en uitbouwen, bijgebouwen en overkappingen mogen zowel binnen als buiten het bouwvlak worden gebouwd met dien verstande dat de afstand van aan- en bijgebouwen tot aan de voorgevellijn minimaal 3 meter bedraagt. Bestaande afwijkingen ten opzichte van de afstand tot de voorgevellijn mogen blijven bestaan. Hiervoor is een algemene regeling opgenomen, waarin bestaande afwijkingen positief worden bestemd. Daarnaast is de maximale oppervlakte en hoogte vastgelegd.

Burgemeester en wethouders beogen met het vaststellen van de beleidsnotitie 'Huisvestingsbeleid buitenlandse weknemers' heldere kaders vast te stellen om, in afwijking van het toegestane gebruik van gebouwen en gronden, de huisvesting van buitenlandse werknemers mogelijk te maken. Daar waar wordt afgeweken van de verleende vergunning of waar de huisvesting leidt tot enige vorm van overlast treden burgemeester en wethouders op grond van hun bevoegdheid handhavend op.

Aan de Kerkring 21 is een aanduiding 'specifieke vorm van wonen – logiesgebouw' opgenomen. Deze aanduiding is opgenomen zodat regels worden gesteld omtrent het maximaal toegestane aantal verblijfseenheden en personen. Voor de Kerkring 21 ligt het maximum aantal verblijfseenheden op 6, waarin maximaal 11 personen mogen verblijven. Het parkeren ten behoeve van deze 11 personen dient op eigen terrein plaats te vinden.

#### *Leiding – Riool*

Voor de aanwezige persleiding is een dubbelbestemming 'Leiding – Riool' opgenomen. Ter plaatse van deze dubbelbestemming gelden beperkingen met betrekking tot de bouwmogelijkheden.

#### *Waarde – Archeologie*

De voor 'Waarde – Archeologie' aangewezen gronden zijn, behalve voor de daar voorkomende bestemmingen, mede bestemd voor archeologische waarden. De belangen van de dubbelbestemming zijn primair ten opzichte van de belangen van de ander daar voorkomende bestemmingen. Op de voor 'Waarde – Archeologie' bestemde gronden mogen geen bouwwerken worden gebouwd die dieper reiken dan 0,5 m en die een grondoppervlakte hebben groter dan 500 m2 .

#### *Waarde – Archeologie 1*

De voor 'Waarde – Archeologie 1' aangewezen gronden zijn, behalve voor de daar voorkomende bestemmingen, mede bestemd voor archeologische waarden. De belangen van de dubbelbestemming zijn primair ten opzichte van de belangen van de ander daar voorkomende bestemmingen. Op de voor 'Waarde – Archeologie 1' bestemde gronden mogen geen bouwwerken worden gebouwd die dieper reiken dan 0,3 m en die een grondoppervlakte hebben groter dan 100 m2 .

#### *Hoofdstuk 3 Algemene regels*

In deze paragraaf worden, in aanvulling op de bestemmingsbepalingen, aanvullende regels gesteld.

#### *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning niet opnieuw in beschouwing mag worden genomen.

#### *Algemene bouwregels*

In dit artikel is een aantal aanvullende bouwregels opgenomen dat voor alle bestemmingen kan gelden. Het gaat bijvoorbeeld om extra bouwmogelijkheden voor ondergeschikte bouwdelen zoals balkons, galerijen en kelders, maar ook om beperking van bouwmogelijkheden als gevolg van, bijvoorbeeld milieuwetgeving en de geldende keur.

#### *Algemene gebruiksregels*

In de algemene gebruiksregels is een algemeen verbod op strijdig gebruik opgenomen, en wordt een aantal voorbeelden genoemd wat in ieder geval als strijdig gebruik wordt beschouwd.

#### *Algemene aanduidingsregels*

Aanvullend op de (algemene) bouwregels gelden enkele bijzondere bouwbepalingen die met een aanduiding in de geometrische plaatsbepaling zijn weergegeven, waaronder voor rijksmonumenten en karakteristieke bebouwing, de molenbiotoop en een veiligheidszone.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen. In het artikel is een aantal algemene afwijkingen opgenomen, dat middels een omgevingsvergunning kan worden verleend. Het betreft een standaardregeling die het mogelijk maakt om bij de uitvoering van bouwplannen beperkte afwijkingen van het plan bij een omgevingsvergunning mogelijk te maken. Het gaat bijvoorbeeld om een geringe overschrijding van de toegestane bouwhoogte of het mogelijk maken van de bouw van schakelkastjes (nutsgebouwtjes) in het openbare gebied.

#### *Algemene wijzigingsregels*

In dit artikel is een aantal algemene wijzigingsregels opgenomen. Het betreft een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken die niet met een omgevingsvergunning voor afwijken geregeld kunnen worden. Het betreft bijvoorbeeld een geringe wijziging van de bestemmingsgrens. Daarnaast zijn zes wijzigingsgebieden opgenomen waaraan verschillende randvoorwaarden zijn gekoppeld.

# *Algemene procedureregels*

Dit artikel regelt de procedure die burgemeester en wethouders dienen te volgen indien toepassing wordt gegeven aan de in dit plan opgenomen afwijkings-, nadere eisen- of wijzigingsregels.

# *Overige regels*

In dit artikel is opgenomen dat daar waar wordt verwezen naar andere wettelijke regelingen, wordt geduid op de regelingen zoals die luidden op het tijdstip van de ter-inzage-legging van het ontwerp van het bestemmingsplan.

# *Hoofdstuk 4 Overgangs- en slotregels*

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

## **2.5.3 Geometrische plaatsbepaling**

Voor het verbeelden van de geometrisch bepaalde bestemmingen is een GBKN-ondergrond gebruikt. Dit bestand is opgebouwd in coördinaten in het stelsel van de Rijksdriehoeksmeting, of kortweg Rijksdriehoekscoördinaten (ook wel: RD-coördinaten). Dit zijn de coördinaten die in Nederland worden gebruikt als grondslag voor ondermeer geografische aanduidingen, waarbij de exacte locatie van een gebied wordt vastgelegd. In het plan is met behulp van lijnen, coderingen en arceringen aan gronden (en in dit geval ook wateren) een bepaalde bestemming toegekend. Binnen een bestemmingsvlak zijn met aanduidingen nadere regels aangegeven. Op een afdruk van de geometrische plaatsbepaling, de verbeelding, zijn alle bestemmingen en aanduidingen naast elkaar zichtbaar.

<span id="page-23-0"></span>*Bestemmingsplan ''Nieuwe-Tonge'' Toelichting vastgesteld*

# **3 Ruimtelijke Ordening**

- <span id="page-24-0"></span>**3.1 Kader**
# **3.1.1 Nationaal beleid**

#### *Structuurvisie Infrastructuur en Ruimte*

De Structuurvisie Infrastructuur en Ruimte (SVIR) is op 13 maart 2012 inwerking getreden. Deze structuurvisie vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op Rijksniveau en is de 'kapstok' voor bestaand en nieuw Rijksbeleid met ruimtelijke consequenties. In de structuurvisie schetst het Rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste Rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het Rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's.

Ter versterking van het vestigingsklimaat in de stedelijke regio's rondom de main-, brain- en greenports geldt een gebiedsgerichte, programmatische urgentieaanpak. In krimpregio's wordt het interbestuurlijke programma bevolkingsdaling doorgezet.

De MIRT-regio Zuidvleugel omvat de provincie Zuid-Holland, het Groene Hart en (een deel van) de Zuidwestelijke Delta. Opgaven van nationaal belang in dit gebied zijn:

- versterking van de primaire waterkeringen (hoogwaterbeschermingsprogramma), het behouden van het kustfundament en het samen met decentrale overheden uitvoeren van de gebiedsgerichte deelprogramma's Rijnmond-Drechtsteden, Kust, Rivieren en Zuidwestelijke Delta van het Deltaprogramma;
- het samenwerken met decentrale overheden in de generieke deelprogramma's Veiligheid, Zoet water en Nieuwbouw en Herstructurering van het Deltaprogramma;

Nieuwe-Tonge maakt deel uit van de gemeente Goeree-Overflakkee. Samenwerking met decentrale overheden vindt plaats op het gebied van veiligheid, zoet water en nieuwbouw en

herstructurering van het Deltaprogramma. Daarnaast vinden geen rechtstreekse ontwikkelingen plaats in Nieuwe-Tonge.

# *Besluit algemene regels ruimtelijke ordening (Barro)*

Het Rijk legt met het Besluit algemene regels ruimtelijke ordening (Barro), de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds is het Barro aangevuld met onderwerpen uit de Structuurvisie Infrastructuur en Ruimte (SVIR). Het besluit is op 30 december 2011 in werking getreden.

Onderwerpen waarvoor het Rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien geldende bestemmingsplannen niet voldoen aan het Barro dan moeten deze binnen drie jaar na inwerkingtreding van het besluit zijn aangepast.

Bij besluit van 28 augustus 2012 (inwerking getreden op 1 oktober 2012) is het Barro aangevuld met de ruimtevraag voor de onderwerpen hoofdinfrastructuur (reserveringen voor hoofdwegen en landelijke spoorwegen en vrijwaring rond Rijksvaarwegen), de elektriciteitsvoorziening, het regime van de herijkte ecologische hoofdstructuur en waterveiligheid (bescherming van primaire waterkeringen en bouwbeperkingen in het IJsselmeergebied).

Ook is bij besluit van 28 augustus 2012 het Besluit ruimtelijke ordening (Bro) aangepast. In het Bro is de ladder voor duurzame verstedelijking (duurzaamheidsladder) opgenomen. Als gevolg van deze wijziging zijn gemeenten en provincies verplicht om in de toelichting van een ruimtelijk besluit de duurzaamheidsladder op te nemen, wanneer een zodanig besluit een nieuwe stedelijke ontwikkeling mogelijk maakt.

Binnen het plangebied bevinden zich geen ruimtelijke belangen zoals benoemd in het Barro. Een doorvertaling is dan ook niet benodigd. Daarnaast vinden geen rechtstreekse stedelijke ontwikkelingen plaats. Toetsen aan de duurzaamheidladder is dan ook niet benodigd.

# **3.1.2 Provinciaal beleid**

# *Provinciale structuurvisie; Visie op Zuid-Holland, ontwikkelen met schaarse ruimte*

Op basis van de Wro moeten gemeenten, provincies en Rijk hun beleid neerleggen in één of meer structuurvisies. Het provinciebestuur van Zuid-Holland heeft ervoor gekozen één integrale ruimtelijke structuurvisie voor Zuid-Holland te ontwikkelen. Het uitgangspunt is *"lokaal wat kan, provinciaal wat moet"*. In de provinciale structuurvisie geeft de provincie aan wat zij als provinciaal belang beschouwt en hoe zij daarop wil gaan sturen.

Provinciale Staten stelden op 2 juli 2010 de provinciale Structuurvisie, de Verordening Ruimte (de realisatie van de structuurvisie, zie ook hierna) en de Uitvoeringsagenda definitief vast. Vanaf dat moment gelden de Streekplannen, inclusief eventuele partiële herzieningen, en de Nota Regels voor Ruimte niet langer als vigerend beleids- en toetsingskader. Bij de vaststelling is evenwel geconstateerd dat het voor een aantal onderwerpen en dossiers nog niet mogelijk was een passende oplossing op te nemen. Daarom zijn een eerste (23 februari 2011) en tweede herziening (29 februari 2012) van de Provinciale Structuurvisie en de Verordening Ruimte opgesteld welke werden vastgesteld door Provinciale Staten. Ook worden jaarlijks actualiseringen vastgesteld.

De structuurvisie bevat het ruimtelijk beleid tot 2020 met een doorkijk naar 2040. Het accent ligt op sturing vooraf en sturing op kwaliteit.

Het beleid gaat in op verschillende provinciale belangen. Van belang voor het plan is de bundeling van verstedelijking, infrastructuur, voorzieningen en economische activiteiten gericht op concentratie en functieafstemming (knopen- en locatiebeleid). Verder dient kansrijke en innovatieve binnenstedelijke verdichting plaats te vinden, vooral rond openbaar vervoerknooppunten. Ook is de opvang van de bevolkingsgroei in het Groene Hart en de Delta in regionale, goed ontsloten kernen en daartoe aangewezen relatief verstedelijkte zones belangrijk.

Op de functiekaart is de kern Nieuwe-Tonge aangewezen als een stads- en dorpsgebied . Het in het oosten gesitueerde bedrijventerrein 'De Tram' is aangewezen als bedrijventerrein. De volkstuinen in het zuiden zijn vervolgens aangewezen als stedelijk groen. Als laatste geldt dat het overgangsgebied is aangewezen als agrarisch landschap met risico op verzilting.

Naast de hiervoor genoemde functiekaart bestaat er ook een kwaliteitskaart. Op deze kwaliteitskaart is de kern Nieuwe-Tonge aangewezen als dorpskern. Het omliggende landschap is aangewezen als zeekleipolderlandschap. Als laatste geldt dat de door het plangebied stromende kreek de Schuring als zodanig is aangewezen.

Omdat geen rechtstreekse ontwikkelingen in dit bestemmingsplan zijn toegelaten vormt de provinciale structuurvisie geen belemmering voor de haalbaarheid van dit bestemmingsplan.

# *Provinciale Verordening Ruimte; ontwikkelen met schaarse ruimte*

Om het provinciale ruimtelijke belang, zoals beschreven in de provinciale structuurvisie, te kunnen uitvoeren is, onder meer, de provinciale verordening opgesteld. In de provinciale verordening zijn de zaken die generiek van aard zijn (relevant voor alle gemeenten of een bepaalde groep gemeenten) en in eerste instantie vooral een werend of beperkend karakter hebben vastgelegd. De provincie acht de borging hiervan van groot belang.

Tevens zijn de nationale belangen zoals vastgelegd in de AMvB Ruimte ook in de provinciale verordening opgenomen ten behoeve van een doorwerking in de gemeentelijke bestemmingsplannen.

Tot slot zijn in de verordening regels gesteld over de inhoud van bestemmingsplannen en de inhoud van de toelichting van bestemmingsplannen. De verordening heeft slechts betrekking op een beperkt aantal onderwerpen. Bij het opstellen van bestemmingsplannen dient daarom ook rekening te worden gehouden met ander provinciaal beleid. Bovendien moet worden voldaan aan de overige wet- en regelgeving.

Het plangebied ligt in zijn geheel binnen de bebouwingscontouren. Een groot deel van het plangebied is ook aangewezen als woongebied. Dit geldt onder ander voor het bedrijventerrein 'De Tram'. Op dit bedrijventerrein zijn nieuwe bedrijfswoningen uitgesloten.

Binnen het plangebied ligt ook nog een molen. Deze molen kent een molenbiotoop met een omvang van 400 meter, gemeten vanaf het middelpunt van de molen. Binnen deze molenbiotoop zijn regels gesteld omtrent nieuwe bebouwing en beplanting. Zo geldt dat binnen een straal van 100 meter dat geen nieuwe bebouwing mag worden opgericht of beplanting aanwezig zijn, hoger dan het onderste punt van de verticaal staande wiek. Binnen de straal tussen 100 meter en 400 meter geldt binnen de bebouwingscontour de 1 op 30-regel. Voor de straal tussen 100 meter en 400 meter buiten de bebouwingscontour geldt de 1 op 100-regel.

Nieuwe bedrijfswoningen zijn in dit bestemmingsplan uitgesloten. Daarnaast zijn ter bescherming van de molenbiotoop twee gebiedsaanduidingen opgenomen. Dit betreffen de gebiedsaanduidingen 'vrijwaringszone - molenbiotoop 100m' en 'vrijwaringszone - molenbiotoop 400m'.

Gezien het voorgaande zijn de regels die zijn gesteld in de Provinciale Verordening Ruimte doorvertaald in dit bestemmingsplan. Het bestemmingsplan wordt daarom haalbaar geacht.

# **3.1.3 Regionaal beleid**

# *Intergemeentelijke structuurvisie Goeree – Overflakkee*

In de Intergemeentelijke Structuurvisie Goeree-Overflakkee (RSG) worden de ruimtelijke, sociaal-culturele en economische aspecten integraal behandeld en wordt de ruimtelijke koers van het eiland tot 2030 uitgezet. Dit betekent dat fundamentele keuzen gemaakt worden. De waargenomen trend van sociaal-economische terugloop dient te worden doorbroken. Enerzijds zonder de kernkwaliteiten van het eiland (kust, rust, natuur en ruimte) uit het oog te verliezen. Anderzijds door ruimte te bieden aan kwalitatieve plannen voor het eiland. De RSG bestaat uit twee documenten, een visie en een onderbouwend analysedocument.

De intergemeentelijke structuurvisie is in december 2010 vastgesteld. In de RSG wordt de volgende centrale visie geschetst: Goeree-Overflakkee is een authentiek en vitaal belevingseiland in de Delta. Daarin is het ontspannen wonen, werken en recreëren in dorpen en landschappen met een hoge herkenbare ruimtelijke kwaliteit. Duurzaamheid staat hoog in het vaandel. De belangrijkste economische peiler is de toeristische sector. Ook andere economische initiatieven zijn welkom, als zij qua aard en schaal inpasbaar zijn in de cultuurhistorisch waardevolle landschapsstructuur en het open agrarisch karakter van het eiland.

# *Nieuwe-Tonge*

In de intergemeentelijke structuurvisie Goeree-Overflakkee is het plangebied aangewezen als bestaand/nieuw dorpsgebied en bedrijventerrein. Daarnaast geldt het overgangsgebied als een uitbreidingslocatie binnen de contour.

De gewenste eindsituatie in Nieuwe-Tonge sluit aan op het gestelde in de intergemeentelijke structuurvisie. Het bedrijventerrein 'De Tram' is als zodanig bestemd. De uitbreidingslocatie overgangsgebied zal deels voor woondoeleinden worden benut, maar ook een

paardenweide/landgoed is hier wenselijk. De vraag naar nieuwe woningen binnen de voormalige gemeente Middelharnis bedroeg 624 woningen tot 2030. In dit bestemmingsplan wordt een deel van deze woningbouw mogelijk gemaakt doordat een wetgevingszone / wijzigingsbevoegdheid in het overgangsgebied is opgenomen. Deze wetgevingszone / wijzigingsbevoegdheid staat het toe woningen te bouwen, mits aan de gestelde randvoorwaarden wordt voldaan.

Gezien het voorgaande sluit het bestemmingsplan aan op het gesteld uit de intergemeentelijke structuurvisie Goeree-Overflakkee.

# *Bedrijventerreinenstrategie Goeree-Overflakkee*

Deze strategie voor bedrijventerreinen in Goeree-Overflakkee is opgesteld in 2009. De strategie:

- biedt inzichten in de huidige stand van zaken (kwalitatief als kwantitatief) tussen vraag en aanbod in de regio, alsmede de programmering en fasering van projecten;
- levert een toetsingskader op voor investeringen voor de gemeenten, de regio en de markt;
- biedt op hoofdlijnen handvatten voor de aanpak, herstructurering en invulling van bedrijventerreinen in de toekomst;
- levert bouwstenen op voor een uitvoeringsprogramma waarmee de strategie te realiseren valt (indicatieve planning en macro kosten);
- levert richtlijnen op voor de vormgeving van samenwerking in de regio die noodzakelijk is de relatie tussen.

In deze bedrijventerreinstrategie is het bedrijventerrein 'De Tram' aangewezen als een bedrijventerrein waar geen acties ondernomen hoeven te worden. In dit bestemmingsplan komen dan ook geen ontwikkelingen voor op het bedrijventerrein 'De tram'.

Dit bestemmingsplan sluit aan op het gestelde in de bedrijvenstrategie van het eiland Goeree-Overflakkee. De bedrijventerreinstrategie vormt dan ook geen belemmering voor de haalbaarheid van dit bestemmingsplan.

# **3.1.4 Gemeentelijk beleid**

# *Toekomstvisie Middelharnis 2020*

Op donderdag 5 februari 2009 is de toekomstvisie ''Middelharnis 2020'' vastgesteld door de gemeenteraad. In deze visie wordt ingegaan op de kleine kernen, Sommelsdijk en Middelharnis en het eiland Goeree-Overflakkee. Met betrekking tot Sommelsdijk en Middelharnis is de visie gericht op een vitaal centrum. Hierbij komt naar voren dat niet ingespeeld gaat worden op schaalvergroting. Hiermee wordt verstedelijking voorkomen. Andere belangrijke aspecten die aan bod komen zijn:

- het afstemmen van de woningbouw op de behoefte;
- het nastreven van een verdere kwaliteitsverbetering van het winkelcentrum;
- het vergroten van de aantrekkelijkheid van de jachthaven met kades;
- het vergroten van de veiligheid op straat en het aanpakken van sluiproutes in het verkeer;
- het verminderen van de drugs- en alcoholproblematiek;
- het nastreven van de realisering van een randweg en parkeergarage;
- het streven naar een uitbreiding van het aantal culturele voorzieningen;
- het nastreven van de realisering van een jeugdcentrum;
- het streven naar een uitbreiding van het aantal regionale voorzieningen op het gebied van onderwijs, zorg en welzijn alsmede op het gebied van sport en recreatie;
- het onderzoeken van de praktische haalbaarheid en betaalbaarheid van de geschetste impuls voor Sommelsdijk / Middelharnis (ontwikkeling jachthaven e.o. en uitbreiding specifieke zorginstellingen).

De toekomstvisie gaat verder in op de kern Nieuwe-Tonge. Er wordt voornamelijk ingespeeld op het realiseren van betaalbare nieuwbouw voor jongeren en ouderen. Het opnemen van een wetgevingszone / wijzigingsgebied in het overgangsgebied maakt de bouw van woningen mogelijk.

Gezien het voorgaande is met dit bestemmingsplan aangesloten op het gestelde uit de toekomstvisie 'Middelharnis 2020'. De toekomstvisie 'Middelharnis 2020' vormt dan ook geen belemmering voor de haalbaarheid van dit bestemmingsplan.

# <span id="page-29-0"></span>**3.2 Onderzoek**

Zowel op Rijks-, provinciaal en gemeentelijk beleid zijn geen belemmeringen te verwachten. Provinciaal gezien is aangesloten op Verordening Ruimte. Nieuwe bedrijfswoningen zijn niet toegestaan. Ook de bestaande molen is beschermd. Voor deze molen zijn twee gebiedsaanduidingen opgenomen die regels stellen over het bouwen van gebouwen en beplanting.

Ook is aangesloten op het gemeentelijk beleid. De intergemeentelijke structuurvisie Goeree-Overflakkee spreekt over het voorzien van woningen binnen de voormalige gemeente Middelharnis. De looptijd van de intergemeentelijke structuurvisie loopt tot 2030. De toekomstvisie 'Middelharnis 2020' speelt hier op in door te stellen dat vooral voor jongeren en ouderen moet worden gebouwd. Dit geldt vooral voor de eigen bevolking.

# <span id="page-29-1"></span>**3.3 Conclusies**

Gezien het bovenstaande vormen het Rijks-, provinciaal en gemeentelijk beleid geen belemmering voor de haalbaarheid van dit bestemmingsplan.

# <span id="page-30-0"></span>**4 Mobiliteit**

# <span id="page-30-1"></span>**4.1 Kader**

# *Structuurvisie Infrastructuur en Ruimte*

De Structuurvisie Infrastructuur en Ruimte (SVIR) vervangt onder andere de Nota Mobiliteit en vormt de visie van het Rijk op het gebied van mobiliteit, bereikbaarheid, ruimte, milieu en leefbaarheid tot 2040.

De SVIR voorziet een groei in de mobiliteitsbehoefte tot 2030. Deze groei is het grootst in de Randstad en Brabant. Om de concurrentiekracht van Nederland te versterken, is een netwerk van hoogwaardige internationale verbindingen nodig, net als een goede nationale bereikbaarheid van onze belangrijkste economische regio's. Het Rijk zet de gebruiker van mobiliteit centraal. Het verknopen van verkeerssystemen en vervoerwijzen neemt daarbij een belangrijke plaats in, net als het beter benutten van infrastructuur, met een volwaardige plaats voor langzaam en recreatief verkeer. Het Rijk mikt op multimodale (keten)maatregelen die het gebruik van de capaciteit optimaliseren.

In de ambitie van het Rijk is Nederland in 2040 een bepalende speler in de transitie naar duurzame mobiliteit. In de SVIR gaat het Rijk vooral in op de transitie naar schone voertuigen, uitgewerkt in de duurzaamheidsagenda. Deze doet een beroep op bedrijfsleven (Green Deals) en decentrale overheden (Klimaatagenda).

#### *Strategisch Plan Verkeersveiligheid 2008 - 2020*

Het Strategisch Plan Verkeersveiligheid 2008 - 2020 van het Ministerie van Verkeer en Waterstaat geeft een visie weer op het aspect 'verkeersveiligheid' in Nederland. De ambitieuze doelen (qua verkeersdoden en -gewonden) uit de Nota Mobiliteit moeten worden omgezet in beleid. Drie pijlers daarin zijn: samenwerking, integrale aanpak en "Duurzaam Veilig". Het verkeersveiligheidsbeleid in Nederland van de afgelopen jaren was succesvol; dat moet worden gecontinueerd. Op basis van generieke maatregelen (maatregelen die in de basis overal gelden, die de afgelopen jaren al zijn ingezet en die moeten worden gecontinueerd) alsook met specifieke aandachtsgebieden zou dit kunnen worden bewerkstelligd. Het is van groot belang dat er een goede afstemming en samenwerking plaatsvindt met alle betrokken partijen.

#### *Provinciaal Verkeer- en Vervoerplan 2002 - 2020*

In het Provinciaal Verkeer- en Vervoer Plan (PVVP) van 21 januari 2004 beschrijft de provincie Zuid-Holland hoe zij de komende jaren haar beleid op het terrein van verkeer en vervoer vorm wil gaan geven. Daarbij komen onderwerpen aan de orde als bereikbaarheid, leefbaarheid en verkeersveiligheid.

De provincie Zuid-Holland kiest voor een beleid van beheerste groei van de mobiliteit. Daarbij moeten tegelijkertijd de individuele wensen en eisen die reizigers en het bedrijfsleven aan de kwaliteit van hun mobiliteit stellen niet uit het oog worden verloren. Om de bereikbaarheid en de kwaliteit van de leefomgeving in stand te houden is ten eerste een kwaliteitssprong van het openbaar vervoer op alle niveaus vereist.

Vervolgens dient een vermindering van congestie en een verbetering van de bereikbaarheid plaats te vinden. Om die reden worden kwaliteitseisen gesteld aan de trajectsnelheden van de verschillende typen wegverbindingen.

Tot slot wordt gestreefd naar een toename van het fietsgebruik. Daartoe zal een volwaardig fijnmazig netwerk van zowel verkeersveilige, sociaal veilige, als comfortabele verbindingen moeten worden gerealiseerd.

De groei van de mobiliteit mag niet ten koste gaan van de kwaliteit van de leefomgeving. Eén van de ambities van de provincie is dan ook het duurzaam verbeteren van de omgevingskwaliteit in Zuid-Holland door het oplossen van de belangrijkste knelpunten in de omgevingskwaliteit (te hoge uitstoot van vervuilende stoffen, geluidsoverlast en ruimtelijke versnippering) en het voorkomen van nieuwe knelpunten.

Op initiatief van de provincie (als wegbeheerder van de N215) is samen met het waterschap en de gemeente een verbeterplan opgesteld zoals in paragraaf 2.4 onder IId. is omschreven. Naast het verhogen van de verkeersveiligheid, heeft het plan ook ten doel de doorstroming op de N215 te verbeteren.

# <span id="page-31-0"></span>*Eigen wijze groei – regionaal economische visie Goeree-Overflakkee 2007-2020*

Deze economische visie uit 2007 gaat ook in op de mobiliteit van het eiland Goeree-Overflakkee. De N215 (Langeweg) in Nieuwe-Tonge is in de visie benoemd als een weg die in de toekomst een betere doorstroming dient te krijgen.

# **4.2 Onderzoek**

# *Huidige situatie*

De meest belangrijke ontsluitingswegen zijn de in het oosten liggende Langeweg (N215), de in het zuiden liggende Oudenlandsedijk en de Battenoordseweg, de in het westen liggende Verbindingsdijk en de Westdijk. Deze ontsluitingswegen vormen de belangrijkste entrees van Nieuwe-Tonge. Binnen de kern Nieuwe-Tonge zijn de Westdijk, de Molendijk, de Zuiddijk en het Korteweegje de belangrijkste ontsluitingswegen.

# *Toekomstige bereikbaarheid en parkeren*

Nadat het verkeersplan voor de N215 is gerealiseerd, beschikt de kern Nieuwe-Tonge over een beduidend betere ontsluitingsstructuur.

Uit het Verkennend Parkeeronderzoek 2011 is gebleken dat de openbare parkeervoorzieningen in Nieuwe-Tonge voldoende tot goed zijn. Nieuwe eindsituaties moeten voorzien in parkeren op eigen terrein.

Voor enkele gewenste situaties is een wetgevingszone / wijzigingsbevoegdheid in het bestemmingsplan opgenomen. Indien van deze bevoegdheid gebruik wordt gemaakt, dient vooraf de verkeersaantrekkende werking te worden bepaald.

## <span id="page-32-0"></span>**4.3 Conclusie**

Met dit bestemmingsplan wordt zowel op Rijks-, provinciaal als op regionaal beleid aangesloten. De herstructurering van de Langeweg (N215) draagt bij aan een betere doorstroming van het verkeer. Ook de verkeersveiligheid neemt hierdoor toe. Het aspect mobiliteit vormt gezien het voorgaande geen belemmering voor de haalbaarheid van dit bestemmingsplan.

#### <span id="page-33-0"></span>*Bestemmingsplan ''Nieuwe-Tonge'' Toelichting vastgesteld*

# **5 Natuur en landschap**

# <span id="page-34-0"></span>**5.1 Kader**

# *Soortenbescherming*

De Flora- en faunawet (hierna: Ffw) beschermt alle in het wild levende zoogdieren, vogels, reptielen en amfibieën. Van deze soortgroepen zijn alleen Huismuis, Bruine en Zwarte rat niet beschermd. Van de vissen, ongewervelde dieren (zoals vlinders, libellen en sprinkhanen) en planten zijn alleen de in de wet genoemde soorten beschermd.

De Ffw gaat uit van het "nee, tenzij"-principe. Dit betekent dat alleen onder bepaalde (zeer stringente) voorwaarden een inbreuk mag worden gemaakt op de bescherming van soorten en hun leefomgeving. Daarnaast beschermt de wet niet alleen soorten in het algemeen, maar ook individuen van soorten.

Voor ruimtelijke ingrepen die gevolgen hebben voor een beschermde soort en/of zijn leefgebied moet een ontheffing op grond van de Ffw worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van een bestemmingsplan dient duidelijk te zijn of en in hoeverre een ontheffing kan worden verkregen.

De wettelijk beschermde soorten zijn ingedeeld in de volgende vier categorieën.

- Meer algemene soorten (tabel 1 Ffw): voor deze soorten is een algemene vrijstellingsregeling van kracht in geval van ruimtelijke inrichting of ontwikkeling.
- Andere, niet algemeen voorkomende soorten (tabel 2 Ffw), met uitzondering van beschermde inheemse vogels: ontheffing is alleen mogelijk indien geen afbreuk wordt gedaan aan de gunstige staat van instandhouding van de soort. Er is echter geen ontheffing nodig indien gewerkt wordt volgens een gedragscode. Deze code dient door een sector of ondernemer zelf opgesteld te worden en dient vervolgens goedgekeurd te zijn door het ministerie van Economische Zaken, Landbouw en Innovatie (ELI).
- Strikt beschermde soorten (tabel 3 Ffw): voor deze soorten dient in geval van ruimtelijke inrichting of ontwikkeling altijd ontheffing te worden aangevraagd van de Ffw. Ontheffing wordt alleen verleend indien er geen alternatief is en geen afbreuk wordt gedaan aan de gunstige staat van instandhouding van de soort. Voor soorten in tabel 3 die ook op Bijlage IV van de Habitatrichtlijn (HR) voorkomen, wordt ontheffing echter alleen nog maar verleend indien er daarnaast een dwingende reden van groot openbaar belang is; dit is het gevolg van een uitspraak van de Raad van State1 .
- Beschermde inheemse vogels: deze vallen onder de Europese Vogelrichtlijn (VR). Ruimtelijke inrichting of ontwikkeling en dwingende redenen van groot openbaar belang zijn volgens een uitspraak van de Raad van State2 geen reden om ontheffing te verlenen.

<sup>1</sup> Zie ABRS 21 januari 2009, zaak nr. 200802863/1

<sup>2</sup> zie ABRS 13 mei 2009, zaak nr. 200802624/1

Ontheffing is uitsluitend toegestaan op basis van de ontheffingsgronden die in de VR zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.

Indien soorten van tabel 2 en/of 3 en/of vogels voorkomen, geldt dat een ontheffingsaanvraag niet aan de orde is indien mitigerende maatregelen (voorafgaand aan de ruimtelijke ontwikkeling) getroffen kunnen worden die het behoud van de functionaliteit van de voortplantings- en/of vaste rust- en verblijfplaatsen van de soorten garanderen. Ontheffing is dan niet nodig, omdat er geen sprake is van overtreding van de Ffw. Er kan worden volstaan met het werken volgens een ecologisch werkprotocol, dat moet worden opgesteld door een deskundige; ook bij het overzetten van dieren moet een deskundige worden betrokken. Eventueel kan overigens wel ontheffing worden aangevraagd (die dan wordt afgewezen) om de mitigerende maatregelen te laten goedkeuren.

Overigens geldt voor alle in het wild levende planten- en diersoorten de zogenaamde zorgplicht. Dit houdt in dat "voldoende zorg" in acht moet worden genomen voor alle planten en dieren en hun leefomgeving. Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

#### *Gebiedsbescherming*

ELI heeft in 1990 de Ecologische Hoofdstructuur (EHS) geïntroduceerd. De EHS bestaat uit een netwerk van natuurgebieden. Het doel van de EHS is de instandhouding en ontwikkeling van deze natuurgebieden om daarmee een groot aantal soorten en ecosystemen te laten voortbestaan.

Bescherming van (natuur)gebieden heeft daarnaast ook plaats middels de Natuurbeschermingswet. Daaronder vallen de volgende typen gebieden:

- Natura 2000-gebieden (Vogelrichtlijn- en Habitatrichtlijngebieden);
- Beschermde Natuurmonumenten;
- Wetlands.

Binnen beschermde natuurgebieden gelden (strenge) restricties voor ruimtelijke ontwikkelingen. Voor activiteiten of projecten die schadelijk zijn voor de beschermde natuur geldt een vergunningplicht.

# <span id="page-35-0"></span>**5.2 Onderzoek**

# *Soortenbescherming*

De bestaande en vigerende situatie is bestemd. Derhalve is geen nader onderzoek nodig. Wel gelden voor de opgenomen wetgevingszones / wijzigingsgebieden randvoorwaarden. Eén van deze randvoorwaarden betekent dat een flora- en faunaonderzoek moet worden voorgelegd. Uit dit onderzoek moet blijken of de bescherming van soorten en hun leefomgeving gewaarborgd is.

#### *Gebiedsbescherming*

Binnen het plangebied ligt geen Ecologische Hoofdstructuur (EHS). Omdat het bestemmingsplan geen rechtstreekse ontwikkelingen mogelijk maakt en omdat geen EHS aanwezig is, is compensatie voor de EHS niet benodigd. Wel zijn wetgevingszones / wijzigingsgebieden opgenomen. Aan deze wetgevingszones / wijzigingsgebieden is onder andere gekoppeld dat uit een zogenaamde Planologische Natuurtoetst moet worden voorgelegd. Uit dit onderzoek moet blijken of de bescherming van soorten en hun leefomgeving voldoende gewaarborgd is. Vooralsnog is het uitvoeren van een zogenaamde Planologische Natuurtoets niet benodigd.

Daarnaast maakt het plangebied ook geen deel uit van een gebied dat onder de Natuurbeschermingswet valt. Negatieve effecten op de instandhoudingsdoelstellingen voor de soorten en habitats waarvoor het nabijgelegen Natura2000-gebied 'Grevelingen' als zodanig is aangewezen, zijn op voorhand uitgesloten.

Het bosgebied in het zuidoosten van overgangsgebied is bestemd als 'Bos'. Binnen de bestemming zijn de gronden onder andere bestemd voor behoud van de aanwezige natuurwaarden.

#### <span id="page-36-0"></span>**5.3 Conclusie**

De bestaande en vigerende situatie is bestemd. Het plangebied maakt geen deel uit van de EHS. Ook maakt het plangebied maakt geen deel uit van een gebied dat onder de Natuurbeschermingswet valt. Negatieve effecten op de instandhoudingsdoelstellingen voor de soorten en habitats waarvoor het nabijgelegen Natura2000-gebied 'Grevelingen' als zodanig is aangewezen, zijn op voorhand uitgesloten.

Het aspect flora en fauna vormt gezien het voorgaande geen belemmering voor de haalbaarheid van dit bestemmingsplan. Wel dient bij uitvoering van de wetgevingszones / wijzigingsbevoegdheden een zogenaamde Planologische Natuurtoetst te worden voorgelegd. Uit dit onderzoek moet blijken of de bescherming van soorten en hun leefomgeving voldoende is gewaarborgd.

Gezien het voorgaande vormt het aspect flora en fauna geen belemmering voor de haalbaarheid van dit bestemmingsplan.

#### *Bestemmingsplan ''Nieuwe-Tonge'' Toelichting vastgesteld*

# <span id="page-38-0"></span>**6 Water**

# <span id="page-38-1"></span>**6.1 Kader**

# **6.1.1 Europees en rijksbeleid**

## *Nationaal Waterplan*

Het Nationaal Waterplan is de opvolger van de Vierde Nota Waterhuishouding uit 1998 en is opgesteld voor de planperiode 2009 - 2015. Het Nationaal Waterplan is in december 2009 door de ministerraad vastgesteld.

Het Nationaal Waterplan beschrijft de hoofdlijnen van het nationale waterbeleid. Het rijk streeft naar een duurzaam en klimaatbestendig waterbeheer en heeft de ambitie om de komende decennia te investeren in bescherming tegen overstromingen en in de zoetwatervoorziening. Voor een duurzaam en klimaatbestendig watersysteem is het van belang bij ruimtelijke ontwikkelingen rekening te houden met waterhuishoudkundige eisen op de korte en de lange termijn. Om een duurzaam en klimaatbestendig watersysteem te bereiken moet het water meer bepalend zijn bij de besluitvorming over grote ruimtelijke opgaven dan voorheen. De mate van bepalendheid wordt afhankelijk gesteld van, onder meer, de omvang en de aard van de ingrepen, bestaande functies, nieuwe andere ruimteclaims en de bodemgesteldheid van een gebied.

Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie. Het Nationaal Waterplan is gedetailleerder dan de SVIR en blijft als uitwerking van de SVIR bestaan. Specifiek gaat het over de gebieden die deel uitmaken van de ruimtelijke hoofdstructuur, het IJsselmeer, de Noordzee en de rivieren. Ook de bescherming van vitale functies en kwetsbare objecten is een onderwerp van nationaal belang. Hiervoor geldt het Barro.

# *Waterwet*

In de Waterwet zijn acht oude waterwetten samengebracht: de [Wet op de waterhuishouding,](http://www.helpdeskwater.nl/aspx/download.aspx?File=/publish/pages/24193/wetbodembescherming.pdf) de [Wet op de waterkering,](http://www.helpdeskwater.nl/waterwet/overige_wetten/wet_op_de/) de [Grondwaterwet,](http://www.helpdeskwater.nl/aspx/download.aspx?File=/publish/pages/24188/grondwaterwet.pdf) de [Wet verontreiniging oppervlaktewateren,](http://www.helpdeskwater.nl/waterwet/overige_wetten/wet_verontreiniging/) de [Wet](http://www.helpdeskwater.nl/aspx/download.aspx?File=/publish/pages/24192/wetverontreinigingzeewater.pdf)  [verontreiniging zeewater,](http://www.helpdeskwater.nl/aspx/download.aspx?File=/publish/pages/24192/wetverontreinigingzeewater.pdf) de [Wet droogmakerijen en indijkingen (Wet van 14 juli 1904),](http://www.helpdeskwater.nl/aspx/download.aspx?File=/publish/pages/24190/wetdroogmakerijenenindijkingen.pdf) de [Wet](http://www.helpdeskwater.nl/waterwet/overige_wetten/wet_beheer/)  [beheer rijkswaterstaatswerken](http://www.helpdeskwater.nl/waterwet/overige_wetten/wet_beheer/) (het zogenaamde 'natte gedeelte'), de [Waterstaatswet 1900](http://www.helpdeskwater.nl/aspx/download.aspx?File=/publish/pages/24190/wetdroogmakerijenenindijkingen.pdf) en de Waterbodemparagraaf uit de [Wet bodembescherming.](http://www.helpdeskwater.nl/waterwet/overige_wetten/wet_bodembescherming/)

De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

De waterschappen krijgen een nieuwe bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude en warmteopslag en grote industriële onttrekkingen van meer dan 150.000 m 3 /jaar. Gemeenten krijgen verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

# *Nationaal Bestuursakkoord Water*

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit nieuwe instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundige relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening 1985 (Bro 1985) en is overgenomen in het nieuwe Besluit ruimtelijke ordening (Bro) en hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, met name op het gebied van wateroverlast en watertekort.

# *Kaderrichtlijn water*

De Europese Kaderrichtlijn Water (KRW) geeft een kader voor de bescherming van de ecologische en chemische kwaliteit van oppervlaktewater en grondwater. Zo dienen alle waterlichamen in 2015 een "goede ecologische toestand" (GET) te hebben bereikt en dienen sterk veranderende c.q. kunstmatige wateren in 2015 een "goed ecologisch potentieel" (GEP) te hebben bereikt. De chemische toestand dient in 2015 voor alle wateren (natuurlijk en kunstmatig) goed te zijn.

#### *Waterbeheer 21e eeuw (WB21)*

In september 2000 heeft de commissie Waterbeheer 21e eeuw advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatsvinden. Berging moet binnen het stroomgebied plaatsvinden. Dit betekent onder andere het aanwijzen en instandhouden van waterbergingsgebieden. Daarnaast wordt verdroging bestreden en worden watertekorten verminderd.

# **6.1.2 Provinciaal beleid**

Op 1 januari 2010 is het *Provinciaal Waterplan 2010 - 2015* in werking getreden. Dit plan vervangt het provinciale Waterhuishoudingplan, dat was opgenomen in het Beleidsplan Groen, Water en Milieu 2006 - 2010 en in het Grondwaterplan 2007 - 2013 (zie boven). In het Provinciaal Waterplan zijn de opgaven van de Europese Kaderrichtlijn Water, het Nationaal Bestuursakkoord Water en het Nationaal Waterplan vertaald naar strategische doelstellingen voor Zuid-Holland. Het Provinciaal Waterplan beschrijft op hoofdlijnen wat de provincie in de

periode tot 2015 samen met haar waterpartners wil bereiken. Het Waterplan heeft vier hoofdopgaven:

- a. waarborgen waterveiligheid;
- b. zorgen voor mooi en schoon water;
- c. ontwikkelen duurzame zoetwatervoorziening;
- d. realiseren robuust en veerkrachtig watersysteem.

In het plan zijn deze opgaven verder uitgewerkt in 19 thema's én voor drie gebieden, in samenhang met economische, milieu- en maatschappelijke opgaven. Dit heeft geleid tot een integrale visie op de ontwikkeling van de Zuid-Hollandse Delta, het Groene Hart en de Zuidvleugel van de Randstad.

In de Verordening Ruimte stelt de provincie in ruimtelijke plannen voor nieuw te ontwikkelen gebieden of stedelijke herstructureringsgebieden het realiseren van voldoende open water als een harde voorwaarde. Als provinciale richtlijn gelden twee richtlijnen. Bij de eerste richtlijn dient binnen bestaand stedelijk gebied bij een toename aan verharding een percentage van 10% aan open water te worden gecompenseerd. De tweede richtlijn gaat uit van een nieuwe ontwikkeling. Bij een nieuwe ontwikkeling dient altijd 10% aan open water binnen het bruto plangebied te worden gerealiseerd. In overleg en overeenstemming met de waterbeheerder kan hiervan worden afgeweken. Alleen in die gevallen waar het voorkomen van negatieve effecten op de waterhuishouding niet mogelijk is en waar de planvorming maatschappelijk noodzakelijk wordt bevonden is compensatie buiten het plangebied mogelijk.

In de "*Deelstroomgebiedvisies"* in het werkgebied Zuid-Holland Zuid zijn voor het zuiden van Zuid-Holland procesafspraken gemaakt over de werkwijze waarop de wateropgave wordt berekend. Voor omgang met water in het stedelijk gebied wordt bovendien de volgende richtlijn genoemd: de drietrapsstrategie 1) vasthouden in de stad (dus binnen het bestaand stedelijk gebied oplossen), 2) bergen aan de rand (bij voorkeur binnen de rode contour) en 3) afvoeren naar het landelijk gebied. Daarnaast worden in het bestaand stedelijk gebied kansen gezien voor het combineren van water met andere functies. De combinaties met architectuur, recreatieverbindingen en openbaar groen treden hierbij het meest op de voorgrond.

#### **6.1.3 Beleid waterbeheerder**

#### *Waterbeheerplan 2009 – 2015 van waterschap Hollandse Delta*

Waterschap Hollandse Delta heeft een waterbeheerplan opgesteld voor de periode 2009-2015. In het waterbeheerplan geeft het waterschap onder andere aan wat de lange termijn doelstellingen voor het waterbeheer zijn. Het gaat hierbij om alle watertaken van het waterschap: waterkwantiteit (hoeveelheid), waterkwaliteit, waterkering (dijken) en waterketen (riolering en zuivering). Ook wordt aangegeven welk beleid gevoerd wordt voor watergerelateerde thema's en wat het waterschap in de planperiode wil doen om de doelstellingen te bereiken.

In het waterbeheerplan zijn ook de doelstellingen en maatregelen verankerd om te kunnen voldoen aan de verplichtingen van de Kaderrichtlijn Water (KRW). Het doel van deze Europese richtlijn is in de periode 2010-2027 alle wateren in een goede chemische en ecologische toestand te brengen, dus kwalitatief goed water. Het Rijk heeft de gegevens uit de waterbeheerplannen van de waterbeheerders gebruikt bij het opstellen van [stroomgebiedbeheersplannen,](http://www.wshd.nl/beheerstructuur/leren_over_water_0/water_woordenboek/item_169248?popup=true) die worden doorgestuurd naar de Europese Commissie.

Waar bij ruimtelijke ontwikkeling meer verharding komt, dienen (extra) compenserende maatregelen te worden getroffen voor waterberging. 10% van het toegenomen verhard oppervlak dient als waterberging terug te komen in hetzelfde peilgebied. In uitzonderlijke gevallen kan waterberging buiten hetzelfde peilgebied plaatsvinden, maar alleen in overleg met het Waterschap.

# **6.1.4 Regionaal beleid**

#### *Waterplan Goeree-Overflakkee*

Het Waterschap Hollandse Delta en de gemeenten Dirksland, Goedereede, Middelharnis, en Oostflakkee hebben gezamenlijk een waterplan opgesteld voor het eiland Goeree-Overflakkee. Dit waterplan is in 2008 vastgesteld en wordt in 2015 herzien. In het waterplan zijn de streefbeelden en doelen voor het water in de kernen opgesteld. Voor het realiseren van streefbeelden en doelen zijn maatregelenpakketten opgenomen.

Maatregelen zoals onderzoek, beheer en onderhoud, organisatie en communicatie dienen door alle gemeenten te worden uitgevoerd indien een ontwikkeling plaatsvindt. Daarnaast zijn ook per kern maatregelen opgesteld. De onderwerpen die in het waterplan aan de orde komen, zijn het watersysteem, de waterkwaliteit, riolering, grondwater, ruimtelijke ordening en natuur en recreatie. Een hieraan gekoppelde inspanningsverplichting wordt hieronder nader beschreven.

#### **6.1.5 Gemeentelijk beleid**

#### *Inspanningsverplichting Nieuwe-Tonge*

De kern Nieuwe-Tonge dient te voldoen aan een inspanningsverplichting die volgt uit het waterplan Goeree-Overflakkee. In het plangebied zijn een aantal kansen en knelpunten aanwezig in het plangebied. Ook maatregelen dienen te worden genomen. Een uitsnede van de kansen, knelpunten en te nemen maatregelen is opgenomen als afbeelding 4.

*Afbeelding 4: een uitsnede van de kansen, knelpunten en maatregelen in Nieuwe-Tonge*

Voor de kern Nieuwe-Tonge wordt een onderzoek uitgevoerd naar de mogelijkheden voor aanvoer van zoet water om de doorspoeling te verbeteren. Drie locaties verdienen hierbij de aandacht: watergang NT01, watergang NT06 en de watergangen bij NT03. Bij NT01 wordt het onderzoek gecombineerd met onderzoek naar bergingsmogelijkheden. Bij locatie NT03 worden de watergangen ook verbreed. Watergang NT02 aan de rand van Nieuwe-Tonge wordt waar mogelijk verbreed en waar mogelijk worden natuurvriendelijke oevers aangelegd. Om de belevingswaarde van de watergang te vergroten en de recreatiemogelijkheden te versterken wordt onderzocht of het haalbaar is om een wandelpad langs de watergang aan te leggen.

Als laatste geldt dat locatie NT01 al is getoetst op de mogelijke komst van 90 woningen. Uit de toets is gebleken dat voldoende waterberging dient plaats te vinden. De in dit bestemmingsplan opgenomen wijzigingsbevoegdheid maakt minder woningen mogelijk dan het aantal waaraan is getoetst.

# <span id="page-42-0"></span>**6.2 Onderzoek**

Hieronder wordt een korte beschrijving gegeven van het plangebied in de huidige situatie, alsmede een beschrijving van het plan. Vervolgens is het plan inhoudelijk getoetst aan de verschillende 'waterthema's', zoals die beschreven staan in de "Handreiking Watertoets". Toetsing aan deze thema's levert de watertoets op.

# *Bestaande situatie*

Het plangebied ligt binnen het peilgebieden 25B, 32A, 32F en 33H die behoren tot het werkgebied van het Waterschap Hollandse Delta. In deze peilgebieden gelden variërende streefpeilen. Als eerste geldt in peilgebied 25B een streefpeil van -1.30 m N.A.P. (zomerpeil - 1.30 m N.A.P., winterpeil -1.00 m N.A.P.). In het peilgebied 32A is het streefpeil -1.70 m N.A.P. (zomerpeil -1,70 m N.A.P., winterpeil -1.70 m N.A.P.). Vervolgens geldt in peilgebied 32F een zomerpeil van -0,85 m N.A.P. en een winterpeil van -1.10 N.A.P.). Als laatste geldt in peilgebied 33H een streefpeil van -1.70 m N.A.P. (zomerpeil -1,70 m N.A.P., winterpeil -1.40 N.A.P.).

In het plangebied is oppervlaktewater aanwezig in de vorm van watergangen. De watergangen zijn binnen de gehele kern aanwezig. Onderstaande afbeelding geeft het watersysteem van de kern Nieuwe-Tonge weer.

*Afbeelding 5: het watersysteem van de kern Nieuwe-Tonge*

Er zijn in Nieuwe-Tonge geen hydraulische knelpunten bekend voor waterafvoer. Voor Nieuwe-Tonge vindt de afvoer van het water plaats aan de westzijde en zuidzijde via het gemaal bij Battenoord, de noordzijde via de onderbemaling Duivenwaard en de oostzijde via gemaal De Haas van Dorsser te Oude-Tonge. In de huidige situatie is er geen aanvoer van water mogelijk binnen redelijk korte afstand. Rond de kerk in de kern ligt een watergang die gevoed wordt door een persleiding, waarna het water via een duiker in het watersysteem terecht komt.

# *Gewenste eindsituaties*

In dit bestemmingsplan zijn een aantal wetgevingszones / wijzigingsgebieden opgenomen. Voor deze wetgevingszones / wijzigingsgebieden geldt dat bij de uitvoering hiervan een watertoets moet worden uitgevoerd. Uit deze watertoets moet blijken dat de ontwikkeling doorgang kan vinden. Eventuele watercompensatie wordt ook pas bij de wijzigingsprocedure afgewogen.

Hieronder volgt een beschrijving van de bestaande situatie. Hierbij is uitgegaan dat zich geen rechtstreekse ontwikkelingen voordoen in het plangebied.

#### *Waterkwaliteit*

In Nieuwe-Tonge is ten noorden van de Molendijk een natuurvriendelijke oever aangelegd, die nog geen positief effect heeft op de scores voor 'ecologie water en oever'. Waarschijnlijk wordt dit veroorzaakt door de sterke schommelingen in chloridengehalten tussen zomer en winter.

# *Bodemdaling*

Het (grond)waterpeil wordt niet aangepast als gevolg of ten behoeve van dit plan. Eventuele bodemdaling in de omgeving zal niet door het plan worden beïnvloed.

# *Volksgezondheid*

Door het afkoppelen van hemelwater van de DWA worden vuilwateroverstorten (in de omgeving) tegengegaan. De risico's van watergerelateerde ziekten en plagen worden hierdoor geminimaliseerd. Indien nieuwe wateren worden gerealiseerd en/of oevers van bestaande wateren worden vergraven, verdient het aanbeveling flauwe, natuurvriendelijke oevers te creëren. Hierdoor wordt het risico op verdrinking (vooral voor kleine kinderen) verkleind.

#### *Keur en Legger*

Alle handelingen of werkzaamheden in de nabijheid van watergangen en waterschapswegen vallen onder de regels van de Keur. In de verordening van het waterschap zijn gebods- en verbodsbepalingen opgenomen om de waterstaatsbelangen veilig te stellen. In de meeste gevallen zal een vergunning moeten worden verleend door het waterschap.

De Legger Wateren is een register waarin functie, afmetingen en onderhoudsplichtigen van wateren (zoals sloten en vaarten), waterbergingen en natuurvriendelijke oevers vastgelegd zijn. Ook geeft de legger de ligging van wateren, waterbergingen en natuurvriendelijke oevers aan, zodat duidelijk is waarop de Keur van toepassing is.

#### *Beheer en onderhoud*

In Nieuwe-Tonge zijn overstorten gesloten die uitkomen op doodlopende watergangen. Slechts één overstort aan de Oudelandsedijk komt nog uit op een doodlopende sloot. Dit leidt tot problemen. Echter, er zijn aanvullende maatregelen in het open water nodig om de waterkwaliteit in de doodlopende watergangen te verbeteren. Alleen het sluiten van de overstorten die op een doodlopende watergang uitkomt is onvoldoende. Er kan gedacht worden aan het baggeren en verruimen van de doodlopende watergang of aan het dempen van het doodlopende stuk watergang.

#### *Afvalwaterketen*

Het beheer en onderhoud van het inzamelings- en transportstelsel van afvalwater, kortom de riolering, ligt bij de gemeente. Het waterschap is verantwoordelijk voor de zuivering van het aangeleverde afvalwater.

Het onderhoud aan afvoervoorzieningen en bergingsvijvers van hemelwater op eigen terrein is voor rekening van de eigenaren van de betreffende percelen. In de Legger Wateren wordt voor alle wateren (behalve afvoervoorzieningen en bergingsvijvers op privaat terrein) een uitwerking gegeven van de bepalingen over de onderhoudsplichten uit de Keur.

# <span id="page-44-0"></span>**6.3 Conclusie**

<span id="page-44-1"></span>Een concept van deze waterparagraaf is voor informeel advies voorgelegd aan het Waterschap Hollandse Delta. Het waterschap heeft vervolgens positief geadviseerd over dit bestemmingsplan.

*Bestemmingsplan ''Nieuwe-Tonge'' Toelichting vastgesteld*

# **7 Archeologie en cultuurhistorie**

# <span id="page-46-0"></span>**7.1 Archeologie**

# **7.1.1 Kader**

#### *Wet op de archeologische monumentenzorg*

In de Wet op de archeologische monumentenzorg (2007) zijn de uitgangspunten van het Verdrag van Malta (1992) binnen de Nederlandse wetgeving geïmplementeerd. De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen, waarbij in beginsel geldt: "de veroorzaker betaalt". Het belangrijkste doel van de wet is het behoud van het bodemarchief "in situ" (ter plekke), omdat de bodem de beste garantie biedt voor een goede conservering van de archeologische waarden. Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven.

#### *Cultuurhistorische Hoofdstructuur Zuid-Holland*

De provincie Zuid-Holland hanteert het beleidsinstrument "Cultuurhistorische Hoofdstructuur Zuid-Holland (CHS)". In de CHS heeft de provincie bestaande en mogelijk te verwachten archeologische waarden in beeld gebracht. In het bijbehorende "Beleidskader Cultuurhistorische Hoofdstructuur Zuid-Holland" zijn per waarderingscategorie algemene beleidsuitgangspunten geformuleerd. De waardering zoals vastgelegd in de cultuurhistorische hoofdstructuur geldt als uitgangspunt van beleid.

Bijna de gehele kern is aangewezen als een gebied waar een kleine kans op archeologische sporen is. Daarentegen is het noordelijke deel van het bedrijventerrein 'De Tram' niet gewaardeerd. Als laatste geldt dat de dorpskern is aangewezen als een gebied met een zeer grote kans op archeologische sporen. Omdat het eiland Goeree-Overflakkee over een eigen archeologische beleidskaart beschikt is deze leidend. Dit beleid wordt hieronder nader beschreven.

#### *Regionaal archeologiebeleid*

Zoals afbeelding 6 op de volgende bladzijde laat zien, geldt het grootste gedeelte van het plangebied is aangewezen als een gebied waar geen archeologische waarden zijn te verwachten. Aanvullend op het hiervoor genoemde is de dorpskern aangewezen als een waarde 3-gebied en de omliggend dijken als waarde 4-gebied.

*Afbeelding 6: uitsnede van de beleidskaart archeologie Goeree-Overflakkee* 

# **7.1.2 Onderzoek**

Uit de beleidskaart archeologie blijkt dat het grootste deel van het plangebied geen waarde heeft. Afwijkend hierop zijn de Molendijk, Westdijk Duivenwaardsedijk en Oudelandsedijk: deze dijken zijn aangeduid als waarde 4. Dit houdt in dat voor werkzaamheden tot 500 m2 en niet dieper dan 50 centimeter een vrijstelling geldt. Voor de overige werkzaamheden is een omgevingsvergunning vereist. Om de aanwezige archeologische waarden te beschermen is op de Molendijk, Westdijk en Duivenwaardsedijk de dubbelbestemming 'Waarde – Archeologie' opgenomen.

Voor het gebied dat is aangewezen als een waarde 3-gebied geldt dat bij ontwikkelingen groter dan 100 m2 en werkzaamheden die dieper reiken dan 30 cm beneden het maaiveld, archeologisch (voor)onderzoek plaats moet vinden. Om de aanwezige archeologische waarden te beschermen is rond de Kerkring de dubbelbestemming 'Waarde – Archeologie 1' opgenomen.

Van rechtstreekse ontwikkelingen binnen dit plangebied is geen sprake. Voor de opgenomen wetgevingszones / wijzigingsgebieden is als één van de randvoorwaarden opgenomen dat uit archeologisch (voor)onderzoek moet blijken dat de ontwikkelingen en/of werkzaamheden haalbaarheid worden geacht.

# **7.1.3 Conclusie**

<span id="page-48-0"></span>Het aspect archeologie vormt – gezien het bovenstaande – geen belemmering voor de haalbaarheid van dit bestemmingsplan.

#### **7.2 Cultuurhistorie**

#### **7.2.1 Kader**

#### *Cultuurhistorische Hoofdstructuur Zuid-Holland*

Kortheidshalve wordt verwezen naar paragraaf 8.1.1 waarin de Cultuurhistorische Hoofdstructuur Zuid-Holland reeds beschreven wordt.

#### *Regioprofielen Cultuurhistorie*

De provincie Zuid-Holland wil waardevolle cultuurhistorische elementen behouden of inpassen bij nieuwe ruimtelijke ontwikkelingen. Om dit richting te geven, zijn Regioprofielen Cultuurhistorie opgesteld. De zestien regioprofielen dienen als een handreiking en sturingskader voor gemeenten, waterschappen, terreinbeheerders en adviesbureaus om cultuurhistorie op te nemen in ruimtelijke plannen. Ze zijn een uitwerking van de algemene richtlijnen voor cultuurhistorie in ruimtelijke plannen zoals die staan in de provinciale Structuurvisie.

#### *DNA Middelharnis, Nota voor het erfgoed in de gemeente Middelharnis*

Deze erfgoednota is een richtinggevend document voor het behouden en versterken van erfgoed in de voormalige gemeente Middelharnis. In de nota worden uitspraken gedaan over de zaken die behoudenswaardig zijn en waarin dat behoud het beste geregeld kan worden. Tevens vormt de nota een sturingsinstrument en afwegingskader voor (niet in het bestemmingsplan passende) particuliere- en (semi) overheidsinitiatieven.

Het plangebied is in de nota aangewezen als een kerkringdorp met een historisch dorpshart. Daarnaast zijn omliggende dijken als zodanig benoemd. Ook het voormalige spoor van de tram op bedrijventerrein 'De Tram' is benoemd. Als laatste zijn een aantal monumenten aangegeven op de kaart.

#### **7.2.2 Onderzoek**

Binnen het plangebied liggen twee Rijksmonumenten en meerdere gemeentelijke monumenten. Wanneer het een Rijksmonument betreft, is de bouwaanduiding 'specifieke bouwaanduiding rijksmonument' opgenomen. Voor een aanwezig gemeentelijk monument is de bouwaanduiding 'karakteristiek' opgenomen. Daarnaast zijn ter bescherming van de molen D'Oranjeboom aan de Molendijk 91 (Rijksmonument) twee gebiedsaanduidingen opgenomen. Dit betreffen de gebiedsaanduidingen 'vrijwaringszone - molenbiotoop 100m' en 'vrijwaringszone - molenbiotoop 400m'. De genoemde waarden uit de nota 'DNA Middelharnis, Nota voor het erfgoed in de gemeente Middelharnis' worden met dit bestemmingsplan niet aangetast. Waar mogelijk zijn de genoemde waarden opgenomen op de verbeelding en in de regels. Dit ter bescherming van deze waarden.

Als laatste zijn binnen de kern Nieuwe-Tonge ook twee karakteristieke straatbeelden aanwezig. Deze twee straatbeelden zijn gelegen aan de Lauwerijnstraat en de Ds. Van Baerlestraat / Weistraat / Finlandplein. De karakteristieke groenstructuren is aanwezig aan het Korteweegje. Beide hiervoor genoemde groenstructuren zijn opgenomen op de verbeelding en in de regels ter bescherming van de daar aanwezige waarden.

## **7.2.3 Conclusie**

Het aspect cultuurhistorie vormt – gezien het voorgaande – geen belemmering voor de haalbaarheid van dit bestemmingsplan. De twee Rijksmonumenten en de gemeentelijke monumenten (karakteristieken) zijn opgenomen op zowel de planverbeelding als in de regels. Ook de molenbiotoop is als gebiedsaanduiding opgenomen op de planverbeelding en in de regels. Als laatste zijn ook twee karakteristiek straatbeelden en een karakteristieke groenstructuur opgenomen op zowel de planverbeelding als in de regels.

# <span id="page-50-1"></span><span id="page-50-0"></span>**8.1 Algemeen**

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende dient te borgen.

# <span id="page-50-2"></span>**8.2 M.e.r.-beoordeling**

# **8.2.1 Kader**

Op grond van hoofdstuk 7 van de Wet milieubeheer en het Besluit milieueffectrapportage (Besluit m.e.r.) is het noodzakelijk om ten behoeve van een bestemmingsplan dat kaderstellend is voor projecten met grote milieugevolgen, een milieueffectrapportage of m.e.r.-beoordeling op te stellen. Onderdeel D van de bijlage Besluit m.e.r. geeft de omvang van dergelijke projecten. Hierbij geldt sinds de aanpassing van het Besluit m.e.r. per 1 april 2011 de omvang als richtwaarde en niet als absolute drempelwaarde. Daarom is altijd een toets noodzakelijk of sprake is van een project met grote milieugevolgen. Deze toets dient plaats te vinden aan de hand van de criteria van Bijlage III, van de EU-richtlijn m.e.r. De hoofdcriteria waaraan moet worden getoetst zijn: kenmerken van de projecten, plaats van de projecten en kenmerken van het potentiële effect. Het mag duidelijk zijn dat wanneer een project ruim beneden de omvang uit de bijlage van het Besluit m.e.r. blijft, deze beoordeling beknopt kan zijn.

# **8.2.2 Afweging en conclusie**

Om te bepalen of een plan M.e.r-(beoordelings)plichtig is, dient de referentiesituatie vergeleken te worden met het voornemen. De referentiesituatie beschrijft de toestand van het milieu als het voornemen niet doorgaat. Het bestemmingsplan "Nieuwe-Tonge" is conserverend van aard en legt bestaande rechten opnieuw vast. Uit jurisprudentie van de Raad van State blijkt dat aan geldende bestemmingen geen blijvende rechten kunnen worden ontleend. Bestemmingen die dus al wel zijn vergund maar niet benut zijn, dienen daarom als voornemen te worden beschouwd.

In bijlage D van het Besluit Milieueffectrapportage is opgenomen dat de ontwikkeling van een bedrijventerrein M.e.r-beoordelingsplichtig is als er sprake is van een uitbreiding of realisatie van 75 hectare. De onbenutte ruimte op het bedrijventerrein De Tram is beperkt en heeft een oppervlakte van maximaal enkele hectare. Daarmee is het plan dus niet rechtstreeks M.e.rbeoordelingsplichtig. Daarnaast staan in bijlage C en D bedrijfsactiviteiten genoemd, die M.e.r.- (beoordelings)plichtig zijn. Deze bedrijfsactiviteiten worden in de regels van dit bestemmingsplan uitgesloten, waardoor deze activiteiten zich niet kunnen vestigen op dit bedrijventerrein.

In dit bestemmingsplan zijn zes wetgevingszones / wijzigingsbevoegdheden opgenomen. al deze zones vallen ruim onder de drempelwaarde van het Besluit M.e.r. en zijn daarmee niet plan-MER plichtig. Bij toepassing van de wetgevingszones / wijzigingsbevoegdheden wordt getoetst aan het Besluit M.e.r. en zal indien nodig een (vormvrije) m.e.r.-beoordeling worden uitgevoerd.

Rechtstreekse ontwikkelingen vinden niet plaats binnen het plangebied. Het plangebied ligt wel binnen een ecologische hoofdstructuur. Deze wordt niet rechtstreeks aangetast. Omvangrijke negatieve milieueffecten zijn dan ook uitgesloten, waardoor een M.e.r.-beoordeling niet benodigd is.

#### <span id="page-51-0"></span>**8.3 Bodemkwaliteit**

# **8.3.1 Kader**

# *Wet bodembescherming*

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (landof water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

#### *Besluit bodemkwaliteit*

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren. Het Bouwstoffenbesluit (Bsb) is opgenomen in het Besluit bodemkwaliteit.

#### *Relatie Wabo, Wbb en Woningwet (Wonw)*

De inwerkingtreding van de Wabo (1 oktober 2010) heeft ook effect op de Wbb en de Woningwet (Ww): in de Wabo is aangegeven dat in de plaats van de aanhoudingsgrond (uit de Ww) een afstemmingsregeling wordt opgesteld waarbij de inwerkingtreding van de omgevingsvergunning wordt afgestemd op de acties ten aanzien van de bodemverontreiniging. Voorts geldt ten aanzien van de bodem dat artikel 8, tweede lid, onderdeel c, van de Woningwet gemeenten verplicht in hun bouwverordening voorschriften omtrent het tegengaan van bouwen op verontreinigde bodem op te nemen. Die voorschriften moeten in elk geval betrekking te hebben op het verrichten van onderzoek naar aard en mate van verontreiniging van de bodem, op de aard en omvang van dat onderzoek en op inrichting van het op te stellen onderzoeksrapport.

## *Gemeentelijk of regionaal bodembeleid*

In opdracht van het ISGO is door CSO Adviesbureau voor het eiland Goeree-Overflakkee een bodemkwaliteitskaart (21-09-2005, kenmerk: 04.K015) opgesteld. Het plangebied valt in de vijf verschillende zones (afbeelding 7), te weten:

- Zone 1: Woonbebouwing voor 1950 op klei;
- Zone 2: Woonbebouwing tussen 1950 1970 op klei;
- Zone 3: Woonbebouwing na 1970 op klei, en;
- Zone 4: Industrie na 1850 op klei;
- Zone 10: Zuidhollandse eilanden, subzone boomgaarden.

*Afbeelding 7: een uitsnede van de bodemkwaliteitskaart*

#### **8.3.2 Onderzoek**

In de bodemkwaliteitskaart van het gemeentelijk grondgebied is onderscheid gemaakt in twee bodemlagen: bovengrond (tot 0,5 m onder maaiveld) en ondergrond (0,5 m - 2,0 m onder maaiveld). De reden hiervan is dat de bovengrond relatief verontreinigd is. Van de zones is verondersteld dat de bodemkwaliteit min of meer homogeen is. Voor de uiteindelijk verkregen bodemkwaliteitzones zijn het gemiddelde en de 95-percentielwaarden bepaald. Deze waarden zijn gebaseerd op de gehalten die zijn gemeten op onverdachte locaties.

In zone 1 komen in de grond sterk verhoogde metalen en PAK gehalten voor. Zone 2 is relatief schoner dan zone 1. Van een schone onder- en bovengrond is ook sprake in zone 3. Zone 4 betreft een industriegebied en kent een lage variabel. De laatste zone, de subzone boomgaarden, is in de ondergrond minder verontreinigd dan in de bovengrond. De bovengrond is meer vervuild in verband met het gebruik van bestrijdingsmiddelen.

Omdat het bestemmingsplan geen nieuwe rechtstreekse ontwikkelingen mogelijk maakt en de grond relatief schoon is, is een onderzoek niet benodigd. De niet rechtstreekse ontwikkelingen dienen conform de Wet bodembescherming onderzocht te worden wanneer hier aanleiding voor is. Met betrekking tot de opgenomen wetgevingszones/ wijzigingsgebieden geldt dat bodemonderzoek pas plaats hoeft te vinden bij uitvoering van de bevoegdheid. Overigens liggen de wetgevingszones / wijzigingsgebieden op relatief vrij schone grond.

# **8.3.3 Conclusie**

Gezien het bovenstaande vormt het aspect bodem geen belemmering voor de haalbaarheid van dit bestemmingsplan.

# <span id="page-53-0"></span>**8.4 Akoestische aspecten**

# **8.4.1 Kader**

# *Wegverkeerslawaai*

Conform artikel 74 van de Wet geluidhinder (Wgh) 2007 bevindt zich aan weerszijden van een weg een zone waarbinnen akoestisch onderzoek dient te worden uitgevoerd. Alvorens geluidgevoelige objecten - zoals woningen of scholen - kunnen worden geprojecteerd, dient te worden onderzocht of aan de normen van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

# **8.4.2 Onderzoek**

*Afbeelding 8: uitsnede van de geluidscontourenkaart Goeree-Overflakkee (exclusief aftrek artikel 110 Wgh)*

In 2008 is onderzoek3 uitgevoerd naar het wegverkeerslawaai (bijlage 1) van het eiland Goeree-Overflakkee. Afbeelding 8 geeft weer wat de situatie is in Nieuwe-Tonge. Dit bestemmingsplan maakt geen nieuwe rechtstreekse ontwikkelingen, waarbij geluidsgevoelige objecten of geluidsbronnen worden ontwikkeld, mogelijk. Een onderzoek is derhalve niet benodigd. Het bestemmingsplan wordt hiermee haalbaar geacht.

<sup>3</sup> DGMR Bouw, *Wegverkeerslawaai in 2008*, Rapport V.2008.0829.00R001, d.d. 24 december 2009

Het akoestisch onderzoek dat bij het wijzigingsplan wordt uitgevoerd moet inzicht geven in de maximale geluidsbelasting en de eventueel mogelijk te treffen geluidsreducerende maatregelen.

# **8.4.3 Conclusie**

Gezien het voorgaande vormt het aspect geluid geen belemmering voor de haalbaarheid van dit bestemmingsplan.

# <span id="page-54-0"></span>**8.5 Luchtkwaliteit**

# **8.5.1 Kader**

De kern van de Wet luchtkwaliteit (titel 5.2 luchtkwaliteitseisen van de Wet milieubeheer) is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit verslechteren.

Het doel van het NSL is om overal in Nederland te voldoen aan de Europese normen voor de luchtverontreinigende stoffen, waarvan stikstofdioxide (NO2) en fijn stof (PM10) de belangrijkste zijn. Met het van kracht worden van het NSL per 1 augustus 2009 zijn de tijdstippen waarop moet worden voldaan aan de jaargemiddelde grenswaarden NO2 en PM10 van 40 µg/m3 aangepast. Het tijdstip waarop aan de normen voor PM10 moet worden voldaan is uitgesteld tot 11 juni 2011. Het tijdstip waarop aan de normen voor NO2 moet worden voldaan is voor Nederland 1 januari 2015.

Naast de introductie van het NSL is de invoering van het begrip "niet in betekenende mate bijdragen" (NIBM) een belangrijk onderdeel van de Wet luchtkwaliteit. Een project draagt NIBM bij aan de luchtkwaliteit als zowel de jaargemiddelde grenswaarde NO2 als PM10 niet meer toeneemt dan 3% van de jaargemiddelde grenswaarde van die stof. Dit betekent, kortweg, dat als de toename van de beide jaargemiddelde concentraties kleiner is of gelijk is aan 1,2 µg/m3 (3% van 40 µg/m3 ) een ontwikkeling kan worden beschouwd als een project dat NIBM bijdraagt aan de luchtkwaliteit.

Een ruimtelijke ontwikkeling kan volgens de Wet luchtkwaliteit doorgang vinden als:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

# **8.5.2 Onderzoek**

Dit bestemmingsplan maakt geen nieuwe rechtstreekse ontwikkelingen mogelijk die niet als een NIBM-project zijn aan te merken. Voorts dient geen luchtkwaliteitonderzoek plaats te vinden. Volgens de Grootschalige Concentratiekaart Nederland bedraagt de concentratie PM10 in het grootste deel van het plangebied (afbeelding 9) tussen de 22 en 26 µg/m3 . Deze concentraties zijn ruim lager dan de jaargemiddelde grenswaarden van 40 µg/m3 .

*(bron: Planbureau voor de leefomgeving)*

*Afbeelding 9: PM10 (2010) Grootschalige Concentratiekaart Nederland* 

*Afbeelding 10: NO2 (2010) Grootschalige Concentratiekaart Nederland* 

De concentratie NO2 in het plangebied bedraagt (afbeelding 10) tussen de 15 en 25 µg/m3 . Hiermee blijven de concentraties ruim onder de jaargemiddelde grenswaarden van 40 µg/m3 .

Een luchtkwaliteitsonderzoek dient in het kader van een goede ruimtelijke ordening bij de uitwerking van opgenomen wetgevingszones / wijzigingsbevoegdheden te worden uitgevoerd.

#### **8.5.3 Conclusie**

Het bestemmingsplan maakt geen nieuwe rechtstreekse ontwikkelingen mogelijk zodat de luchtkwaliteit geen belemmering oplevert. Daarnaast zijn de achtergrondconcentraties laag. Vanuit het oogpunt van een goede ruimtelijke ordening bestaan dan ook geen belemmeringen voor de haalbaarheid van dit bestemmingsplan. Bij de uitvoering van een wetgevingszone / wijzigingsbevoegdheid dient een luchtkwaliteitsonderzoek te worden uitgevoerd. Dit luchtkwaliteitsonderzoek is nodig in het kader van een goede ruimtelijke ordening.

#### <span id="page-56-0"></span>**8.6 Milieuzonering**

# **8.6.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

In de VNG-brochure wordt onderscheid gemaakt tussen een rustige woonwijk en een gemengd gebied. Een 'gemengd gebied' is een gebied met een matige tot sterke functiemenging. Indien er sprake is van het omgevingstype 'gemengd gebied' kan de richtafstand terug worden gebracht met één afstandsstap, omdat sprake is van een zekere verstoring van het gebied ten opzichte van een rustige woonwijk.

Daarnaast kan voor bedrijfswoningen een lager kwaliteitsniveau van het woon- en leefklimaat worden aanvaard. Situaties waarin bedrijfswoningen op bedrijventerreinen aanwezig zijn, vallen buiten de kaders van de richtafstandenlijsten. Voor deze gevoelige functies is niettemin een minimaal beschermingsniveau benodigd.

# **8.6.2 Onderzoek**

Bij bestemmingsplannen dient rekening te worden gehouden met de richtafstanden van de VNG brochure "bedrijven en milieuzonering".

De milieucategorie geeft de grootste afstand aan voor geur, stof, geluid en gevaar. Voor categorie 1 is dit 10 meter, voor categorie 2 geldt 30 meter en voor categorie 3 geldt een grootste afstand van 50 (3.1) of 100 meter (3.2) ten opzichte van een rustig woongebied. Voor milieucategorie 4.1 en 4.2 wordt respectievelijk een richtafstand aangehouden van 200 en 300 meter ten opzichte van een rustige woonwijk.

In het plangebied zijn enkele verspreid liggende bedrijven aanwezig. Deze bedrijven zijn als 'Bedrijf' bestemd tot en met milieucategorie 2. Bedrijfsactiviteiten in milieucategorie 1 en 2 betreffen lichte bedrijfsactiviteiten die passend worden geacht in een woonwijk, met uitzondering van garagebedrijven. Enkele bedrijven voeren activiteiten uit in een hogere milieucategorie (hovenier en timmerwerkbedrijf) of betreffen een garagebedrijf. Deze zijn specifiek bestemd.

Het bedrijventerrein is als 'Bedrijventerrein' bestemd. Binnen deze bestemming zijn bedrijven met bedrijfsactiviteiten tot en met milieucategorie 3.2 toegestaan. Uitsluitend het graanhandelsbedrijf op het perceel Oudelandsedijk 10 heeft een hogere milieucategorie in verband met de aanwezigheid van een olieperserij en olieraffinaderij. Deze activiteit is specifiek bestemd. Overige activiteiten in milieucategorie 4.1 zijn op dit perceel niet toegestaan.

De woningen op de percelen Langeweg 66 en 68 en Molendijk 149 en 151 zijn het dichtstbij het bedrijventerrein gelegen. Omdat dit slechts vier woningen betreffen, is hier geen sprake van een

rustige woonwijk, maar een gemengd gebied. De woningen liggen in de nabijheid van een groothandel in aardappelen, groente en fruit op het perceel Molendijk 159. Deze bedrijfsactiviteiten vallen in milieucategorie 3.1. De afstand tot de woningen bedraagt circa 25 meter. Hiermee wordt voldaan aan de aan te houden afstand. De afstand van het bedrijventerrein tot aan de rustige woonwijk aan de Molendijk bedraagt meer dan 100 meter. Hiermee wordt voldaan aan de aan te houden afstand in het kader van de milieuzonering. In dit bestemmingsplan is geen sprake van rechtstreekse ontwikkelingen. Bij de toepassing van de opgenomen wetgevingszones / wijzigingsbevoegdheden dient nogmaals aan het aspect milieuzonering te worden getoetst.

#### **8.6.3 Conclusie**

Gezien het voorgaande vormt het aspect milieuzonering geen belemmering voor de haalbaarheid van dit bestemmingsplan.

#### <span id="page-57-0"></span>**8.7 Externe veiligheid**

#### **8.7.1 Kader**

Externe veiligheid richt zich op gevaar van overlijden van mensen als gevolg van opslag, gebruik en transport van gevaarlijke stoffen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

#### *Besluit externe veiligheid inrichtingen*

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

# *Regelgeving transport van gevaarlijke stoffen over wegen, water en spoor*

De regelgeving met betrekking tot het transport van gevaarlijke stoffen over openbare wegen, water en spoorwegen is neergelegd in de circulaire "Risiconormering vervoer gevaarlijke stoffen" (cRNVGS). Deze circulaire kan worden beschouwd als voorloper van een eventuele wettelijke verankering van de risiconormen en is gewijzigd per 31 juli 2012. In 2013 treedt het Besluit transportroutes externe veiligheid (Btev) in werking. Hierin staan regels op het gebied van externe veiligheid voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Vooruitlopend op de inwerkingtreding van het Btev zijn de Basisnetten Weg en Water als bijlage bij de cRNVGS opgenomen.

# *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

#### *Beleidsvisie Externe Veiligheid*

De beleidsvisie Externe Veiligheid van het eiland Goeree-Overflakkee is op 28 oktober 2008 bestuurlijk vastgesteld. In deze visie wordt door de gemeente Goeree-Overflakkee visie gegeven op externe veiligheid binnen de eigen kernen. Naar voren komt onder andere:

- de beheersing van risico's van de opslag, het gebruik en het vervoer van gevaarlijke stoffen;
- het ambitieniveau van de gemeente;
- de wijze waarop de gemeenten invulling geven aan de beleidsvrijheid wat betreft het groepsrisico en de richtwaarde voor beperkt kwetsbare objecten voor het plaatsgebonden risico;
- benodigde maatregelen om de geformuleerde ambities te realiseren en de daarvoor benodigde instrumenten. De maatregelen worden uitgewerkt in andere gemeentelijke documenten (bestemmingsplannen/streekplannen, milieuvergunningen en rampenbestrijdingsplannen);
- werkafspraken en –processen.

De gemeente Goeree-Overflakkee hanteert naast de normen die voortvloeien uit het Bevi en Revi de PREVAP-zones van de VRR. Het PREVAP-zonemodel hanteert 5 zones rond risicobronnen en classificeert per type gebouw het risicoprofiel in de betreffende zone. Bij nieuwe ruimtelijke ontwikkelingen in de gemeente Goeree-Overflakkee wordt getoetst aan:

1) Grens en richtwaarde voor het PR;

- 2) PREVAP-zone model;
- 3) een verantwoording van het GR indien relevant;
- 4) de handreiking verantwoordingsplicht als uitgangspunt.

# **8.7.2 Onderzoek**

Een nieuw bestemmingsplan is een nieuwe situatie in het kader van het bestemmingsplan en dient daarom beschouwd te worden. Op basis van de provinciale risicokaart zijn de volgende risicobronnen aanwezig:

- A. van der Velde, Zuiddijk 57;
- Koelhuis Mijs, Korteweegje 42;
- J. Dogterom, Oudelandsedijk 15;
- P.C. Van Kempen, Duivenwaardseweg 7;
- Nelisse VOF, Molendijk 138;
- Maatschap van Es, Langeweg 1.

# *A. van der Velde*

Aan de Zuiddijk 57 is, net buiten het plangebied, een agrarisch bedrijf gelegen van Van der Velde. Aan de noordzijde van dit perceel is een bovengrondse propaantank gelegen met een inhoud van 3 m3 . De inrichting heeft een PR 10-6 contour van 20 meter als gevolg van deze propaanopslag. Het propaanreservoir valt onder de vigeur van het Activiteitenbesluit. In tabel 3.28 van het Activiteitenbesluit worden veiligheidsafstanden ten opzichte van (beperkt) kwetsbare objecten genoemd voor dergelijke situaties.

| Tabel 3.28 veiligheidsafstanden                                                     |                                                                                   |          |  |  |  |  |
|-------------------------------------------------------------------------------------|-----------------------------------------------------------------------------------|----------|--|--|--|--|
|                                                                                     | Bevoorrading tot en Bevoorrading meer<br>met 5 keer per jaar  dan 5 keer per jaar |          |  |  |  |  |
| Opslagtank met propaan tot en<br>met 5 kubieke meter                                | 10 meter                                                                          | 20 meter |  |  |  |  |
| Opslagtank met propaan<br>groter dan 5 kubieke meter tot<br>en met 13 kubieke meter | 15 meter                                                                          | 25 meter |  |  |  |  |

Voor een opslagtank met propaan tot en met 5 kubieke meter geldt een afstand van maximaal 20 meter. Binnen deze afstand zijn geen (beperkt) kwetsbare objecten gelegen. Daarmee zijn er geen belemmeringen vanuit het Activiteitenbesluit voor het plan. De propaantank heeft een invloedsgebied van maximaal 65 meter. Dit invloedsgebied overlapt geen (beperkt) kwetsbare objecten.

## *Koelhuis Mijs*

Aan het Korteweegje 42 is een koelhuis gesitueerd. Op het terrein was tevens een bovengrondse propaantank gelegen met een inhoud van 5 m3 . De tank had een PR 10-6 contour van 20 meter. Omdat de propaantak in 2012 al is geruimd, geldt geen veiligheidsafstand. Ook de oriëntatiewaarde van het groepsrisico wordt gezien het voorgaande niet overschreden. Het koelhuis vormt gezien het voorgaande geen belemmering.

#### *J. Dogterom*

Het akkerbouwbedrijf van J. Dogterom aan de Oudelandsedijk 15 beschikt over een bovengrondse propaantank met een inhoud van 8 m3 . Op basis van de risicokaart geldt een PR 10-6 contour van 50 meter. Deze contour is opgenomen op de verbeelding middels een gebiedsaanduiding. Vanuit het Activiteitenbesluit geldt een veiligheidsafstand van maximaal 25 meter. Het invloedsgebied bedraagt 94 meter en overlapt woningen in het plangebied. Omdat er geen sprake is van een Bevi-inrichting, is een verantwoording van het groepsrisico niet aan de orde.

#### *P.C. van Kempen*

Op het terrein van P.C. van Kempen aan de Duivenwaardseweg 7 is een propaantank van 5 m3 aanwezig. De propaantank is gesitueerd aan de noordelijke zijde van het perceel. De PR 10-6 contour en veiligheidszone bedragen 20 meter. Binnen 20 meter zijn geen kwetsbare objecten gelegen. Het invloedsgebied van 80 meter overlapt eveneens geen (beperkt) kwetsbare objecten binnen het plangebied.

# *Nelisse VOF*

Nelisse VOF bestaat enerzijds uit het benzineservicestation aan de Molendijk 138, dat LPG verkoopt en anderzijds uit het loonbedrijf aan de Langeweg 80, waar een propaantank aanwezig is.

Het loonbedrijf beschikt over een propaantank van 3 m3 . De bijbehorende PR 10-6 contour bedraagt 40 meter, de veiligheidszone op grond van het Activiteitenbesluit is 20 meter. De contouren reiken niet tot (beperkt) kwetsbare objecten van derden. Het invloedsgebied van 65 meter reikt eveneens niet tot (beperkt) kwetsbare objecten. Derhalve gelden geen belemmeringen vanuit de propaantank.

De vergunde jaardoorzet LPG van het tankstation aan de Molendijk 138 is maximaal 999 m3 . Hierdoor bedraagt de PR 10-6 contour van deze risicovolle inrichting 45 meter, gemeten vanaf het vulpunt. Deze contour reikt niet tot kwetsbare objecten. Daarnaast geldt een PR 10-6 contour vanuit het LPG-reservoir (25 meter) en de afleverzuil (15 meter). De contour van het reservoir is gelegen binnen het plangebied, maar overlapt geen bestaande kwetsbare objecten. Het invloedsgebied van 150 meter overlapt kwetsbare objecten. In het kader van het Bevi dient om die reden een verantwoording te worden gegeven, waarbij inzicht wordt gegeven in het groepsrisico.

# *Verantwoording groepsrisico*

De gemeentelijke beleidsvisie Externe Veiligheid heeft het tankstation al doorberekend. Uit deze doorberekening is gebleken dat geen overschrijdingen van het groepsrisico of plaatsgebonden risico optreedt. Ook zijn er geen ontwikkelingen in de omgeving geweest of directe mogelijkheden hiertoe.

#### *Bestrijdbaarheid*

Bestrijding van een dreigende BLEVE vereist veel bluswater bedoeld voor het koelen van de LPG-tank, goede bereikbaarheid en geschikte opstelplaats voor voertuigen. Bij voldoende koeling zal een BLEVE worden voorkomen. Hiervoor wordt (vanwege de snelheid die is geboden) gebruik gemaakt van primaire bluswatervoorzieningen (in het voertuig aanwezige water en brandkranen op het openbaar waterleidingnet).

De veiligheidsregio heeft in haar advies van 9 april 2013 geadviseerd om de bluswatervoorziening in het gebied conform de Nederlandse Vereniging voor Brandweerzorg en Rampenbestrijding uit te rusten.

# *Zelfredzaamheid*

In het invloedsgebied bevinden zich geen geprojecteerde woningen. Ontvluchtingsmogelijkheden zijn er richting in zowel noordelijke, oostelijke, zuidelijke als in westelijke richting. Deze wegen leiden uit het invloedsgebied van de Molendijk.

De veiligheidsregio heeft geadviseerd om binnen de 100% letaliteitscontour (90 meter) van een BLEVE geen kwetsbare functies toe te laten waar zich verminderd zelfredzame personen bevinden. Dergelijke ontwikkelingen worden met dit bestemmingsplan niet mogelijk gemaakt. Daarnaast wordt geadviseerd om bij ontwikkelingen binnen 230 meter van het tankstation (nood)uitgangen zodanig te situeren dat zij van de risicobron afgekeerd zijn en te zorgen voor een goede voorlichting en instructie van de aanwezige personen in geval van een incident.

#### *Maatschap van Es*

Op de Langeweg 1 is een propaantank aanwezig met een inhoud van 5 m3 . De risicokaart houdt rekening met een PR 10-6 contour van 20 meter. De veiligheidszone vanuit het Activiteitenbesluit bedraagt eveneens 20 meter. Deze contouren en het invloedsgebied van 80 meter reiken niet tot het plangebied. Derhalve gelden geen belemmeringen vanuit deze inrichting.

## *Transport van gevaarlijke stoffen over de N215 (Langeweg)*

In de risicokaart is de N215 (Langeweg) opgenomen. Het totaal aantal transportbewegingen met gevaarlijke stoffen is op grond van de risicokaart als volgt:

| Stofcategorie | Omschrijving           | Intensiteit | Invloedsgebied |
|---------------|------------------------|-------------|----------------|
| LF1           | Brandbare vloeistoffen | 1.388       | 45 m           |
| LF2           | Brandbare vloeistoffen | 1.112       | 45 m           |
| GF2           | Brandbare gassen       | 72          | 280 m          |
| GF3           | Brandbare gassen       | 433         | 355 m          |

Uit bovenstaande tabel blijkt dat er relatief weinig transport van gevaarlijke stoffen via de route over de N215 plaatsvindt. De N215 heeft geen PR 10-6 contour. Het invloedsgebied van deze weg is afhankelijk van de getransporteerde stofgroepen. Op basis van de Handleiding risicoanalyse transport (HART) bedraagt het invloedsgebied van de stofgroep GF3 355 meter, gemeten vanaf het midden van de weg. Deze afstand overlapt een gedeelte van het plangebied.

Voor transportroutes geldt de circulaire Risiconormering Vervoer Gevaarlijke Stoffen (cRNVGS) als toetsingskader. Een verantwoording van het groepsrisico is vanuit deze circulaire benodigd indien sprake is van een overschrijding van de oriëntatiewaarde of toename van het groepsrisico. Uit berekeningen met het programma RBM II blijkt dat de waarde van het groepsrisico lager is dan 0,1 x de oriëntatiewaarde. Dit duidt erop dat geen sprake is van een overschrijding. Van een toename van het groepsrisico is eveneens geen sprake omdat dit bestemmingsplan conserverend van aard is. Voor de gronden waar een wetgevingszone / wijzigingsbevoegdheid is opgenomen, is in de wijzigingsregels opgenomen dat aangetoond dient te worden dat sprake is van een acceptabele situatie vanuit externe veiligheid. Om dat aan te tonen, is een QRA benodigd. De haalbaarheid van de in dit bestemmingsplan opgenomen wetgevingszones / wijzigingsbevoegdheden is hiermee voldoende aangetoond. Daarmee gelden voor dit conserverende bestemmingsplan geen belemmeringen en is een verantwoording van het groepsrisico niet benodigd.

# *Toetsing gemeentelijke Beleidsvisie*

In afbeelding 11 is een uitsnede opgenomen van de risicobronnen met veiligheidszones, die op basis van de Beleidsvisie Externe Veiligheid gelden.

*Afbeelding 11: Uitsnede Beleidsvisie Externe Veiligheid* 

Bij nieuwe ruimtelijke ontwikkelingen geldt dat getoetst dient te worden of de ontwikkeling is toegestaan conform het PREVAPzone-model en of maatregelen benodigd zijn.

Met het bestemmingsplan worden geen direct nieuwe ruimtelijke ontwikkelingen toegelaten. Bij toepassing van de wetgevingszones / wijzigingsbevoegdheid zal aangetoond dienen te worden dat sprake is van een acceptabele situatie vanuit externe veiligheid. Toetsing aan het PREVAPzone-model maakt hier deel van uit.

#### **8.7.3 Conclusie**

Er bevinden zich meerdere risicobronnen in en in de omgeving van het plangebied. De plaatsgebonden risicocontouren zijn niet gelegen over kwetsbare objecten. Gezien het voorgaande is geen sprake van saneringssituaties. De PR 10-6 contouren van enkele inrichtingen, waaronder enkele propaantanks, het LPG tankstation aan de Molendijk 138 en de N215 zijn op de verbeelding weergegeven. Omdat de propaantanks geen Bevi-inrichtingen betreffen, is een verantwoording van het groepsrisico niet aan de orde. Vanuit het LPGtankstation is een verantwoording gegeven, waarbij de veiligheidsregio is geconsulteerd. Een verantwoording voor de N215 is niet benodigd, omdat geen sprake is van een toename van het groepsrisico of overschrijding van de oriëntatiewaarde.

#### <span id="page-63-0"></span>**8.8 Overige belemmeringen**

#### *Inleidend*

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

#### *Onderzoek*

In het plangebied is één persleiding (rioolleiding) aanwezig. Overige andere overige belemmeringen aanwezig. Ter bescherming van de rioolleiding is deze als dubbelbestemming opgenomen op zowel de verbeelding als in de regels.

#### *Conclusie*

<span id="page-63-1"></span>Het aspect overige belemmeringen vormt – gezien het bovenstaande – geen belemmering voor de haalbaarheid van dit bestemmingsplan.

#### **8.9 Duurzaamheid**

#### **8.9.1 Kader**

#### *(Inter)nationaal klimaatbeleid*

Om minder afhankelijk te zijn van fossiele brandstoffen en CO2 uitstoot terug te dringen is er globaal, Europees en landelijk klimaatbeleid geformuleerd om verdere klimaatverandering en opwarming van de aarde te voorkomen. Een bekende internationale doelstelling voor Nederland komt voor uit het klimaatverdrag van de Verenigde Naties (1992) en het aanvullende Kyoto Protocol uit 1997. De doelstelling van het Kyoto Protocol voor Nederland is onder andere het terugdringen van de belangrijkste broeikasgassen in 2012 met 6% ten opzichte van het benchmarkjaar 1990. Naar alle verwachting zal Nederland aan deze doelstelling kunnen voldoen door het aankopen van buitenlandse emissierechten. Het Kyoto Protocol kan worden gezien als een eerste kleine stap in de goede richting, het is echter nog niet gelukt om nieuwe

bindende afspraken over emissiereductie te maken wereldwijd. In Europees verband heeft Nederland zich wel verbonden aan nieuwe doelstellingen, in 2020 wil Nederland tenminste 20% CO2 reductie & 20% energiebesparing hebben gerealiseerd en tenminste 16% duurzame energie opwekken. Voor de langere termijn wordt in Europees verband gesproken over doelstellingen van 40% in 2030 en 80% in 2050 CO2 reductie om een beeld te geven van de enorme opgave die Nederland op dit onderwerp te wachten staat.

# *Gemeentelijk beleid*

Goeree-Overflakkee heeft een ambitieuzere doelstelling op het gebied van energie en CO2 reductie dan nationaal nu wordt beoogd. De beleidsvisie 'Energieneutraal Goeree-Overflakkee 2030' is een verdieping van het onderwerp duurzaamheid uit de Intergemeentelijke structuurvisie Goeree-Overflakkee. Het bestaande klimaatbeleid heeft als doelstelling om als regio in 2030 volledig energieneutraal te zijn, het coalitieakkoord 'Samen voor een sterk eiland' stelt zelfs de ambitie om dit reeds in 2020 te bereiken. Met de beleidsvisie zet de gemeente in op het verder verduurzamen van de energiehuishouding en benutten van kansen voor duurzame energie om zodoende de sociaaleconomische structuur op Goeree-Overflakkee te versterken. Door in te zetten op groene groei, energiebesparing en lokale opwekking van duurzame energie wordt geprobeerd om lagere energielasten op het eiland te realiseren en opbrengsten door duurzame energieproductie te stimuleren. Dit 'energiegeld' kan ten goede komen aan onder andere lokale ondernemers, het MKB, de gemeente, woningcorporaties, maatschappelijke organisaties en bewoners. Met name energiebesparing in de gebouwde omgeving leidt tot een toename van werkgelegenheid op Goeree-Overflakkee. De doelstelling energieneutraal Goeree-Overflakkee 2030 (c.q. ambitie 2020) is een reële optie, met name door de kansen van het produceren van duurzame energie op Goeree-Overflakkee. Op dit moment voorzien wij voor al voor ruim 25% duurzame energie op, dit is ruimschoots hoger dan het Nederlands gemiddelde van 4,3% (2011). Met name het realiseren van nieuwe windenergieprojecten zal de komende jaren een belangrijke component zijn om de doelstelling te behalen. Eind 2012 heeft de regio met de provincie Zuid-Holland bestuurlijk afspraken gemaakt om onder andere 260 MW aan windenergie in 2020 ruimtelijk mogelijk te hebben gemaakt.

#### *Goeree-Overflakkee, een bron van duurzame energie?*

De gemeente Goeree-Overflakkee hecht waarde aan een duurzame ontwikkeling binnen de gemeentegrenzen. De beleidsvisie geeft op tal van terreinen mogelijkheden aan waar de gemeente op kan sturen vanuit een van haar rollen, het opnemen van een duurzaamheidparagraaf in alle nieuwe ruimtelijke plannen is een van die mogelijkheden. De beleidsvisie is een aanzet tot een breder duurzaamheidbeleid, maar is vorm gegeven vanuit energie. In deze toelichting zullen we echter ook buiten energie kijken naar onder duurzame stedelijke ontwikkeling kan worden verstaan. In het voorliggende bestemmingsplan zijn enkele nieuwe ontwikkelingen beoogd. Ten aanzien van deze ontwikkelingen wordt extra aandacht besteed aan de vraag op welke wijze zo slim mogelijk met energie kan worden omgegaan. De nieuwe ontwikkelingen houden zoveel mogelijk met de onderstaande punten rekening binnen de reeds aanwezige context van de bestaande bebouwing:

- Zongericht verkavelen of bouwen: het zodanig inrichten van een woongebied dat zoveel mogelijk passieve en actieve zonne-energie wordt benut. Dit kan passief bijvoorbeeld door opwarming door de zon van het gebouw of actief. Voorbeelden van het actief benutten van
zonne-energie zijn zonnepanelen voor elektriciteitsopwekking en zonneboilers voor warmwater.

- Compact bouwen: hierbij wordt gekozen voor een bouwvorm, waarbij de verhouding tussen het gebruiksoppervlak (vloeroppervlak) en het verliesoppervlak (gevels en daken) zo gunstig mogelijk is en de transmissieverliezen klein zijn.
- Warmteopwekking door een kleinschalige warmte- krachtinstallatie. Dit betreft het gebruik maken van bv. koude- of warmteopslag in de bodem, zonne-energie en warmtepompen.

#### *Duurzaam bouwen*

Duurzaam bouwen staat voor het ontwikkelen en beheren van de gebouwde omgeving met respect voor mens en milieu zodat kan worden voorzien in de behoefte van de huidig generatie zonder dat voor toekomstige generaties de mogelijkheid wordt ontnomen om ook in hun behoeften te kunnen voorzien. Duurzaam bouwen is daarmee onderdeel van de kwaliteit van de gebouwde omgeving, de volgende algemene stelregels uit de Beleidsvisie kunnen als leidraad worden genomen met betrekking tot duurzaam bouwen en verbouwen.

- Bouw gezonde, veilige en comfortabele gebouwen en wijken die wensen van gebruikers en veranderingen in de tijd moeiteloos kunnen verwerken
- Stem het ontwerp en de materiaalkeuze daarom af op zowel de functie als de gewenste levensduur van het gebouw. Houd bij gebouwen met een beoogde lange levensduur rekening met mogelijkheden voor verandering van functie en gebruik.
- Kies voor energiebesparende maatregelen, duurzame energiebronnen en stem dit af op het beheer van het gebouw (bv. gasloze infrastructuur).
- Kies voor materialen/producten die weinig milieubelastend zijn (vervuiling van lucht, water en boden) en die in de gebruik- en afvalfase zo weinig mogelijk problemen opleveren.

## **8.9.2 Onderzoek**

De gemeente is welwillend ten opzichte van het meewerken met nieuwe initiatieven in het kader van duurzaamheid. Omdat deze nieuwe initiatieven zeer specifiek zullen zijn en locatie gebonden, is het in dit stadium niet mogelijk om concreet hierop in te spelen in het kader van het bestemmingsplan. De initiatieven zullen afzonderlijk beoordeeld worden en indien nodig in een afzonderlijk bestemmingsplan op maat worden bestemd.

#### **8.9.3 Conclusie**

In de Structuurvisie van Goeree-Overflakkee en beleidsvisie Energieneutraal Goeree-Overflakkee 2030 is het beleid ten aanzien van duurzaamheid op Goeree-Overflakkee opgenomen. In het kader van het bestemmingsplan wordt duurzaamheid voornamelijk op functioneel niveau toegepast, zoals het gebruiken van gebouwen die hun oorspronkelijke functie verloren hebben. De gemeente staat open voor nieuwe initiatieven op het gebied van duurzaamheid.

# <span id="page-66-0"></span>**9 Uitvoerbaarheid**

# <span id="page-66-1"></span>**9.1 Economische uitvoerbaarheid**

# *Exploitatieverplichting*

Bij de voorbereiding van een ontwerpbestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de economische uitvoerbaarheid van het plan. Tevens is met de inwerkingtreding van de Wet ruimtelijke ordening de verplichting ontstaan om, indien sprake is van ontwikkelingen waarvoor de gemeente redelijkerwijs kosten moet maken (bijvoorbeeld voor de aanleg van voorzieningen van openbaar nut en de plankosten), deze moeten kunnen worden verhaald op de initiatiefnemer c.q. ontwikkelaar. Een en ander is vastgelegd in privaatrechtelijke overeenkomsten met iedere grondeigenaar. De gemeente maakt tegelijkertijd met de bekendmaking van het bestemmingsplan melding van de gesloten overeenkomst(en).

#### *Exploitatieplan of - opzet*

Er is geen sprake van een bouwplan als bedoeld in artikel 6.2.1 Bro. Een exploitatieplan is hiermee niet noodzakelijk. De kosten voor het opstellen van dit bestemmingsplan zijn volledig voor de rekening van de gemeente Goeree-Overflakkee.

#### *Conclusie*

Gezien het voorgaande wordt het plan financieel uitvoerbaar geacht.

#### <span id="page-66-2"></span>**9.2 Maatschappelijke uitvoerbaarheid**

#### *Plan(vormings)proces*

Het bestemmingsplan van Nieuwe-Tonge dient te worden geactualiseerd. Met het opstellen van dit bestemmingsplan wordt voldaan aan deze actualisatieplicht. De vigerende rechten zijn bestemd. Regels zijn opgesteld betreffende de bebouwingsmogelijkheden binnen het bestemmingsplan. Nieuwe bedrijfswoningen zijn, gezien het provinciale beleid, uitgesloten.

#### *Conclusie*

Gezien het voorgaande wordt het plan maatschappelijk uitvoerbaar geacht.

#### <span id="page-66-3"></span>**9.3 Handhavingaspecten**

#### *Inleidend*

Het bestemmingsplan is bindend voor zowel de overheid als de burger. De primaire verantwoordelijkheid voor controle en handhaving ligt bij de gemeente. Handhaving kan worden omschreven als elke handeling die erop gericht is de naleving van regelgeving te bevorderen of een overtreding te beëindigen. Het doel van handhaving is om de duurzame bescherming van mens en omgeving te waarborgen. Binnen het kader van het bestemmingsplan heeft regelgeving met name betrekking op de Wet ruimtelijke ordening en de Woningwet. Bij overtreding van deze regelgeving moet gedacht worden aan bouwen zonder

omgevingsvergunning voor het bouwen, bouwen in afwijking van een verleende vergunning, het handelen zonder of in afwijking van een noodzakelijke vergunning voor het uitvoeren van werken, geen bouwwerken zijnde, en voor werkzaamheden (de vroegere aanlegvergunning) en het gebruik van gronden en opstallen in strijd met de gebruiksregels van het bestemmingsplan of een afwijking.

Er zijn twee vormen handhaving te onderscheiden: preventieve en repressieve handhaving.

*Preventieve handhaving* bestaat uit actief toezicht door of namens de gemeente door bijvoorbeeld regelmatige controles op de uitvoering van vergunningen en regelmatige gebiedscontroles. Vervolgens worden in het kader van preventieve handhaving duidelijke en maatschappelijk geaccepteerde regels opgesteld en aandacht besteed aan communicatie en voorlichting.

*Repressieve handhaving* bestaat uit de aanwending van publiekrechtelijke middelen bij geconstateerde overtredingen, zoals het opleggen van een dwangsom of het uitoefenen van bestuursdwang. Daarnaast is het mogelijk strafrechtelijke middelen toe te passen en privaatrechtelijk actie te ondernemen bij inbreuk op het eigendomsrecht van de gemeente. Repressieve handhaving heeft als primaire doel een einde te maken aan een specifieke overtreding van de Wro of de Woningwet.

De handhaafbaarheid van een bestemmingsplan is met name afhankelijk van het draagvlak van de regels onder de burgers en van de duidelijkheid van de regels.

# *Vertaling naar bestemmingsregeling*

In dit bestemmingsplan is aangesloten bij de actuele maatschappelijke behoefte voor wat betreft bouwen en gebruik, zowel op grotere schaal als ook op perceelsniveau. Vervolgens is door middel van het opnemen van flexibiliteitsbepalingen (algemene afwijkingen, algemene wijzigingen) in voldoende mate ingespeeld op eventuele toekomstige ontwikkelingen.

De geometrische plaatsbepaling, de regels en de toelichting zijn, tot slot, zodanig op elkaar afgestemd dat interpretatieproblemen en problemen met betrekking tot de uitvoering zo veel mogelijk worden voorkomen.

# <span id="page-68-0"></span>**10 Procedure**

# <span id="page-68-1"></span>**10.1 Voorbereidingsfase**

# *Vooraankondiging*

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een bestemmingsplan waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

# *Inspraak*

Het voorontwerpbestemmingsplan is, conform de gemeentelijke inspraakverordening, voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan.

De ontvangen inspraakreacties zijn samengevat en beantwoord in een Nota inspraak en overleg (bijlage 2). Op het voorontwerpbestemmingsplan zijn 44 inspraakreacties ingediend. In deze nota is ook aangegeven of een inspraakreactie heeft geleid tot aanpassing van dit bestemmingsplan en hoe deze aanpassing is verwerkt.

# *Overleg*

Conform artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader is het voorontwerpbestemmingsplan voor advies toegezonden aan de volgende instanties:

- Provincie Zuid-Holland;
- Waterschap Hollandse Delta;
- DCMR;
- VRR (Veiligheidsregio Rotterdam-Rijnmond);
- Werkgroep Nieuwe-Tonge in bloei!;
- Stichting tot Bescherming van het Dorpsgezicht;
- Molenstichting Goeree-Overflakkee.

De ontvangen overlegreacties zijn samengevat en beantwoord in een Nota inspraak en overleg (bijlage 2). Op het voorontwerpbestemmingsplan zijn 5 overlegreacties ingediend. In deze nota is ook aangegeven of een overlegreactie heeft geleid tot aanpassing van dit bestemmingsplan en hoe deze aanpassing is verwerkt.

# <span id="page-69-0"></span>**10.2 Ontwerpfase**

Na afronding van de inspraakprocedure en het vooroverleg wordt de formele bestemmingsplanprocedure gestart. De aanpassingen die volgen/volgden uit de inspraakreacties en de overlegreacties zijn verwerkt in het ontwerpbestemmingsplan. Ook zijn er - indien nodig - ambtshalve aanpassingen doorgevoerd.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het bestemmingsplan moet in de Staatscourant worden geplaatst en dient - met de inwerkingtreding van de Wet ruimtelijke ordening - ook via elektronische weg te geschieden. Tevens dient de kennisgeving te worden toegezonden aan die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpbestemmingsplan is gedurende zes weken ter inzage gelegd. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb), of er is aangegeven waar de (digitale) stukken te vinden zijn (elektronische kennisgeving).

Op het ontwerpbestemmingsplan zijn 20 zienswijzen ingediend. Deze zienswijzen zijn samengevat en beantwoord in een nota zienswijzen. Per zienswijze is aangegeven of het bestemmingsplan wel of niet is aangepast. De nota zienswijzen is als bijlage 3 aan deze toelichting toegevoegd.

#### <span id="page-69-1"></span>**10.3 Vaststellingsfase**

Binnen twaalf weken na de termijn van terinzagelegging heeft de gemeenteraad beslist omtrent de vaststelling van dit bestemmingsplan. Dit bestemmingsplan is op basis van de ingediende zienswijzen gewijzigd vastgesteld.