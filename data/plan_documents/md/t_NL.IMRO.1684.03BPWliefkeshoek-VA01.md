# Wijzigingsplan "Katwijk NB, woningbouw Liefkeshoek" **Gemeente Cuijk Vastgesteld**

# Wijzigingsplan "Katwijk NB, woningbouw Liefkeshoek" **Gemeente Cuijk Vastgesteld**

| Identificatienummer:           | NL.IMRO.1684.03BPWliefkeshoek-VA01                                                                                                               |
|--------------------------------|--------------------------------------------------------------------------------------------------------------------------------------------------|
| Rapportnummer BRO:             | P02093                                                                                                                                           |
| Datum:                         | 12 mei 2020                                                                                                                                      |
| Contactpersonen opdrachtgever: | Dhr. G.M. (gemeente Cuijk)                                                                                                                       |
| Projectteam BRO:               | Dhr. drs. B.Z. & dhr. L.N., MSc                                                                                                                  |
| Voorontwerp:                   | 2 oktober 2019, 1 november 2019                                                                                                                  |
| Ontwerp:                       | 2 maart 2020                                                                                                                                     |
| Vaststelling:                  | 19 mei 2020                                                                                                                                      |
| Trefwoorden:                   | Wijzigingsplan, Liefkeshoek, woningbouwlocatie, Katwijk,<br>gemeente Cuijk.                                                                      |
| Bron foto kaft:                | Hollandse Hoogte 4                                                                                                                               |
| Beknopte inhoud:               | Toelichting ten behoeve van het wijzigingsplan voor de re<br>alisatie van 19 woningen op twee percelen gelegen aan<br>de Liefkeshoek in Katwijk. |

BRO Vestiging Tegelen Industriestraat 94 5931 PK Tegelen T +31 (0)77 373 06 01 E info@bro.nl

**Toelichting**

# **Inhoudsopgave** pagina

| 1. INLEIDING                                  | 4 |
|-----------------------------------------------|---|
| 1.1 Aanleiding en doel                        | 4 |
| 1.2 Ligging en grens van het plangebied       | 5 |
| 1.3 Vigerend juridisch-planologisch kader     | 5 |
| 1.4 Leeswijzer                                | 6 |
|                                               |   |
| 2. PROJECTOMSCHRIJVING                        | 7 |
| 2.1 Bestaande situatie                        | 7 |
| 2.2 Toekomstige ontwikkeling                  | 8 |
| 2.3 Ruimtelijke en stedenbouwkundige effecten | 9 |

| 3. BELEIDSKADER                                    | 10 |
|----------------------------------------------------|----|
| 3.1 Rijksbeleid                                    | 10 |
| 3.1.1 Structuurvisie Infrastructuur en Ruimte      | 10 |
| 3.1.2 Besluit algemene regels ruimtelijke ordening | 10 |
| 3.1.3 Ladder voor duurzame verstedelijking         | 11 |
| 3.2 Provinciaal beleid                             | 12 |
| 3.2.1 Omgevingsvisie Noord-Brabant                 | 12 |
| 3.2.2 Verordening ruimte Noord-Brabant             | 12 |
| 3.3 Regionaal en gemeentelijk beleid               | 15 |
| 3.3.1 Woningbouwbeleid                             | 15 |
| 3.3.2 Structuurvisie Cuijk                         | 16 |

| 4. UITVOERINGSASPECTEN    | 19 |
|---------------------------|----|
| 4.1 Milieuaspecten        | 19 |
| 4.1.1 Bodem               | 19 |
| 4.1.2 Geluidhinder        | 20 |
| 4.1.3 Luchtkwaliteit      | 21 |
| 4.1.4 Externe veiligheid  | 22 |
| 4.1.5 Geur                | 26 |
| 4.1.6 Milieuzonering      | 27 |
| 4.2 Fysieke aspecten      | 28 |
| 4.2.1 Cultureel erfgoed   | 28 |
| 4.2.2 Ecologie            | 29 |
| 4.2.3 Waterhuishouding    | 32 |
| 4.2.4 Verkeer en parkeren | 34 |
| 4.2.5 Kabels en leidingen | 35 |

| 5. JURIDISCHE PLANOPZET                 | 42 |
|-----------------------------------------|----|
| 4.6 Handhaafbaarheid                    | 41 |
| 4.5 Economische aspecten                | 41 |
| 4.4.2 M.e.r.-beoordeling                | 37 |
| 4.4.1 Beoordeling directe m.e.r.-plicht | 36 |
| 4.4 M.e.r.-plicht                       | 36 |
| 4.3 Duurzaamheid                        | 35 |
|                                         |    |

| 5.1 Algemeen                      | 42 |
|-----------------------------------|----|
| 5.2 Toelichting op de verbeelding | 42 |
| 5.3 Toelichting op de regels      | 42 |
| 5.3.1 Inleidende regels           | 42 |
| 5.3.2 Bestemmingsregels           | 43 |
| 5.3.3 Algemene regels             | 44 |
| 5.3.4 Overgangs- en slotregels    | 45 |
|                                   |    |

| 6. PROCEDURE                | 46 |
|-----------------------------|----|
| 6.1 Procedure               | 46 |
| 6.2 Vooroverleg en inspraak | 46 |
| 6.3 Zienswijzen             | 47 |

# **Onderzoeksrapporten**

- Envita Nijmegen B.V., *Verkennend en nader bodemonderzoek en verkennend onderzoek asbest (NEN 5740 en NEN 5707) Liefkeshoek - Pastoor Suijsstraat in Katwijk (NB)*, rapportnr.: 207442-10/R01, d.d. 12 december 2017.
- Ortageo Zuidoost B.V., *Plan van aanpak bodemsanering Liefkeshoek - Pastoor Suijsstraat in Katwijk (NB)*, rapportnr.: 207442-11/R02, d.d. 20 april 2018.
- Econsultancy, *Akoestisch onderzoek industrielawaai Liefkeshoek te Katwijk*, projectnr.: 10527.003, d.d. 7 november 2019.
- Econsultancy, *Akoestisch onderzoek wegverkeerslawaai Liefkeshoek te Katwijk*, projectnr.: 10527.001, d.d. 23 september 2019.
- Aeres Milieu B.V., *Archeologisch bureau- en verkennend veldonderzoek, door middel van boringen Liefkeshoek, Katwijk (NB)*, rapportnr.: AM1800, d.d. 31 januari 2018.
- Aeres Milieu B.V., *Programma van Eisen Liefkeshoek*, d.d. februari 2018.
- Aeres Milieu B.V., *Plan van Aanpak Proefsleuvenonderzoek (IVO-P) Liefkeshoek Katwijk bij Cuijk*, rapportnr.: AM18154, d.d. 25 maart 2019.
- Aeres Milieu B.V., *Archeologisch inventariserend veldonderzoek d.m.v. proefsleuven Liefkeshoek te Katwijk, gemeente Cuijk*, rapportnr.: AM19377, d.d. 12 februari 2020.
- Econsultancy, *Quickscan flora en fauna Liefkeshoek en de Boggerd te Katwijk (NB)*, rapportnr.: 5241.001, d.d. 21 november 2017.
- Econsultancy, Onderzoek stikstofdepositie Liefkeshoek te Katwijk, rapportnr.: 10527.002, d.d. 24 oktober.
- Econsultancy, *Aanvullend ecologisch onderzoek Liefkeshoek en de Boggerd te Katwijk*, rapportnr.: 5241.003, d.d. 11 april 2018.
- Econsultancy, *Watertoets Liefkeshoek en de Boggerd te Katwijk*, rapportnr.: 5241.002, d.d 11 september 2019.
- Eindverslag vooroverleg en inspraakprocedure, 17 maart 2020
- Zienswijzennota

# **1. INLEIDING**

# **1.1 Aanleiding en doel**

Het voornemen bestaat om op twee percelen gelegen nabij de weg 'Liefkeshoek' te Katwijk in totaal 19 woningen te realiseren. In het vigerende bestemmingsplan 'Katwijk NB' zijn de percelen bestemd tot 'Groen' en 'Agrarisch'. De realisatie van woningen is zodoende niet toegestaan binnen deze bestemmingen. Wel bevat het bestemmingsplan twee wijzigingsbevoegdheden om ter plaatse van de aanduiding 'wro-zone – wijzigingsgebied 1' de bestemmingen 'Groen' en 'Agrarisch' te wijzigen naar 'Wonen', mits wordt voldaan aan een aantal daarbij genoemde voorwaarden.

Door middel van het voorliggende wijzigingsplan worden de realisatie van de beoogde woningen juridisch-planologisch mogelijk gemaakt. Het wijzigingsplan bestaat uit een verbeelding voor de locatie en bijbehorende regels. Deze toelichting, waarin onder andere een toets aan de wijzigingsvoorwaarden plaatsvindt, vergezelt het plan.

Topografische kaart met globale ligging plangebied (rode pijl)

# **1.2 Ligging en grens van het plangebied**

Het plangebied ligt aan de weg 'Liefkeshoek' in Katwijk, in de gemeente Cuijk. Het plangebied betreft de percelen, kadastraal bekend als Cuijk, sectie F, nummer 735 en 848 (gedeeltelijk).

Begrenzing plangebied geprojecteerd op een kadastrale ondergrond

# **1.3 Vigerend juridisch-planologisch kader**

Voor het plangebied geldt het bestemmingsplan 'Katwijk NB', zoals vastgesteld op 17 mei 2010 door de gemeenteraad van Cuijk. Voor het plangebied gelden de enkelbestemmingen 'Groen' en 'Agrarisch'. Daarnaast geldt voor het gehele plangebied de dubbelbestemming 'Waarde – Archeologie 5'. Tot slot ook voor het gehele plangebied de gebiedsaanduiding 'wro-zone – wijzigingsgebied 1'.

Uitsnede verbeelding vigerend bestemmingsplan 'Katwijk NB' met het plangebied rood omlijnd

# **1.4 Leeswijzer**

Dit wijzigingsplan bestaat uit een verbeelding, regels en deze toelichting. Het juridische gedeelte van het wijzigingsplan wordt gevormd door de regels en de verbeelding tezamen. De toelichting is een beschrijving van hetgeen middels het wijzigingsplan mogelijk wordt gemaakt. Daarnaast onderbouwt het de haalbaarheid van de planologische mogelijkheden die het wijzigingsplan biedt.

De toelichting van dit wijzigingsplan is als volgt opgebouwd:

In hoofdstuk 2 wordt allereerst een beschrijving van zowel de bestaande situatie als de toekomstige ontwikkeling gegeven. De hoofdlijnen van beleid zijn vervolgens beschreven in hoofdstuk 3. In hoofdstuk 4 wordt nader ingegaan op de uitvoeringsaspecten, waarna in hoofdstuk 5 de juridische planopzet wordt beschreven. In hoofdstuk 6 vindt tot slot een beschrijving van de procedure plaats.

# **2. PROJECTOMSCHRIJVING**

# **2.1 Bestaande situatie**

Het plangebied is gelegen binnen de kern Katwijk op twee percelen nabij de weg 'Liefkeshoek'. Ten oosten van het plangebied is de Maas gelegen en ten zuiden de kern van Cuijk. Tevens liggen ten westen van het plangebied de Kraaijenbergse Plassen.

Luchtfoto met het plangebied blauw omlijnd

Het plangebied is momenteel niet bebouwd en bestaat gedeeltelijk uit grasland en agrarische gewassen. Het plangebied grenst in noord-, oost- en zuidelijke richting aan enkele woonpercelen. Daarnaast grenst het plangebied in westelijke richting aan agrarische percelen en in noordwestelijke richting aan één woonperceel. Tot slot wordt het plangebied ook gebruikt als speeltuin. Deze speeltuin wordt in de toekomstige situatie verplaatst naar de westzijde van het plangebied.

# **2.2 Toekomstige ontwikkeling**

De gewenste ontwikkeling bestaat uit de realisatie van in totaal 19 woningen. Er worden vier type woningen gerealiseerd, namelijk starterswoningen (8), halfvrijstaande woningen (4), een vrijstaande woning (1) en huurwoningen (5). De omvang van de woonkavels varieert van 121 m2 tot 557 m2 . Daarnaast wordt binnen het noordoostelijk en westelijk gedeelte van het plangebied een groenstrook gerealiseerd. Al het verkeer binnen het plangebied wordt hoofdzakelijk ontsloten op De Boggerd en de Pastoor Suijsstraat. De toegangsweg voor alleen langzaam verkeer ontsluit op de Liefkeshoek. Tot slot wordt binnen het oostelijk gedeelte van het plangebied een hekwerk aangebracht, waardoor er een scheiding plaatsvindt tussen het plangebied en de aangrenzende percelen.

De maximum goothoogte van het merendeel van de beoogde woningen (starters- en huurwoningen) bedraagt 6 meter en de maximum bouwhoogte 9 meter. De halfvrijstaande woningen en vrijstaande woning binnen het plangebied krijgen een maximum goothoogte van 6 meter en een maximum bouwhoogte van 10 meter. In de regels wordt overeenkomstig het bestemmingsplan 'Katwijk NB' voor alle woningen een maximum goothoogte van 6 en bouwhoogte van 10 meter opgenomen.

Binnen het plangebied worden tevens parkeerplaatsen voorzien. Deze zijn gedeeltelijk gelegen binnen het openbaar gebied aan de toegangsweg en daarnaast op het eigen terrein van de woonkavels. De stedenbouwkundige opzet van het plan is zichtbaar in de onderstaande afbeelding.

Stedenbouwkundig plan woningbouwlocatie

# **2.3 Ruimtelijke en stedenbouwkundige effecten**

De voorgenomen woningen passen goed in de omgeving, aangezien hier reeds meerdere verschillende typen grondgebonden woningen aanwezig zijn. Vanuit ruimtelijk en stedenbouwkundig opzicht worden de woningen zorgvuldig ingepast. Feitelijk is sprake van een soort inbreidingslocatie binnen bestaand stedelijk gebied, waarmee ter plaatse wordt voorzien in een logische afronding van het woongebied van de kern Katwijk. Qua goot- en bouwhoogte zal worden aangesloten op de reeds bestaande omliggende woningen. Hierdoor sluiten de nieuw te realiseren woningen vanuit stedenbouwkundig oogpunt goed aan op de omliggende stedenbouwkundige structuur.

Er kan kortom geconcludeerd worden dat het plan vanuit ruimtelijk en stedenbouwkundig oogpunt goed inpasbaar is in de omgeving.

# **3. BELEIDSKADER**

# **3.1 Rijksbeleid**

# **3.1.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie Infrastructuur en Ruimte (SVIR) staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het Rijk richt zich met name op het versterken van de internationale positie van Nederland en het behartigen van de nationale belangen.

# *Afweging*

Bij de realisatie van het voorliggende initiatief is sprake van een dermate kleinschalige en lokale ontwikkeling dat geen nationale belangen in het spel zijn. De beoogde ontwikkeling is dan ook niet in strijd met de nationale belangen zoals verwoord in de Structuurvisie Infrastructuur en Ruimte.

# **3.1.2 Besluit algemene regels ruimtelijke ordening**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Op 30 juni 2011 zijn alle ontwerpstukken van de AMvB als bijlage bij de SVIR gepubliceerd. Het besluit is op 30 december 2011 in werking getreden en op 1 oktober 2012 zijn enkele wijzigingen in werking getreden. In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in gemeentelijke bestemmingsplannen.

De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Natuurnetwerk Nederland, erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied. Wel is het plangebied gelegen binnen het radarverstoringsgebied vliegbasis Volkel. Gelet op de toegestane hoogtes is dit wijzigingsplan geen probleem.

## *Afweging*

Geen van de bovengenoemde belangen zijn bij de voorgenomen ontwikkeling in het geding. De beoogde ontwikkeling is kortom niet in strijd met de beleidsregels zoals deze zijn opgenomen in het Barro.

# **3.1.3 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.1

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "*De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien*." (artikel 3.1.6 lid 2 Bro).

# *Afweging*

In het voorliggende geval worden 19 woningen mogelijk gemaakt. Het toevoegen van meer dan 11 woningen is in lijn met de uitspraak2 van de Afdeling bestuursrechtspraak van de Raad van State van 28 juni 2017 een stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Dit betekent dat artikel 3.1.6, lid 2 Bro van toepassing is.

Het beoogde initiatief voorziet in de realisatie van 19 woningen, hetgeen een toetsing aan de ladder voor duurzame verstedelijking vereist. Het voorliggende initiatief maakt reeds deel uit van de gemeentelijke en regionale woningbouwprogrammering en voorziet zowel kwalitatief en kwantitatief in de woningbouwbehoefte (zie uitwerking in paragraaf 3.3).

De ontwikkeling voldoet aan de uitgangspunten van de ladder voor duurzame verstedelijking. Er is namelijk sprake van een ontwikkeling waarbij binnen bestaand stedelijk gebied invulling wordt gegeven aan de bestaande woningbouwbehoefte binnen de regio Land van Cuijk in z'n algemeenheid en de gemeente Cuijk en de kern Katwijk in het bijzonder. Voor de verdere onderbouwing van deze behoefte wordt volledigheidshalve verwezen naar paragraaf 3.3.

 1 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

<sup>2</sup> Afdeling bestuursrechtspraak van de Raad van State, Uitspraak 201608869/1/R3, ECLI:NL:RVS:2017:1724, 28 juni 2017

# **3.2 Provinciaal beleid**

# **3.2.1 Omgevingsvisie Noord-Brabant**

Provinciale Staten hebben op 14 december 2018 de Omgevingsvisie Noord-Brabant vastgesteld. Met deze omgevingsvisie geeft de provincie richting aan wat zij voor Brabant wil bereiken en biedt daarmee handvatten voor haar handelen in de praktijk. De omgevingsvisie bevat de ambities voor de Brabantse leefomgeving tot 2050. Daarnaast zijn mobiliserende tussendoelen opgesteld voor de periode tot 2030.

De basisopgave van de omgevingsvisie is werken aan veiligheid, gezondheid en omgevingskwaliteit. Daarnaast zijn de volgende vier hoofdopgaven geformuleerd:

- Werken aan de Brabantse energietransitie;
- Werken aan een klimaatproof Brabant;
- Werken aan de slimme netwerkstad;
- Werken aan een concurrerende, duurzame economie.

De provincie blijft inzetten op duurzame verstedelijking door middel van herbestemming en transformatie in het bestaand bebouwd gebied. Hier liggen tevens kansen voor het toekomstbestendig maken van het stedelijk gebied en voor het creëren van ruimte voor nieuwe economische ontwikkelingen en woningbouw. De komende 10 jaar ligt er een forse woningbouwopgave van circa 120.000 woningen, daarna loopt de woningbouwopgave in omvang terug. De provincie ziet deze opgave als kans om invulling te geven aan de energieopgave in het stedelijk gebied, het stedelijk gebied klimaatbestendig te maken en de kwaliteit van het stedelijk gebied op orde te brengen.

## *Afweging*

De voorliggende ontwikkeling omvat de realisatie van 19 woningen op twee percelen nabij de weg 'Liefkeshoek' in de kern Katwijk die momenteel een groene- en agrarische functie kennen. Er is sprake van een wijzigingsplan, waarbij middels twee wijzigingsbevoegdheden wordt ingespeeld op de mogelijkheid het plangebied functioneel te gebruiken voor woondoeleinden. Het plangebied is hierbij gelegen binnen bestaand stedelijk gebied, waarmee wordt aangesloten bij het principe van duurzame verstedelijking. Tevens draagt de realisatie van de woningen bij aan de invulling van de woningbouwopgave voor de komende tien jaar. De ontwikkeling is dan ook in lijn met de door de provincie Noord-Brabant voorgestane beleid.

## **3.2.2 Verordening ruimte Noord-Brabant**

Provinciale Staten hebben op 7 februari 2014 de 'Verordening ruimte Noord-Brabant 2014' vastgesteld en op 19 maart 2014 is deze in werking getreden. De verordening is reeds diverse malen geactualiseerd en bij de wijziging van de regels in juli 2017 is de naam gewijzigd in 'Verordening ruimte Noord-Brabant'.

De verordening bestaat uit tekst en kaartmateriaal. De tekst bevat regels waarmee gemeenten rekening moeten houden bij het nemen van ruimtelijke besluiten. Aan de hand van de kaart kan vastgesteld worden waar welke regels van toepassing zijn.

In de Verordening ruimte zijn onder meer regels opgenomen met betrekking tot stedelijke ontwikkeling (onder andere op het gebied van wonen en werken), natuur en landschap (waaronder de ecologische hoofdstructuur), water, cultuurhistorie, agrarische ontwikkeling en windturbines.

De regels van de Verordening ruimte zijn er, in lijn met het beleid van de Omgevingsvisie Noord-Brabant, op gericht om het leeuwendeel van de stedelijke ontwikkelingen plaats te laten vinden in de stedelijke regio's, in het bestaand stedelijk gebied en in de zoekgebieden voor verstedelijking. De begrenzingen van de stedelijke en landelijke regio's zijn vastgelegd in de kaarten behorende bij de Verordening ruimte. In de verordening zijn ook het bestaand stedelijk gebied, de zoekgebieden voor verstedelijking en het Natuurnetwerk Nederland (voormalige ecologische hoofdstructuur) begrensd.

In artikel 3 van de 'Verordening ruimte Noord-Brabant' wordt aangegeven dat de toelichting van een bestemmingsplan (wijzigingsplan) een verantwoording dient te bevatten dat:

- a. het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid;
- b. toepassing is gegeven aan het principe van zorgvuldig ruimtegebruik.

Ten behoeve van het behoud en de bevordering van de ruimtelijke kwaliteit dient een verantwoording te worden opgenomen waaruit blijkt dat:

- rekening is gehouden met de gevolgen van de beoogde ruimtelijke ontwikkeling voor de in het plan begrepen gronden en de naaste omgeving, in het bijzonder wat betreft de bodemkwaliteit, de waterhuishouding, de in de grond aanwezige of te verwachten monumenten, de cultuurhistorische waarden, de ecologische waarden, de aardkundige waarden en de landschappelijke waarden;
- de omvang van de beoogde ruimtelijke ontwikkeling, de omvang van de bebouwing en de beoogde functie, past in de omgeving gelet op de bestaande en toekomstige functies in de omgeving en de effecten die de ontwikkeling op die functies heeft, waaronder de effecten vanwege milieuaspecten en volksgezondheid;
- een op de beoogde ruimtelijke ontwikkeling afgestemde afwikkeling van het personen- en goederenvervoer is verzekerd, waaronder een goede aansluiting op de aanwezige infrastructuur van weg, water of spoor, inclusief openbaar vervoer, een en ander onder onverminderd hetgeen in hoofdstuk 7 van de Wet milieubeheer en elders in de verordening is bepaald.

In de hoofdstukken 2 en 4 is deze nadere verantwoording van het behoud en de bevordering van de ruimtelijke kwaliteit weergegeven, waaruit blijkt dat er op basis van de bovengenoemde aspecten geen belemmeringen bestaan voor de voorgenomen ontwikkeling.

Het principe van zorgvuldig ruimtegebruik houdt in ieder geval in dat:

- 1. een ruimtelijke ontwikkeling buiten bestaand stedelijk gebied gebruik maakt van een bestaand bouwperceel, tenzij in de verordening uitdrukkelijk anders is bepaald;
- 2. uitbreiding van het op grond van het geldende bestemmingsplan toegestane ruimtebeslag slechts is toegestaan mits de financiële, juridische of feitelijke mogelijkheden ontbreken om de beoogde ruimtelijke ontwikkeling binnen dat toegestane ruimtebeslag te doen plaatsvinden;
- 3. ingeval van stedelijke ontwikkeling toepassing is gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking);
- 4. een bestemmingsplan buiten bestaand stedelijk gebied bepaalt dat gebouwen, bijbehorende bouwwerken en andere permanente voorzieningen binnen het bouwperceel worden opgericht en daarbinnen worden geconcentreerd;
- 5. in geval er sprake is van de vestiging van een ruimtelijke ontwikkeling als bedoeld onder a. is gelijktijdig met de vestiging ook uitbreiding mogelijk tot de omvang die op grond van de regels in de verordening is toegelaten.

Aan het principe van zorgvuldig ruimtegebruik is invulling gegeven aangezien sprake is van herstructurering binnen bestaand stedelijk gebied. Voor de toepassing van de ladder voor duurzame verstedelijking wordt verwezen naar paragraaf 3.1.3.

In artikel 4.2 'Stedelijke ontwikkeling' is aangegeven dat bestemmingsplannen die voorzien in een stedelijke ontwikkeling, uitsluitend zijn gelegen in bestaand stedelijk gebied. Aan deze voorwaarde wordt voldaan aangezien het plangebied is aangewezen als 'bestaand stedelijk gebied, kern in landelijk gebied'.

In artikel 4.3 'Nieuwbouw van woningen' wordt aangegeven dat de toelichting bij een bestemmingsplan dat voorziet in nieuwbouw van woningen in bestaand stedelijk gebied, een verantwoording bevat over de wijze waarop:

- a. de afspraken die daarover zijn gemaakt in het regionaal ruimtelijk overleg worden nagekomen;
- b. de beoogde nieuwbouw zich verhoudt tot de afspraken bedoeld onder a, en tot de beschikbare harde plancapaciteit voor woningbouw.

Het voorliggende wijzigingsplan voorziet in nieuwbouw van woningen in bestaand stedelijk gebied. De te realiseren woningbouwaantallen passen binnen de regionale en lokale woningbouwkaders (zie paragraaf 3.3.1). Het wijzigingsplan is daarmee in overeenstemming met het bepaalde in de 'Verordening ruimte Noord-Brabant'.

## *Afweging*

De voorgenomen ontwikkeling is in lijn met het provinciale beleid, aangezien er woningen worden toegevoegd op een locatie die is aangewezen als bestaand stedelijk gebied.

# **3.3 Regionaal en gemeentelijk beleid**

# **3.3.1 Woningbouwbeleid**

# *Regionale woningbouwafspraken*

In mei 2017 heeft de provincie Noord-Brabant haar bevolkings- en behoefteprognose geactualiseerd. De prognose is een belangrijk richtinggevend kwantitatief instrument voor het volkshuisvestelijke beleid van de gemeente. In de provinciale prognose wordt gewerkt met een 'hoog scenario' (1.255) en een 'laag scenario' (1.040). Het verschil tussen beide scenario's zit in het al dan niet inlopen van het thans bestaande woningtekort (215).

Vooruitlopend op en in afwachting van de nieuwe prognose heeft het Regionaal ruimtelijk overleg (RRO) Noordoost-Brabant in december 2016 besloten om, voor de betrokken gemeenten, de (kwantitatieve) woningbouwafspraken voor de periode 2016-2026 nog vast te stellen op basis van de provinciale Bevolkings- en woningbehoefteprognose 2014. Het in de *Regionale Agenda Wonen 2017 (deel A)* vastgelegde groeicijfer voor de gemeente Cuijk is daarbij vastgesteld op 1.160.

Gelet op de aantallen woningen volgens de provinciale prognose(s), respectievelijk de in regionaal verband gemaakte afspraken, is het aantal in dit wijzigingsplan opgenomen woningen (19) in overeenstemming met de bedoelde afspraken. Daarnaast dient vastgesteld te worden, dat het wijzigingsplan er niet toe zal leiden dat de voor de gemeente Cuijk toegestane harde plancapaciteit voor woningbouw wordt overschreden.

# *Regionale woningmarktstrategie Land van Cuijk*

In 2013 hebben de vijf gemeenten in het Land van Cuijk een gezamenlijke regionale woningmarktstrategie vastgesteld. In 2018 is deze woningmarktstrategie geactualiseerd, rekening houdend met de meest actuele volkshuisvestelijke ontwikkelingen.

In de woonmarktstrategie zijn zes uitgangspunten (zogeheten ankers) benoemd die de kern vormen van de visie. Per anker is een doel gesteld.

- 1. **Een vitale regio.** Doel: tot 2030 nog met 3.000 tot 4.000 extra woningen groeien.
- 2. **Een gezonde woningmarkt.** Doel: met gezond verstand optimaal inspelen op de woonwensen van mensen. Gemeenten sturen lokaal en stemmen regionaal af.
- 3. **De juiste woning op de juiste plek in dit Land van kernen.** Doel: het Land van Cuijk doet recht aan de eigenheid en vitaliteit van kernen. Hierbij wordt verschil gemaakt in de wijze van gebiedsontwikkeling tussen grotere en kleinere kernen.
- 4. **Kwaliteit bestaande voorraad en kernen meer centraal.** Doel: kwaliteit bestaande voorraad: van goed naar excellent.
- 5. **Een levensloopvriendelijke regio.** Doel: kwetsbare inwoners met lichamelijke, verstandelijke of psychische beperkingen wonen zoveel mogelijk in hun eigen leefomgeving. Is dat niet mogelijk dan is er in de grotere kernen een goede woonzorginfrastructuur.
- 6. **Een duurzame regio.** Doel: vanaf 2050 zijn alle woningen (bestaand en nieuw) grotendeels energieneutraal. De vijf gemeenten in het Land van Cuijk zorgen voor een gelijk speelveld.

De voorliggende ontwikkeling van 19 woningen draagt bij aan het doel om tot 2030 met 3.000 tot 4.000 woningen te groeien. Daarnaast draagt het plan gezien de realisatie van verschillende woningtypes bij aan een gezonde woningmarkt binnen de regio. Tot slot draagt de ontwikkeling bij aan de vitaliteit van kern Katwijk en is sprake van de 'juiste woning op de juiste plek'. De ontwikkeling vindt namelijk plaats op een locatie binnen bestaand stedelijk gebied, welke reeds middels een wijzigingsbevoegdheid in aanmerking komt voor woondoeleinden. Het plan is kortom passend binnen de uitgangspunten van de Regionale woningmarktstrategie Land van Cuijk.

# **3.3.2 Structuurvisie Cuijk**

De raad van de gemeente Cuijk heeft op 16 juni 2012 de Strategische Visie Cuijk 2030 vastgesteld. Deze Structuurvisie geeft de hoofdlijnen aan van de ruimtelijke ontwikkeling en inrichting van de gemeente Cuijk tot 2030. De Structuurvisie geeft ambitie, richting en koers aan de mogelijke ruimtelijke inrichting van de gemeente voor de nabije toekomst. Deze ambities, richtingen en koers zijn gebaseerd op demografische, sociale en economische trends en ontwikkelingen. De Structuurvisie benoemt tevens de wijze waarop de gemeente invulling denkt te geven aan de verwezenlijking van de ambitie en beleidskoers. In die context wordt aan de Structuurvisie een uitvoeringsprogramma gekoppeld van projecten die gedurende de looptijd gerealiseerd kunnen worden.

Concreet heeft de Structuurvisie de navolgende doelen:

- a) Voldoen aan de Wet ruimtelijke ordening. Gemeenten in Nederland zijn verplicht om in het kader van een goede ruimtelijke ordening voor hun grondgebied één of meer Structuurvisies door de gemeenteraad vast te laten stellen. De Structuurvisie is een inhoudelijk richtinggevend document voor ruimtelijke ontwikkelingen; het bevat de hoofdlijnen van het ruimtelijk beleid voor het gemeentelijke grondgebied en geeft ook aan hoe men verwacht dat beleid uit te voeren.
- b) Toetsingskader ten behoeve van ruimtelijke ontwikkelingen welke niet passen binnen de geldende bestemmingsplannen. De Structuurvisie biedt in die gevallen het primaire toetsings- en afwegingskader voor college en raad om al dan niet medewerking te verlenen aan een projectafwijkingsbesluit of aan een herziening van het geldende bestemmingsplan.
- c) Uitwerken van de thema's van de Strategische Visie Cuijk 2030. In de Strategische Visie Cuijk 2030 wordt nadruk gelegd op de mogelijkheid dat Cuijk zich ontwikkelt als het toeristisch-recreatieve attractiepunt in de regio, door met name de potentie van de aanwezigheid van veel open water te benutten.
- d) Een wettelijke verplichting is dat de Structuurvisie wordt voorzien van een uitvoeringsparagraaf. Het doel hiervan is om een te hoog ambitieniveau te voorkomen en een realistische en haalbare visie neer te leggen. De uitvoeringsparagraaf wordt gebruikt als wettelijke basis voor het kostenverhaal. Op grond van de Structuurvisie kunnen financiële bijdragen worden gevraagd ten behoeve van kwaliteitsverbeterende ruimtelijke maatregelen (voorzieningen zoals wegen, fietspaden, waterberging en de aanleg van groen). Daarbij kan het zowel gaan om bovenwijkse voorzieningen als bijdragen aan ruimtelijke ontwikkelingen.

Binnen de structuurvisiekaart 'Structuurvisie Cuijk 2030' (zie onderstaande afbeelding) ligt het plangebied binnen een gebied dat is aangeduid als 'landelijk dorp' en 'ruimtelijk-functioneel wensbeeld kernen'. In zijn algemeenheid wordt voor alle kernen ingestoken op het creëren van ruimte, inbreiden, 'vergroenen' en het realiseren van toekomstbestendige woningen. De integrale dorpontwikkelingsplannen vormen daarbij een dankbaar instrument. Hierin hebben bewoners aangegeven welke woonontwikkelingen eventueel een bijdrage zouden kunnen leveren aan de instandhouding van de leefbaarheid van de kernen.

Structuurvisiekaart 'Structuurvisie Cuijk 2030' met globale aanduiding plangebied (rode pijl)

Ten aanzien van de visie op wonen wordt binnen de structuurvisie een aantal trends en ontwikkeling geïdentificeerd. Zo blijkt er behoefte te zijn aan betaalbare en kleinere woningen en is er behoefte aan ruimtelijke differentiatie en uitgesproken woonmilieus. Daarnaast wordt aangehaald dat de komende jaren het aantal inwoners van Cuijk nog toeneemt. De omslag naar krimp vindt pas plaats in de periode 2030-2040. Het aantal huishoudens blijft relatief sterk toenemen met name als gevolg van het toenemend aantal alleenstaande. Tot slot wordt aangegeven dat de focus moet verschuiven van uitbreidingsdenken naar denken over verbetering van bestaand stedelijk gebied.

## *Afweging*

Onderhavige ontwikkeling voorziet in de realisatie van diverse typen woningen binnen het huur- en koopsegment, waarmee zodoende wordt aangesloten op het ruimtelijk-functioneel wensbeeld voor de kernen en de vraag vanuit bewoners om nieuwe woonconcepten/woonmilieus toe te passen en doorstroming te bevorderen. Daarnaast wordt ingespeeld op diverse trends, zoals de behoefte aan kleinere woningen, woonruimte voor alleenstaanden en differentiatie van woonmilieus. Tot slot bevindt het plangebied zich binnen bestaand stedelijk gebied, waardoor wordt aangehaakt op het streven naar verbetering van bestaand stedelijk gebied in plaats van uitbreiding.

# **4. UITVOERINGSASPECTEN**

# **4.1 Milieuaspecten**

# **4.1.1 Bodem**

In het kader van een bestemmingswijziging dient aangetoond te worden dat de bodem geschikt is voor het beoogde gebruik. Aangezien de ontwikkeling voorziet in het realiseren van woningen, dient er aangetoond te worden dat de bodem hiervoor geschikt is.

In 2017 is hiertoe een verkennend en nader bodemonderzoek en verkennend onderzoek asbest3 (NEN 5740 en NEN 5707) uitgevoerd binnen het plangebied. Uit deze onderzoeken is geconcludeerd dat in het plangebied op verschillende locaties verontreinigingen zijn aantroffen. Deze verontreinigingen bestaan uit onder andere PAK, minerale olie, koper, kobalt, zink, drins(som), nikkel, barium, naftaleen en PCP. Daarnaast zijn ter plaatse van het oostelijke gedeelte van het grind-/puinpad grindkorrels met daaromheen asfalt/teer/bitumen waargenomen. Op basis van de uitgevoerde PAK-markertest blijkt dit teerhoudend te zijn, waar dit niet in aanmerking komt voor hergebruik conform de maximale samenstellingswaarden uit de Regeling Bodemkwaliteit.

Ter plaatse van het grind-/puinpad is in één van de vier proefsleuven asbest in de bodem aangetoond in een gehalte (gewogen) beneden de grenswaarde van 50 mg/kg d.s. voor nader onderzoek. Ter plaatse van het voormalige erf is in drie van de zes proefsleuven asbest aangetoond waarvan het gehalte in één proefsleuf boven de interventiewaarde (100 mg/kg d.s.) is aangetoond.

Vanwege overschrijdingen van de tussenwaarde voor minerale olie, koper en PAK zijn daarvoor naderen onderzoeken uitgevoerd om te bepalen of op de locatie sprake kan zijn van een geval van ernstige bodemverontreiniging. Hieruit is gebleken dat conform de Wet bodembescherming geen sprake is van een geval van ernstige bodemverontreiniging.

Onbekend is of de verontreiniging met asbest voor of na 1juli 1993 is ontstaan en derhalve een bestaand (historisch) danwel nieuw geval van ernstige bodemverontreiniging betreft. Gezien het voormalige gebruik als erf wordt vooralsnog uitgegaan van een bestaande (historische) verontreiniging. Omdat de interventiewaarde voor asbest wordt overschreden en op asbest geen volumecriterium van toepassing is, wordt geconcludeerd dat ingevolge de Wet bodembescherming sprake is van een geval van ernstige bodemverontreiniging met asbest.

 3 Envita Nijmegen B.V., *Verkennend en nader bodemonderzoek en verkennend onderzoek asbest (NEN 5740 en NEN 5707) Liefkeshoek - Pastoor Suijsstraat in Katwijk (NB)*, rapportnr.: 207442-10/R01, d.d. 12 december 2017.

Gezien voorgaande aangetoonde verontreinigen zal er bij de herontwikkeling van het plangebied een sanering van de gronden plaatsvinden. In het kader van deze sanering is een plan van aanpak bodemsanering opgesteld4 .

# *Conclusie*

Het gebruik van de gronden is zodoende pas toegestaan, nadat de gronden vanuit milieuhygiënisch perspectief geschikt zijn bevonden en de reeds benoemde sanering van de gronden heeft plaatsgevonden.

# **4.1.2 Geluidhinder**

Een nieuwe ruimtelijke ontwikkeling waarbij sprake is van de realisatie van geluidsgevoelige objecten, dient te worden getoetst aan de Wet geluidhinder. In deze wet wordt aangegeven hoe voor een gebied waar een ruimtelijke ontwikkeling plaatsvindt dient te worden omgegaan met geluidhinder als gevolg van wegverkeer, industrie en spoorwegen. Bij een ruimtelijke ontwikkeling waarbij sprake is van de ontwikkeling van geluidgevoelige objecten binnen een geluidzone, dient een onderzoek te worden uitgevoerd naar de geluidbelasting op deze gebouwen of terreinen. In de Wet geluidhinder (Wgh) is bepaald dat elke weg een geluidzone heeft, met uitzondering van woonerven en wegen waar een maximumsnelheid van 30 km/u voor geldt.

In het kader van de Wet geluidhinder is het niet noodzakelijk om een onderzoek wegverkeerlawaai uit te voeren, omdat de omliggende wegen uitsluitend wegen zijn met een maximumsnelheid van 30 km/u. In het kader van een goede ruimtelijke ordening is het echter wenselijk toch een akoestisch onderzoek wegverkeerlawaai uit te voeren. Zodoende kan gewaarborgd worden dat het woon- en leefklimaat ter plaatse van de woningen voldoet aan de wettelijke normen en kan worden bekeken of de verkeersaantrekkende werking van het initiatief een negatief effect heeft om de omliggende bestaande woningen.

Gezien het bovenstaande heeft Econsultancy in het kader van een goede ruimtelijke ordening een akoestisch onderzoek wegverkeerslawaai5 uitgevoerd voor onderhavig planvoornemen. In het onderzoek wordt de geluidbelasting op de geluidgevoelige bestemmingen inzichtelijk gemaakt en beoordeeld op basis van het toetsingskader. Daarnaast dient in het kader van een goede ruimtelijke ordening te worden onderzocht of het effect vanwege de verkeersaantrekkende werking aanvaardbaar is voor het woon- en leefklimaat van omliggende geluidgevoelige bestemmingen. Voor het plangebied is een tekening opgesteld met de projectie van de woningen. Voor elke zijde van de woningen zijn toetspunten ten behoeve van maximaal 3 bouwlagen gemodelleerd. De geluidsbelasting op de nieuw te bouwen woningen bedraagt maximaal 40 dB. Er vindt derhalve geen overschrijding van de ten hoogste toelaatbare geluidsbelasting van 48 dB plaats. Er gelden vanuit akoestisch oogpunt geen belemmeringen voor de realisatie van de beoogde woningen binnen het plangebied.

 4 Ortageo *Zuidoost B.V., Plan van aanpak bodemsanering Liefkeshoek - Pastoor Suijsstraat in Katwijk (NB)*, rapportnr.: 207442- 11/R02, d.d. 20 april 2018.

<sup>5</sup> Econsultancy, *Akoestisch onderzoek wegverkeerslawaai Liefkeshoek te Katwijk*, projectnr.: 10527.001, d.d. 23 september 2019.

In het kader van onderhavig plan heeft Econsultancy daarnaast een akoestisch onderzoek industrielawaai6 uitgevoerd. Hierbij is gekeken welke geluidsbelasting de beoogde ontwikkeling veroorzaakt op de omliggende woningen, vanwege het gebruik van warmtepompen. Uit het onderzoek kan geconcludeerd worden dat er géén belemmeringen bestaan ten aanzien van het gebruik van de warmtepompen. Het hoogst berekende langtijdgemiddeld beoordelingsniveau bedraagt 32 dB(A) in de dagperiode en 33 dB(A) in de avond- en nachtperiode. Hiermee wordt ruim voldaan aan de richtwaarden voor een rustige woonwijk.

# *Conclusie*

Gezien de bovenstaande bevindingen bestaan er vanuit het aspect 'geluidhinder' geen belemmeringen voor de beoogde woningbouw.

# **4.1.3 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project "niet in betekenende mate" bijdraagt aan de luchtkwaliteit is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

Voor woningbouwlocaties geldt een NIBM-grens (3% criterium) van ≤ 1.500 woningen (netto) bij minimaal 1 ontsluitingsweg, en ≤ 3.000 woningen bij minimaal 2 ontsluitingswegen met een gelijkmatige verkeersverdeling. Het voorliggende project betreft de realisatie van 19 woningen. Dit betekent dat binnen het 3% criterium van de NIBM-grens gebleven wordt. Het project draagt dan ook 'niet in betekenende mate' (NIBM) bij aan de heersende luchtkwaliteit.

 6 Econsultancy, *Akoestisch onderzoek industrielawaai Liefkeshoek te Katwijk*, projectnr.: 10527.003, d.d. 5 september 2019.

# *Achtergrondwaarden*

Het toetsingskader voor luchtkwaliteit wordt gevormd door hoofdstuk 5.2 luchtkwaliteitseisen van de Wet milieubeheer (ook wel Wet luchtkwaliteit genoemd, Wlk). De Wlk bevat grenswaarden voor zwaveldioxide, stikstofdioxide en stikstofoxiden, fijn stof, lood en koolmonoxide en benzeen. Hierbij zijn in Nederland met name de grenswaarden voor stikstofdioxide (NO2) en fijn stof (PM2,5 en PM10) van belang. De vigerende grenswaarden voor stikstofdioxide en fijn stof zijn in de navolgende tabel weergegeven. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet en op plaatsen die niet toegankelijk zijn voor publiek en waar geen vaste bewoning is, zoals akkerland en de rijbaan en ontoegankelijke middenbermen van wegen.

| Stof                  | Toetsing van                | Grenswaarde |
|-----------------------|-----------------------------|-------------|
| stikstofdioxide (NO2) | jaargemiddelde concentratie | 40 µg/m³    |
| fijn stof (PM10)      | jaargemiddelde concentratie | 40 µg/m³    |
| fijn stof (PM2,5)     | jaargemiddelde concentratie | 25 µg/m³    |

*Grenswaarden Wlk.*

In het kader van een goede ruimtelijke ordening dient bepaald te worden of de kwaliteit van de lucht ter plaatse goed genoeg is voor de realisatie van het bouwplan. Volgens de Grootschalige Concentratie- en Depositiekaarten Nederland (GCN en GDN van het Rijksinstituut voor Volksgezondheid en Milieu – RIVM) bedroeg de concentratie PM2,5 in 2018 ter plaatse tussen de 10 en 12 µg/m³, de concentratie PM10 tussen de 18 en 20 µg/m³ en de concentratie NO2 in tussen de 15 en 20 µg/m³. Volgens de kaarten van het RIVM is de luchtkwaliteit ter plaatse ruimschoots voldoende. Daarnaast zal naar verwachting de luchtkwaliteit in de toekomst nog verder verbeteren door voortschrijdende technologie.

# *Conclusie*

De voorgenomen ontwikkeling is niet bezwaarlijk in het kader van de luchtkwaliteitseisen uit de Wet milieubeheer. Vanuit het aspect 'luchtkwaliteit' bestaan er zodoende geen belemmeringen ten aanzien van de beoogde ontwikkeling.

## **4.1.4 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen.

#### *Beleid*

Uit het Besluit externe veiligheid inrichtingen (Bevi), het Besluit externe veiligheid transportroutes (Bevt) en het Besluit externe veiligheid buisleidingen (Bevb) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico. Verder is op 1 april 2015 het Basisnet in werking getreden.

# *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

# *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, het overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als *ijkpunt* in de verantwoording (géén norm). In het Bevi en het Bevt is een verplichting tot verantwoording van het groepsrisico opgenomen. Er is sprake van een groepsrisico zodra het plan in het invloedsgebied ligt van een risicovolle activiteit. Het betrokken bestuursorgaan moet, al dan niet in verband met de totstandkoming van een besluit, expliciet aangeven hoe de diverse factoren die bijdragen aan de hoogte van het groepsrisico (waaronder zelfredzaamheid en bestrijdbaarheid) zijn beoordeeld en eventuele in aanmerking komende maatregelen, zijn afgewogen. Een belangrijk onderdeel van de verantwoording is overleg met (advies vragen aan) de regionale brandweer.

#### *Basisnet voor het vervoer van gevaarlijke stoffen*

Het Basisnet is een landelijk aangewezen netwerk voor het vervoer van gevaarlijke stoffen. Binnen bepaalde grenzen wordt dit vervoer over weg, binnenwater en spoor gegarandeerd. Het Basisnet heeft betrekking op de Rijksinfrastructuur: hoofdwegen, hoofdwaterwegen en hoofdspoorwegen.

#### *(Beperkt) kwetsbare objecten*

Er moet worden getoetst aan het Bevi, het Bevt en het Bevb wanneer bij een ontwikkeling (beperkt) kwetsbare objecten worden toegestaan. Woningen zijn kwetsbare objecten. Verdere toetsing aan de externe veiligheid is dan ook vereist.

#### *Toetsing*

Door het IPO is een risicokaart samengesteld waarop de meest belangrijke risicoveroorzakende bedrijven, objecten en transportroutes zijn aangegeven. Het gaat hierbij onder meer om risico's van opslag van patronen, stofexplosies, opslag van gasflessen, ammoniakinstallaties, LPG-tankstations enzovoorts. Daarnaast is de risicokaart Basisnet opgesteld, waarop het landelijk netwerk voor het vervoer van gevaarlijke stoffen staat aangegeven.

Uitsnede Risicokaart Nederland met globale aanduiding plangebied (blauw omlijnd)

# *Risicovol transport over wegen, spoorwegen, water en door buisleidingen*

Er vindt in de directe omgeving van het plangebied geen transport van gevaarlijke stoffen plaats over wegen, spoorwegen of door buisleidingen, dat een belemmering kan vormen voor de voorgenomen ontwikkeling. Wel is op een afstand van circa 330 meter ten oosten van het plangebied de Maas gelegen. Over deze binnenvaartroute vindt transport van gevaarlijke stoffen plaats. De plaatsgebonden risicocontour 10-6 ligt echter op de Maas zelf en levert zodoende geen beperkingen op voor het beoogde initiatief. Wel is het plangebied gelegen binnen het invloedsgebied van de Maas (gezien het vervoer van stofcategorie GT3).

Gezien de ligging van het plangebied binnen het invloedsgebied van de Maas is op basis van artikel 7 en 8 van het Bevt een verantwoording van het groepsrisico noodzakelijk. Op basis van artikel 8, lid 2, onderdeel b van het Bevt kan worden volstaan met een beperkte verantwoording van het groepsrisico, omdat het plangebied is gelegen op meer dan 200 meter ten opzichte van de transportas. Bovendien dient advies aangevraagd te worden bij de Veiligheidsregio Brabant-Noord. Hieronder volgt de beperkte verantwoording van het groepsrisico.

# **Verantwoording groepsrisico**

Zoals reeds beschreven, is voor de Maas een beperkte verantwoording van het groepsrisico noodzakelijk. Bij een dergelijke verantwoording dient op basis van artikel 7 van het Bevt aandacht besteed te worden aan de volgende items:

- De mogelijkheden ter voorbereiding van bestrijding en beperking van de omvang van een ramp of zwaar ongeval.
- De mogelijkheden van personen binnen het invloedsgebied om zichzelf in veiligheid te brengen (zelfredzaamheid).

| Aspect                              | Verantwoording                                                                      |
|-------------------------------------|-------------------------------------------------------------------------------------|
| De mogelijkheden ter voorbereiding  | Voor wat betreft de Maas bestaan er met name risico's in verband met ongeluk        |
| van bestrijding en beperking van de | ken:                                                                                |
| omvang van een ramp of zwaar onge   | - met brandbare vloeistoffen;                                                       |
| val.                                | - met brandbaar gas (BLEVE7<br>);                                                   |
|                                     | - met giftige gassen en vloeistoffen (toxisch scenario).                            |
|                                     |                                                                                     |
|                                     | De kans op overlijden ten gevolge van een incident met gevaarlijke stoffen binnen   |
|                                     | het besluitgebied is zeer klein. Er bestaan geen feitelijke mogelijkheden om mid    |
|                                     | dels dit wijzigingsplan de mogelijkheden tot voorbereiding van bestrijding en be    |
|                                     | perking van de omvang van een ramp direct te beïnvloeden.                           |
|                                     |                                                                                     |
|                                     | De bestrijding vindt voor zover mogelijk plaats bij de risicobron. Hierbij dient te |
|                                     | worden opgemerkt dat het plangebied bij eventuele calamiteiten over het alge        |
|                                     | meen goed bereikbaar is voor de hulpdiensten.                                       |

In de onderstaande tabel is deze beperkte verantwoording weergegeven:

 7 BLEVE staat voor "boiling liquid expanding vapour explosion" (kokende vloeistof-gasexpansie-explosie).

| Aspect                               | Verantwoording                                                                       |
|--------------------------------------|--------------------------------------------------------------------------------------|
| De mogelijkheden voor personen om    | Bij het beschrijven van de mogelijkheden tot zelfredzaamheid is het van belang       |
| zich in veiligheid te brengen indien | om in te gaan op de verschillende soorten calamiteiten, zijnde calamiteiten:         |
| zich op de weg een ramp voordoet     | - met brandbare vloeistoffen;                                                        |
| (zelfredzaamheid).                   | - met brandbaar gas (BLEVE);                                                         |
|                                      | - met giftige gassen en vloeistoffen (toxisch scenario).                             |
|                                      |                                                                                      |
|                                      | Indien bij een calamiteit met brandbare vloeistoffen personen betrokken zijn, die    |
|                                      | nen zij zich in veiligheid te brengen door zich van de bron af te wenden. Hierbij    |
|                                      | dient de hulpverlening de risicocommunicatie in te zetten ter bevordering van het    |
|                                      | juiste zelfreddende gedrag.                                                          |
|                                      |                                                                                      |
|                                      | De mogelijkheden tot zelfredzaamheid bij een BLEVE bestaan met name uit vluch        |
|                                      | ten en in tweede instantie uit schuilen in combinatie met het sluiten van ramen en   |
|                                      | deuren. Voor het vluchten geldt dat dit bij voorkeur tot buiten het directe invloeds |
|                                      | gebied dient plaats te vinden. Het plangebied is goed ontsloten en er zijn vlucht    |
|                                      | routes in meerdere richtingen aanwezig.                                              |
|                                      |                                                                                      |
|                                      | Voor blootstelling aan een toxische gaswolk (het bepalende scenario), biedt          |
|                                      | "schuilen" in combinatie met het sluiten van ramen en deuren de eerste wijze van     |
|                                      | zelfredzaamheid. Schuilen vindt plaats binnen bouwwerken. De mate waarin deze        |
|                                      | bouwwerken afsluitbaar zijn tegen de indringing van toxisch gas en de tijdsduur      |
|                                      | dat deze bouwwerken worden blootgesteld zijn hierbij parameters.                     |
|                                      | Vluchten is een andere wijze van zelfredzaamheid bij een toxische gaswolk. Het       |
|                                      | plangebied is goed ontsloten en er zijn vluchtroutes in meerdere richtingen aan      |
|                                      | wezig.                                                                               |
|                                      |                                                                                      |
|                                      | Van belang is verder dat bewoners tijdig gewaarschuwd worden. Dit gebeurt            |
|                                      | door het in werking stellen van het WAS (Waarschuwing- en AlarmeringSys              |
|                                      | teem) als onderdeel van de algemene Rampenbestrijding en mogelijk in de toe          |
|                                      | komst via NL-alert. Verder informeert de veiligheidsregio c.q. gemeente haar in      |
|                                      | woners over de handelingsstrategie bij calamiteiten.                                 |

Verantwoording externe veiligheid op basis van artikel 7 van het Bevt

## *Risicovolle bedrijvigheid*

Aan de Liefkeshoek 43, op circa 250 meter ten zuidoosten van het plangebied, ligt tankstation 'Service Station Rutten BV'. De plaatsgebonden risicocontouren 10-6 van het vulpunt en het reservoir bedragen 25 meter en die van de afleverinstallatie bedraagt 15 meter. Het invloedsgebied van het tankstation is 150 meter. Het plangebied ligt hiermee niet binnen het invloedsgebied van het tankstation. Vanuit de ligging ten opzichte van deze inrichting zijn er dan ook geen belemmeringen. Tot slot liggen er ten noordwesten nog enkele risicovolle bedrijven. Gezien de afstand tussen deze bedrijvigheid en het plangebied vormen deze inrichtingen echter geen belemmering voor de beoogde ontwikkeling.

# *Conclusie*

Het plangebied niet gelegen binnen het invloedsgebied van risicovolle inrichtingen. Het plangebied is wel gelegen binnen het invloedsgebied van de Maas, waardoor derhalve advies is opgevraagd bij de Veiligheidsregio Brabant-Noord. Hieruit is gebleken dat de stedenbouwkundige opzet en het functioneel gebruik van het plangebied geen belemmering vormen ten aanzien van het aspect 'externe veiligheid'. Wel wordt als randvoorwaarden gesteld dat de wegbreedte binnen het plangebied minimaal 4,5 m moet bedragen.

# **4.1.5 Geur**

De Wet geurhinder en veehouderij (Wgv) stelt kaders waarbinnen ruimtelijke ontwikkelingen dienen plaats te vinden. Enerzijds om geurgevoelige functies geen of zo min mogelijk hinder te laten ondervinden van agrarische bedrijven en anderzijds om de vergunde rechten van deze agrarische bedrijven niet (verder) te beperken door ruimtelijke ontwikkelingen. Onderzocht dient te worden wat de achtergrondbelasting (veroorzaakt door alle veehouderijen) en de voorgrondbelasting (veroorzaakt door individuele veehouderijen in de directe omgeving) op het plangebied is. Beiden moeten een acceptabele waarde hebben om een goed leefklimaat te kunnen waarborgen voor nieuw te bouwen woningen.

Op 24 december 2013 heeft de gemeenteraad de 'Verordening geurhinder en veehouderij gemeente Cuijk 2013' voor de gehele gemeente Cuijk vastgesteld. Hierbinnen zijn de geurnormen opgenomen, waaraan getoetst wordt in het kader van vergunningverlening. Daarnaast kent de gemeente Cuijk een geurgebiedsvisie. Binnen deze geurgebiedsvisie vindt een onderbouwing van de normen plaats uit de geurverordening.

Ten aanzien van de achtergrondbelasting geldt dat het plangebied op basis van kaart 'nieuwe geurnormen' uit de geurgebiedsvisie is gelegen binnen een 'woonkern'. Voor dit type gebied geldt een nieuwe geurnorm van 0,5 Ou/m3 . Op basis van de kaart 'geurbelasting referentiesituatie (2013) gemeente Cuijk' is het plangebied gelegen binnen een gebied met de aanduiding 'optimaal +'. Zodoende is er ter plaatse van het plangebied sprake van een optimaal woon- en leefklimaat. Ook op basis van de kaart 'geursituatie ontwikkelscenario normenset 2', waarbij gebruik wordt gemaakt van de nieuwe geurnorm van 0,5 Ou/m3 , blijft het plangebied behoren tot de categorie 'optimaal +'. Er zijn binnen de geurgebiedsvisie meerder scenario's uitgewerkt met betrekking tot te hanteren geurnormen. In alle gevallen blijft er binnen het plangebied sprake van een optimaal woon- en leefklimaat.

# *Conclusie*

Vanuit het aspect 'geurhinder' zal in de toekomstige situatie sprake zijn van een optimaal woon- en leefklimaat in het plangebied. Tevens worden er geen bedrijven in hun bedrijfsuitvoering belemmerd. Vanuit het aspect 'geurhinder' bestaan er kortom geen belemmeringen voor de voorgenomen ontwikkeling.

# **4.1.6 Milieuzonering**

#### *Algemene uitgangspunten*

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) kan dit gerealiseerd worden. Het is aan de ene kant zaak om te voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG- publicatie 'Bedrijven en milieuzonering'. In deze publicatie zijn richtafstanden opgenomen, die gelden voor een rustige woonwijk of rustig buitengebied. In dit geval is echter sprake van een gemengd gebied, aangezien in de directe omgeving van het plangebied zowel woningen als bedrijven, detailhandelsvestigingen en maatschappelijke functies zijn gelegen. Op basis van de ligging in gemengd gebied mogen de richtafstanden met één afstandstap worden teruggebracht.

# *Toetsing*

De beoogde woningen zelf vormen geen functie die volgens de (indicatieve) brochure 'Bedrijven en Milieuzonering' gezoneerd dient te worden ten opzichte van milieugevoelige functies in de omgeving. Medewerking aan dit project is echter pas mogelijk indien blijkt dat een goed woon- en leefklimaat in de woningen gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden gefrustreerd.

In de directe omgeving van het plangebied liggen diverse bedrijven, waaronder detailhandelsbestemmingen, horecabestemmingen en bedrijvigheid. Deze worden in de onderstaande tabel toegelicht. Hierbij is gekeken naar de maximaal toelaatbare milieucategorie ter plaatse volgens het vigerend bestemming.

| Bestemming        | Milieucategorie | Richtafstand conform VNG-publicatie | Afstand tot     |
|-------------------|-----------------|-------------------------------------|-----------------|
|                   |                 | 'Bedrijven en milieuzonering'       | projectlocatie8 |
| 'Bedrijf'         | 3.1             | 50 meter                            | 195 meter       |
| 'Horeca'          | 1               | 10 meter                            | 110 meter       |
| 'Horeca'          | 1               | 10 meter                            | 260 meter       |
| 'Detailhandel'    | 1               | 10 meter                            | 115 meter       |
| 'Detailhandel'    | 1               | 10 meter                            | 63 meter        |
| 'Maatschappelijk' | 2               | 30 meter                            | 160 meter       |

Omliggende bedrijvigheid en diens richtafstanden conform de VNG-publicatie 'Bedrijven en milieuzonering'

#### *Conclusie*

Kort samengevat zal in de toekomstige situatie voor de beoogde woningen sprake zijn van een goed woon- en leefklimaat en worden bestaande inrichtingen in de omgeving niet in hun bedrijfsuitvoering

 8 Afstanden gebaseerd op de afstand tussen de perceelgrens van de bedrijvigheid en perceelgrens van de perceelgrens van het plangebied.

belemmerd. Vanuit het aspect 'milieuzonering' bestaan er kortom geen belemmeringen voor de te realiseren woningen.

# **4.2 Fysieke aspecten**

# **4.2.1 Cultureel erfgoed**

# *Archeologie*

Voor het gehele plangebied geldt op basis van het vigerend bestemmingsplan 'Katwijk NB' de dubbelbestemming 'Waarde - Archeologie 5'. De voor 'Waarde - Archeologie 5 aangewezen gronden zijn, behalve voor de andere daar voorkomende bestemming, mede bestemd voor het behoud en de bescherming van de archeologische waarden van de gronden. Voor het bouwen overeenkomstig de regels voor de andere op deze gronden voorkomende bestemmingen (in het voorliggende geval 'Wonen') dient de aanvrager van een reguliere bouwvergunning, voor bouwwerken met een oppervlakte groter dan 2.500 m2 en diepte groter dan 50cm, een archeologisch rapport te overleggen.

Het voorliggende initiatief zal de bovenstaande grenswaarden met betrekking tot archeologie overschrijden, waardoor zodoende een archeologisch rapport vereist is. Derhalve is door Aeres Milieu B.V. een archeologisch bureau- en verkennend veldonderzoek9 uitgevoerd. Uit dit onderzoek is gebleken dat er binnen het plangebied mogelijkerwijs sprake kan zijn van behoudenswaardige vindplaatsen. Om de aard en omvang van deze mogelijke vindplaats vast te stellen is een vervolgonderzoek in de vorm van een proefsleuvenonderzoek noodzakelijk.

## Programma van Eisen

Vooruitlopend op het proefsleuvenonderzoek is een Programma van Eisen opgesteld. Dit Programma van Eisen10 is reeds goedgekeurd door het bevoegd gezag. Tevens is er door Aeres Milieu B.V. een Plan van Aanpak Proefsleuvenonderzoek11 opgesteld.

## Proefsleuvenonderzoek

In het kader van de beoogde ontwikkeling heeft een proefsleuvenonderzoek12 plaatsgevonden binnen het plangebied. Tijdens dit proefsleuvenonderzoek is onder een begraven A-horizont een C-horizont aangetroffen. Er werden in dit pakket geen sporen aangetroffen, enkel slecht geconserveerde en sterk gefragmenteerde vondsten in een pakket beddingzand. Vermoedelijk heeft dit pakket zich gevormd in de 13e/14e eeuw. Oudere resten (van vóór de volle middeleeuwen) zouden eventueel nog aanwezig kunnen zijn in de laag van Wijchen die zich op een diepte van circa 180 cm-mv bevindt. Echter is het plangebied nogal laag gelegen en zijn er hogere terreinen in de buurt die aantrekkelijker waren voor

 9 Aeres Milieu B.V., *Archeologisch bureau- en verkennend veldonderzoek, door middel van boringen Liefkeshoek, Katwijk (NB),*  rapportnr.: AM1800, d.d. 31 januari 2018.

<sup>10</sup> Aeres Milieu B.V., *Programma van Eisen Liefkeshoek*, d.d. februari 2018.

<sup>11</sup> Aeres Milieu B.V., *Plan van Aanpak Proefsleuvenonderzoek (IVO-P) Liefkeshoek Katwijk bij Cuijk*, rapportnr.: AM18154, d.d. 25 maart 2019.

<sup>12</sup> Aeres Milieu B.V., *Archeologisch inventariserend veldonderzoek d.m.v. proefsleuven Liefkeshoek te Katwijk, gemeente Cuijk*, rapportnr.: AM19377, d.d. 12 februari 2020.

Op basis van de bovenstaande bevindingen kan gesteld worden dat binnen het plangebied geen archeologische resten in situ aanwezig zijn en er geen vervolgonderzoek noodzakelijk is. De voorgenomen ontwikkeling zal geen bedreiging vormt voor eventuele dieper gelegen archeologische resten. In navolging van deze bevindingen zal de gemeente Cuijk het plangebied middels een selectiebesluit vrijgegeven, waardoor huidige dubbelbestemming ten aanzien van archeologie binnen het plangebied komt te vervallen. Vanuit het aspect 'archeologie' bestaan er derhalve geen belemmeringen ten aanzien van de ontwikkeling van de woningbouwlocatie Liefkeshoek.

Hoewel de kans klein is, kan de aanwezigheid van archeologische sporen of resten nooit volledig worden uitgesloten. Indien in het plangebied toch archeologische sporen of resten worden aangetroffen dient hiervan melding te worden gemaakt bij de Minister van OCW (in de praktijk de RCE) of zoals gangbaarder is bij de gemeente Cuijk conform Artikel 5.10. (Archeologische toevalsvondst) van de Erfgoedwet 2016.

# *Cultuurhistorie*

Het Besluit ruimtelijke ordening (Bro) verplicht gemeenten om het aspect cultuurhistorie uitdrukkelijk mee te wegen bij het opstellen van ruimtelijke plannen. Cultuurhistorische waarden worden vaak in één adem genoemd met archeologische waarden. Deze waarden verschillen echter van archeologische waarden. Cultuurhistorische waarden zijn waarden die zichtbaar zijn in het landschap en 'iets vertellen' over het (cultuurhistorische) verleden van het gebied.

Conform de kaartlaag 'Themakaart cultuurhistorie' van de Verordening Ruimten Noord-Brabant zijn er binnen het plangebied geen cultuurhistorische waardevolle elementen gelegen. Het dichtstbijzijnde cultuurhistorisch waardevolle element betreft een 'cultuurhistorisch vlak' op circa 2.1 kilometer afstand ten westen van het plangebied. Het plan heeft zodoende ook geen negatief effect op waardevolle cultuurhistorische elementen.

#### Conclusie

Vanuit de aspecten 'archeologie' en 'cultuurhistorie' bestaan er een belemmeringen ten aanzien van het initiatief.

## **4.2.2 Ecologie**

#### *Wetgeving*

De bescherming van de natuur is vastgelegd in de Wet natuurbescherming (Wnb). De Wet natuurbescherming geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

# *Gebiedsbescherming vanuit de Wet natuurbescherming*

De Wet natuurbescherming heeft voor wat betreft gebiedsbescherming betrekking op de Europees beschermde Natura 2000-gebieden. Als er naar aanleiding van projecten, plannen en activiteiten, afzonderlijk of in combinatie met andere plannen of projecten, mogelijkerwijs significante effecten optreden, dienen deze bij de voorbereiding van een bestemmingsplan (wijzigingsplan) in kaart te worden gebracht en beoordeeld. Natura 2000-gebieden hebben een externe werking, zodat ook ingrepen die buiten deze gebieden plaatsvinden en verstoring kunnen veroorzaken, moeten worden getoetst op het effect van de ingreep op soorten en habitats. Een ruimtelijk plan dat significante gevolgen kan hebben voor een Natura 2000-gebied kan alleen worden vastgesteld indien uit een passende beoordeling de zekerheid is verkregen dat het plan de natuurlijke kenmerken van het gebied niet zal aantasten. Indien deze zekerheid niet is verkregen, kan het plan worden vastgesteld, indien wordt voldaan aan de volgende drie voorwaarden:

- 1. alternatieve oplossingen zijn niet voorhanden;
- 2. het plan is nodig om dwingende redenen van groot openbaar belang, met inbegrip van redenen van sociale of economische aard; en
- 3. de noodzakelijke compenserende maatregelen worden getroffen om te waarborgen dat de algehele samenhang van het Natura 2000-netwerk bewaard blijft.

Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningplichtig.

#### *Gebiedsbescherming vanuit provinciaal beleid*

Het Natuurnetwerk Nederland is een samenhangend netwerk van bestaande en te ontwikkelen natuurgebieden. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden.

Conform artikel 1.12 van de Wet natuurbescherming dragen Gedeputeerde Staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

Voor deze gebieden geldt een planologisch beschermingsregime. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

# *Soortenbescherming*

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

Per beschermingsregime is aangegeven welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

# *Toetsing gebiedsbescherming en soortenbescherming*

In het kader van voorliggende ontwikkeling is voor het plangebied door Econsultancy een quickscan flora en fauna13 uitgevoerd.

# Gebiedsbescherming

Het plangebied ligt niet in de nabijheid van Natura 2000-gebieden. Het meest dichtbij gelegen Natura 2000-gebied betreft het gebied 'Sint Jansberg', op circa 2,8 kilometer ten oosten van het plangebied. Gezien de aard en omvang van de beoogde ontwikkeling en de afstanden tot het dichtstbijzijnde Natura 2000-gebied zijn negatieve effecten, waaronder lichthinder en geluidhinder op voorhand uitgesloten. Daarnaast dient in het kader van voorliggend bestemmingsplan aangetoond te worden dat er geen negatieve effecten worden voorzien in het kader van stikstofdepositie op de omliggende Natura 2000-gebieden. Om de effecten omtrent stikstofdepositie inzichtelijk te maken wordt gebruik gemaakt van het programma AERIUS calculator. De AERIUS calculator maakt de depositie van stikstofverbindingen in de vorm van ammoniak (NH3) en stikstofoxiden (NOx) op het oppervlak van de omliggende Natura 2000-gebied inzichtelijk. Met de recente uitspraak van de Raad van State (d.d. 29 mei 2019) is beslist dat het Programma Aanpak Stikstof (PAS) niet zondermeer als toestemmingsbasis mag gelden voor nieuwe activiteiten. In lijn met de recente uitspraak van de Raad van State geldt derhalve dat binnen onderhavig planvoornemen een projectbijdrage van 0,00 mol/ha/jaar als aanvaardbaar wordt geacht. In het kader van onderhavig bestemmingsplan heeft een stikstofdepositie berekening14 plaatsgevonden voor de aanleg- en gebruiksfase. Hieruit is gebleken dat binnen alle twee de fases geen sprake is van een verhoging van de stikstofdepositie in de omliggende natuurgebieden.

Daarnaast maakt het plangebied geen deel uit van het Natuurnetwerk. Het plangebied ligt ook niet in de nabijheid van een gebied, behorend tot het Natuurnetwerk Nederland. Het meest nabijgelegen NNN-gebied bevindt zich circa 375 meter ten oosten van het plangebied. Het betreft de Maas.

<sup>13</sup> Econsultancy, *Quickscan flora en fauna Liefkeshoek en de Boggerd te Katwijk (NB)*, rapportnr.: 5241.001, d.d. 21 november 2017

<sup>14</sup> Econsultancy, Onderzoek stikstofdepositie Liefkeshoek te Katwijk, rapportnr.: 10527.002, d.d. 24 oktober

Geconcludeerd kan worden dat ten aanzien van de voorgenomen plannen binnen het plangebied geen negatieve effecten te verwachten zijn op Natura-2000 gebieden en het Natuur Netwerk Brabant. Ten aanzien van beschermde houtopstanden worden geen bezwaren verwacht.

# Soortbescherming

Ten aanzien van algemene broedvogels kunnen overtredingen worden voorkomen door rekening te houden met het broedseizoen. Daarnaast dient bij werkzaamheden te allen tijde de zorgplicht in acht te worden genomen ten aanzien van onder andere algemene zoogdieren en amfibieën. Ten aanzien van vleermuizen wordt geadviseerd om de verlichting op en langs de hagen niet toe te laten nemen ten opzichte van de huidige situatie. Dit zal ook het foerageergebied ten goede komen.

Ten aanzien van soortbescherming is er tijdens de quickscan flora en fauna wel gebleken dat er voor uitvoering van de plannen middels een aanvullend onderzoek meer duidelijkheid moet worden verschaft omtrent de aan- of afwezigheid van verblijfplaatsen van de bunzingen, hermelijn en wezel. Derhalve is er door Econsultancy een aanvullend ecologisch onderzoek15 uitgevoerd.

Uit dit onderzoek is gebleken dat het plangebied geen functie heeft voor streng beschermde diersoorten als de bunzing, hermelijn en wezel. Verstoring ten aanzien van desbetreffende soorten is dan ook op voorhand uit te sluiten. Binnen het plangebied is wel een steenmarter waargenomen die het gebied gebruikt als foerageergebied. Het plangebied betreft echter geen essentieel foerageergebied, omdat er in de omgeving genoeg alternatief foerageergebied voorhanden is. Vervolgstappen ten opzichte van streng beschermde soorten zijn niet dan ook niet aan de orde. Wel dient rekening gehouden te worden met de zorgplicht ten aanzien van onder andere algemene zoogdieren en amfibieën.

# *Conclusie*

Vanuit het aspect 'ecologie' bestaan er geen belemmeringen voor de voorgenomen ontwikkeling.

# **4.2.3 Waterhuishouding**

Op grond van het Besluit ruimtelijke ordening (artikel 3.1.6 lid 1 onder b van het Bro) dient inzicht te worden gegeven in de gevolgen voor de waterhuishouding die samenhangen met de ruimtelijke ontwikkeling die mogelijk wordt gemaakt.

De laatste jaren heeft het waterbeleid een wezenlijk andere oriëntatie gekregen, namelijk van reageren naar anticiperen. In ruimtelijke plannen dient steeds meer aandacht besteed te worden aan waterhuishoudkundige aspecten. Daarbij staan naast een duurzaam waterbeheer de integrale afweging en het creëren van maatwerk voorop. Water moet altijd bekeken worden in het licht van het watersysteem of stroomgebied waarin een stad of een dorp ligt. Een goede afstemming van waterbeleid (kwantitatieve en kwalitatieve eigenschappen) en ruimtelijke ordening, ook in het direct aangrenzende gebied, is daarom noodzakelijk.

#### *Beleidskader*

Relevante beleidsstukken op het gebied van water zijn het Provinciaal Milieu- en Waterplan 2016- 2021, het Waterbeheersplan van waterschap Aa en Maas, het Nationaal Waterplan, WB21, Nationaal

 15 Econsultancy, *Aanvullend ecologisch onderzoek Liefkeshoek en de Boggerd te Katwijk*, rapportnr.: 5241.003, d.d. 11 april 2018.

Bestuursakkoord Water en de Europese Kaderrichtlijn Water. Het belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. De bekende drietrapsstrategieën zijn leidend:

- vasthouden bergen afvoeren (waterkwantiteit);
- voorkomen scheiden zuiveren (waterkwaliteit).

In de Keur van drie Brabantse waterschappen Aa en Maas, De Dommel en Brabantse Delta is aangegeven dat bij een toename van het verhard oppervlak en het afkoppelen van hemelwater, het uitgangspunt geldt dat plannen zoveel mogelijk hydrologisch neutraal worden uitgevoerd. Het doel van dit uitgangspunt is om te voorkomen dat hemelwater als gevolg van uitbreiding van het verhard oppervlak versneld op het watersysteem wordt geloosd.

# *Toetsing*

In het kader van voorliggend plan is door Econsultancy een watertoets16 uitgevoerd voor het plangebied. De uitkomsten uit deze watertoets worden hieronder stapsgewijs weergegeven.

## Bodem en grondwater

De doorlatendheid van de aanwezige matig fijne zandlagen wordt over het algemeen geclassificeerd als matig tot goed doorlatend, waarbij k-waarden van 0,4 en 1,3 m/dag zijn aangetoond. Op basis van de resultaten uit het geohydrologisch veldonderzoek wordt de bodem binnen het plangebied geschikt geacht voor de infiltratie van hemelwater.

Op basis van de gegevens van deze grondwaterpeilputten alsmede de noordoostelijke grondwaterstromingsrichting wordt voor de planlocatie uitgegaan van een Gemiddelde Hoogste Grondwaterstand (GHG) van circa 8,5 m +NAP. Hiermee zou de GHG zich op ± 2 m -mv bevinden. De planlocatie ligt niet in een grondwaterbeschermings- en/of grondwaterwingebied.

## Oppervlaktewater

Op de leggerkaart van waterschap Aa en Maas zijn worden de in de omgeving van de planlocatie gelegen watergangen weergegeven. Uit deze leggerkaart blijkt dat in de directe omgeving van het plangebied geen oppervlaktewater voorkomt, echter is de planlocatie wel op een afstand van circa 400 meter ten oosten van de Maas gelegen.

## Hemelwater

Op basis van de Keur van de drie Brabantse waterschappen Aa en Maas, De Dommel en Brabantse Delta, het waterschap Aa en Maas, geldt voor plannen met een verhardingstoename kleiner dan 2.000 m², dat deze zijn vrijgesteld van compensatie. In het kader van de planontwikkeling is het proces van de digitale watertoets doorlopen. Op basis van de digitale procedure blijkt dat het plan een groot effect heeft (groot waterbelang, uitgegaan van een oppervlak van ± 5.220 m2 verharding). Vooroverleg met het waterschap is dan ook noodzakelijk.

In de toekomstige situatie zal het schone hemelwater (zogenaamde hemelwaterafvoer; HWA) niet

 16 Econsultancy, *Watertoets Liefkeshoek en de Boggerd te Katwijk*, rapportnr.: 5241.002, d.d. 11 september 2019.

direct op het vuilwater (zogenaamde droogweerafvoer; DWA) worden aangesloten maar separaat binnen het plangebied worden verwerkt. Dit betekent dat bij de verdere planuitwerking water expliciet en op evenwichtige wijze in beschouwing wordt genomen en dat hemelwater op een duurzame wijze wordt verwerkt. De ontwikkeling zal daarmee hydrologisch neutraal zijn.

Middels het voorliggende wijzigingsplan wordt slechts een kader gecreëerd voor het gewenste bouwplan. De exacte uitwerking van de infiltratievoorzieningen zal plaatsvinden in het kader van de aanvraag voor een omgevingsvergunning voor het bouwen.

# Afvalwater

Het vuilwater (zogenaamde droogweerafvoer; DWA) zal in de toekomstige situatie worden aangesloten op het bestaande rioleringsstelsel in de omgeving.

# *Conclusie*

Bij de realisatie van de woningen bestaan naar verwachting geen knelpunten tussen grondgebruik, bestemmingen of waterhuishoudkundige functies in relatie tot waterbeheer. Er zijn dan ook ten aanzien van het aspect 'waterhuishouding' geen negatieve consequenties te verwachten.

## **4.2.4 Verkeer en parkeren**

#### **Verkeer**

De nieuwe woningen worden georiënteerd op een nieuwe toegangsweg die centraal in het plangebied gerealiseerd zal worden. Deze toegangsweg sluit aan op de weg 'Liefkeshoek'. Op basis van de 'Rekentool Verkeersgeneratie & Parkeren' van het CROW is een berekening gemaakt van de verkeersgeneratie van het beoogde initiatief (uitgaande van 12 twee-onder-een-kap woningen, 1 vrijstaande woning en 6 huurwoningen binnen het vrije huursegment en de ligging binnen de rest bebouwde kom). De totale verkeersgeneratie op een gemiddelde weekdag komt zodoende op circa 145 motorvoertuigbewegingen per etmaal. De omliggende wegen hebben voldoende capaciteit om deze verkeersbewegingen in de toekomstige situatie te verwerken. Vanuit verkeerskundige aspecten bestaan er dan ook geen belemmeringen voor de voorgenomen herontwikkeling van het plangebied.

#### **Parkeren**

Het uitgangspunt bij de herontwikkeling van het plangebied is dat het parkeren grotendeels binnen het plangebied zelf wordt opgevangen, zodat er geen extra parkeerdruk voor de omgeving ontstaat. Bij het uitwerken van het ontwerp is hiermee dan ook rekening gehouden. Er worden zowel parkeerplaatsen gerealiseerd binnen de openbare ruimte als op het eigen terrein van de woonkavels.

Voor wat betreft de berekening van het aantal benodigde parkeerplaatsen wordt aangesloten bij de 'Parkeernota Gemeente Cuijk 2016-2023'. Uit de parkeernota blijkt dat de volgende parkeernormen van toepassing zijn op de verschillende type woningen:

- 1. Starterswoningen en halfvrijstaande woningen: voor de starterswoning en halfvrijstaande woningen binnen de rest bebouwde kom geldt dat deze behoren tot het type 'twee-onder-één kap'. Zodoende geldt een parkeernorm van 2,2 parkeerplaatsen per woning. Normaliter betekent dit dat er
minimaal 1,9 parkeerplaatsen op eigen terrein voorzien moeten worden en 0,3 parkeerplaatsen in de openbare ruimte.

- 2. Vrijstaande woning: voor een vrijstaande woning binnen de rest bebouwde kom geldt een parkeernorm van 2,3 parkeerplaatsen per woning. Normaliter betekent dit dat er minimaal 2 parkeerplaatsen op eigen terrein voorzien moeten worden en 0,3 parkeerplaatsen in de openbare ruimte.
- 3. Huurwoningen: voor een huurwoning in de rest bebouwde kom behorende tot het vrije huursegment geldt een parkeernorm van 2 parkeerplaatsen per woning. Normaliter betekent dit dat er minimaal 1,7 parkeerplaatsen op eigen terrein voorzien moeten worden en 0,3 parkeerplaatsen in de openbare ruimte.

Uitgaande van 12 twee-onder-één-kap woningen, 1 vrijstaande woning en 6 huurwoningen binnen het vrijehuursegment bedraagt de totale parkeerbehoefte binnen het plangebied 41 parkeerplaatsen. Conform het stedenbouwkundig plan (zie paragraaf 2.3) wordt voorzien in de benodigde parkeerbehoefte. In het kader van de vergunning aanvraag voor bouwen zal verdere toetsing aan de Parkeernota Gemeente Cuijk 2016-2023' plaatsvinden. Hiervoor zijn in de regels van dit wijzigingsplan nadere voorwaarden opgenomen.

## **4.2.5 Kabels en leidingen**

Binnen het plangebied en de directie omgeving liggen geen kabels en/of leidingen met een planologische beschermingszone die van invloed is op het plangebied. Vanuit dit kader bestaan er kortom geen belemmeringen.

# **4.3 Duurzaamheid**

Duurzaamheid is een integraal onderdeel van de kwaliteit van de gebouwde omgeving. Duurzaam bouwen staat voor het ontwikkelen en beheren van de gebouwde omgeving met respect voor mens en milieu. Gezondheids- en milieuaspecten zijn in alle fasen van de inrichting, de bouw en het gebruik van de gebouwde omgeving van belang. Er wordt gestreefd naar duurzame (stedelijke) ontwikkeling, lage milieubelasting, energieneutrale woningbouw/gemeente en behoud en versterking van de kwaliteit van de gebouwde omgeving.

De ontwikkeling vindt plaats binnen bestaand stedelijk gebied, zodat rekening wordt gehouden met een duurzame verstedelijking. In paragraaf 4.1 is onderbouwd dat de ontwikkeling voldoende rekening houdt met milieuaspecten.

Het Bouwbesluit stelt eisen aan de energiezuinigheid van nieuwe woningen. De belangrijkste eis daarvoor is de Energie Prestatie Coëfficiënt (EPC). Voor woningen geldt als eis een EPC-waarde van 0,4. Hieraan zullen ook de woningen binnen het plangebied moeten voldoen. Hierbij dient te worden opgemerkt dat voor nieuwe woningen vanaf 31 december 2020 de eis gaat gelden dat deze bijna energieneutraal zijn. Dit houdt in dat sprake dient te zijn van gebouwen met een zeer hoge energieprestatie, waarbij de dicht bij nul liggende of zeer lage hoeveelheid energie die is vereist in zeer aanzienlijke mate wordt geleverd uit hernieuwbare bronnen die deels ter plaatse of dichtbij wordt geproduceerd.

Naast de Energie Prestatie Coëfficiënt zijn in het Bouwbesluit eisen opgenomen ten aanzien van de ventilatie, luchtdichtheid en isolatie van woningen. Ook deze aspecten zijn van belang in het kader van duurzaamheid. Zo zorgt een goed ventilatiesysteem voor de juiste balans in luchtkwaliteit, comfort en energieprestatie van gebouwen en wordt door 'kierdicht' te bouwen voorkomen dat lucht, vocht of warmte ongewenst het gebouw binnenkomt of verlaat. Een goede isolatie zorgt daarnaast voor meer comfort en lagere energiekosten.

Verder stelt het Bouwbesluit eisen aan de milieuprestaties van een gebouw. Hierbij geldt als voorwaarde dat bij nieuwbouw de belasting van het milieu wordt beperkt door de in het bouwwerk toe te passen materialen. Voor nieuwbouwwoningen groter dan 100 m² geldt dat een zogeheten Milieuprestatieberekening (MPG) bij de aanvraag voor een omgevingsvergunning dient te worden ingediend.

Daarnaast is op basis van de 'Wet voortgang energietransitie' de gasaansluitplicht komen te vervallen. Dit volgt uit het nieuwe lid 7 van artikel 10 van de Gaswet, waarin is bepaald dat de aansluittaak van de netbeheerders niet van toepassing is op het aansluiten van (onder meer) nieuwbouwwoningen. Dit betekent in de praktijk dat de te realiseren woningen niet worden aangesloten op het gasnet.

Duurzaamheidsaspecten worden verder uitgewerkt bij de planuitwerking ten behoeve van de omgevingsvergunning voor het bouwen

# **4.4 M.e.r.-plicht**

# **4.4.1 Beoordeling directe m.e.r.-plicht**

Het voorliggende wijzigingsplan maakt de ontwikkeling van woningbouw mogelijk. Dit kan leiden tot een m.e.r.-plicht.

# **Ontwikkeling van woningen**

De beoogde ontwikkeling en de hiervan deel uitmakende onderdelen komen in lijst C van de bijlage van het Besluit m.er. niet als activiteit voor. Met betrekking tot de ontwikkeling is in onderdeel D (11.2) van de bijlage van het Besluit m.e.r. het volgende opgenomen: "*de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen.*" De voorgenomen ontwikkeling ligt ver onder de drempelwaarde die is opgenomen in kolom 2, namelijk een oppervlakte van 100 hectare of meer, een aaneengesloten gebied en 2.000 woningen of meer of een bedrijfsvloeroppervlakte van 200.000 m² of meer. Er is voor de activiteit derhalve geen sprake van een directe m.e.r.-beoordelingsplicht. Er dient wel een m.e.r.-beoordeling te worden uitgevoerd.

# **Wet natuurbescherming (passende beoordeling en plan-m.e.r.-plicht)**

Naast het Besluit m.e.r. is de Wet natuurbescherming van belang om te bepalen of een plan-MER noodzakelijk is. In de Wet natuurbescherming is opgenomen dat wanneer significante effecten op Natura 2000-gebieden niet zijn uit te sluiten een plan-MER in procedure dient te worden gebracht. Wanneer aangetoond kan worden dat er geen significante effecten zijn te verwachten is een plan-MER niet noodzakelijk. Uit paragraaf 4.2.2 'Ecologie' blijkt dat van significante effecten die kunnen leiden tot een noodzaak tot het uitvoeren van een passende beoordeling of plan-m.e.r.-plicht geen sprake is.

# **Conclusie**

De omvang van de ontwikkeling ligt ver onder de drempelwaarden die zijn opgenomen in kolom 2, namelijk een aaneengesloten gebied en 2.000 woningen of meer. Er is voor de activiteit derhalve geen sprake van een directe m.e.r.-(beoordelings)plicht. Er dient wel een m.e.r.-beoordeling te worden uitgevoerd. Het bestemmingplan heeft geen significante gevolgen op een Natura 2000-gebied. Er hoeft derhalve geen passende beoordeling te worden uitgevoerd en vanuit de Wet natuurbescherming geldt geen m.e.r.-plicht.

# **4.4.2 M.e.r.-beoordeling**

Op basis van paragraaf 7.6 van de Wet milieubeheer (Wm), dient degene die een activiteit wil ondernemen, aangewezen krachtens artikel 7.2, eerste lid, onder b, en voornemens is een verzoek in te dienen tot het nemen van een besluit als bedoeld in het vierde lid van dat artikel, dit voornemen schriftelijk mee te delen aan het bevoegd gezag. Bij de mededeling dient in ieder geval de informatie te worden verstrekt zoals omschreven in artikel 7.16 lid 2 tot en met 4 Wm. Op basis van artikel 7.17 Wm, dient het bevoegd gezag uiterlijk zes weken na de datum van ontvangst een beslissing te nemen omtrent de vraag of bij de voorbereiding van het betrokken besluit voor de activiteit, vanwege de belangrijke nadelige gevolgen die zij voor het milieu kan hebben, een milieueffectrapport moet worden gemaakt.

Indien het bevoegd gezag zelf degene is die een activiteit, aangewezen krachtens artikel 7.2, eerste lid, onder b, wil ondernemen, neemt het in een zo vroeg mogelijk stadium, voorafgaand aan de terinzagelegging van het ontwerp-besluit een beslissing omtrent de vraag of vanwege de belangrijke nadelige gevolgen die de activiteit voor het milieu kan hebben, een milieueffectrapport moet worden gemaakt.

In het voorliggende geval is de gemeente initiatiefnemer voor het wijzigingsplan. Middels deze paragraaf wordt daarom invulling gegeven aan de vereisten van artikel 7.16 Wm, op basis waarvan het bevoegd gezag op grond van artikel 7.19 Wm een beslissing kan nemen.

De achterliggende gedachte bij de m.e.r.-beoordeling is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Deze m.e.r.-beoordeling kan tot twee conclusies leiden:

- belangrijke nadelige milieugevolgen zijn uitgesloten: er is geen m.e.r.(-beoordeling) noodzakelijk;
- belangrijke nadelige gevolgen voor het milieu zijn niet uitgesloten: er moet een m.e.r.(-beoordeling) plaatsvinden.

In deze paragraaf wordt getoetst of op basis van de criteria die genoemd zijn in bijlage III van de EEGrichtlijn milieueffectbeoordeling een m.e.r.-beoordeling uitgevoerd moet worden. Het gaat hierbij om de volgende criteria (zie ook onderstaande tabel):

- 1. De kenmerken van het project;
- 2. De plaats van het project;
- 3. De kenmerken van het potentiële effect.

|   | Kenmerken van het project                                                                                            |
|---|----------------------------------------------------------------------------------------------------------------------|
|  | Omvang van het project                                                                                               |
|  | Cumulatie met andere projecten                                                                                       |
|  | Gebruik van natuurlijke grondstoffen                                                                                 |
|  | Productie van afvalstoffen                                                                                           |
|  | Verontreiniging en hinder                                                                                            |
|  | Risico van ongevallen, mede gelet op de gebruikte stoffen en technologieën                                           |
|   | Plaats van het project                                                                                               |
|  | Bestaand grondgebruik                                                                                                |
|  | Relatieve rijkdom aan kwaliteit en het regeneratievermogen van de natuurlijke hulpbronnen van het gebied             |
|  | Het opnamevermogen van het natuurlijke milieu, met in het bijzonder aandacht voor gevoelige gebieden (wetlands, kust |
|   | gebieden, berg- en bosgebieden, reservaten en natuurparken, Habitat- en Vogelrichtlijngebieden), gebieden waarin bij |
|   | communautaire wetgeving vastgestelde normen inzake milieukwaliteit reeds worden overschreden, gebieden met een       |
|   | hoge bevolkingsdichtheid, landschappen van historisch, cultureel of archeologisch belang                             |
|   | Kenmerken van het potentiële effect                                                                                  |
|  | Bereik van het effect (geografische zone en grootte van de getroffen bevolking)                                      |
|  | Grensoverschrijdende karakter van het effect                                                                         |
|  | Waarschijnlijkheid van het effect                                                                                    |

- Duur, frequentie en de omkeerbaarheid van het effect
*Criteria EEG-richtlijn milieueffectbeoordeling.*

De m.e.r.-beoordeling is opgesteld op basis van de onderzoeken die uitgevoerd zijn in het kader van het wijzigingsplan.

| Kenmerken van het project           |                                                                                                                                                                                                                                                     |  |
|-------------------------------------|-----------------------------------------------------------------------------------------------------------------------------------------------------------------------------------------------------------------------------------------------------|--|
| Criteria                            | Toets                                                                                                                                                                                                                                               |  |
| Omvang van het project              | Het plangebied heeft een oppervlakte van circa 9.388 m². Het project richt zich op<br>de realisatie van 19 woningen, op een terrein dat tot momenteel deels een agrari                                                                              |  |
|                                     | sche- en groenbestemming kent.                                                                                                                                                                                                                      |  |
| Cumulatie met andere projecten      | Nee.                                                                                                                                                                                                                                                |  |
| Gebruik van natuurlijke hulpbronnen | N.v.t. Bij de ontwikkeling wordt niet permanent gebruik gemaakt van natuurlijke<br>hulpbronnen.                                                                                                                                                     |  |
| Productie van afvalstoffen          | Naast het reguliere afval van de toekomstige bebouwing en functies zal geen<br>sprake zijn van de productie van andere afvalstoffen.                                                                                                                |  |
| Verontreiniging en hinder           | De ontwikkeling vindt plaats in stedelijk gebied. Tijdens de aanlegfase is er mogelijk<br>sprake van tijdelijke hinder als gevolg van bouwverkeer en bouwwerkzaamheden,<br>maar dit betreft geen hinder groter dan bij reguliere bouwwerkzaamheden. |  |

| Kenmerken van het project              |                                                                                      |  |
|----------------------------------------|--------------------------------------------------------------------------------------|--|
| Criteria                               | Toets                                                                                |  |
|                                        | Luchtkwaliteit (zie ook paragraaf 4.1.3): Met voorliggend plan wordt geen signifi    |  |
|                                        | cante invloed op de luchtkwaliteit uitgeoefend. De ontwikkeling draagt niet in bete  |  |
|                                        | kenende mate bij aan de verslechtering van de luchtkwaliteit.                        |  |
|                                        | Geluid wegverkeer (zie ook paragraaf 4.1.2): De wegen in de omgeving van het         |  |
|                                        | plangebied zijn allen 30 km/uur-wegen. Voor deze wegen geldt geen onderzoeks         |  |
|                                        | plicht op basis van de Wet geluidhinder. Volledigheidshalve is er in het kader van   |  |
|                                        | een goede ruimtelijke ordening toch een akoestisch onderzoek uitgevoerd. In para     |  |
|                                        | graaf 4.1.2 is reeds aangetoond dat er vanuit akoestisch perspectief geen belem      |  |
|                                        | meringen bestaan ten aanzien van onderhavig planvoornemen.                           |  |
|                                        | Geur (zie ook paragraaf 4.1.5): Het betreft een stedelijke locatie, veehouderijen of |  |
|                                        | andere geurhinder veroorzakende inrichtingen zijn in de directe omgeving niet aan    |  |
|                                        | wezig. Er is conform de geurvisie sprake van een optimaal woon- en leefklimaat ter   |  |
|                                        | plaatse van het plangebied.                                                          |  |
|                                        | Verkeersaantrekkende werking (zie ook paragraaf 4.2.4): Het project leidt tot een    |  |
|                                        | verkeersgeneratie van circa 145 motorvoertuigen per/etmaal. Deze toename in ver      |  |
|                                        | keer kan zonder probleem verwerkt worden op de omliggende wegen.                     |  |
| Risico van ongevallen                  | Er is sprake van de ontwikkeling van woningen. Er is geen sprake van de realisatie   |  |
|                                        | van een nieuwe risicobron.                                                           |  |
| Plaats van het object                  |                                                                                      |  |
|                                        |                                                                                      |  |
| Criteria                               | Toets                                                                                |  |
| Bestaand grondgebruik                  | In de huidige situatie zijn de gronden waar de woningen zijn voorzien, bestemd ten   |  |
|                                        | behoeve van 'Groen' en 'Agrarisch'. In de huidige situatie is er sprake van gebruik  |  |
|                                        | als grasland en akkerbouwgronden.                                                    |  |
| Relatieve rijkdom aan kwaliteit en het | N.v.t.                                                                               |  |
| regeneratievermogen van de natuurlijke |                                                                                      |  |
| hulpbronnen van het gebied             |                                                                                      |  |
| Het opnamevermogen van het natuur      |                                                                                      |  |
| lijke milieu, met in het bijzonder aan |                                                                                      |  |
| dacht voor:                            |                                                                                      |  |
| <br>gevoelige gebieden (wetlands,     | Het plangebied ligt niet binnen de invloedssfeer van door Wet natuurbescherming      |  |
| kustgebieden, berg- en bosgebie        | beschermde gebieden. Zie ook paragraaf 4.2.2 'Ecologie'.                             |  |
| den, reservaten en natuurparken,       |                                                                                      |  |
| Habitat- en Vogelrichtlijngebieden)    |                                                                                      |  |
| <br>gebieden waarin bij communau      | Nee.                                                                                 |  |
| taire wetgeving vastgestelde nor       |                                                                                      |  |
| men inzake milieukwaliteit reeds       |                                                                                      |  |
| worden overschreden                    |                                                                                      |  |
|                                        |                                                                                      |  |
| <br>gebieden met een hoge bevol       | N.v.t.                                                                               |  |

| Kenmerken van het project |                                                                         |                                                                                                                                                             |
|---------------------------|-------------------------------------------------------------------------|-------------------------------------------------------------------------------------------------------------------------------------------------------------|
|                           | Criteria                                                                | Toets                                                                                                                                                       |
|                           | <br>landschappen van historisch, cul<br>tureel of archeologisch belang | Cultuurhistorie (zie ook paragraaf 4.2.1): binnen het plangebied en de directe omge<br>ving is geen sprake van landschappen van (cultuur)historisch belang. |
|                           |                                                                         | Archeologie (zie ook paragraaf 4.2.1): het archeologisch belang is door middel van<br>een archeologisch onderzoek betrokken in het plan.                    |

In onderdeel A van de bijlage bij het Besluit m.e.r. is bepaald wat verstaan wordt onder een **gevoelig gebied**. Als gevoelig gebied zijn gebieden aangewezen die beschermd worden op basis van de natuurwaarden, landschappelijke waarden, cultuurhistorische waarden en waterwingebieden.

| Gevoelig gebied (conform onderdeel A van de bijlage bij het Besluit m.e.r.) |                                                                                    |  |
|-----------------------------------------------------------------------------|------------------------------------------------------------------------------------|--|
| Gevoelig gebied                                                             | Toets                                                                              |  |
| Beschermd natuurmonument                                                    | Nee.                                                                               |  |
| Habitat en vogelrichtlijngebieden                                           | Nee, zie paragraaf 4.2.2 'Ecologie'.                                               |  |
| Watergebied van internationale beteke                                       | Nee.                                                                               |  |
| nis                                                                         |                                                                                    |  |
| Natuurnetwerk Nederland                                                     | Het plangebied ligt niet binnen of in de nabijheid van het Natuurnetwerk Nederland |  |
| (voormalige EHS)                                                            | (NNN). Zie paragraaf 4.2.2 'Ecologie'.                                             |  |
| Landschappelijk waardevol gebied                                            | Het plangebied maakt geen onderdeel uit van landschappelijk waardevol gebied.      |  |
| Waterwinlocaties. waterwingebieden,                                         | Nee, zie paragraaf 4.2.3 'Waterhuishouding'.                                       |  |
| en grondwaterbeschermingsgebieden                                           |                                                                                    |  |
| Beschermd monument                                                          | Er zijn binnen het plangebied geen beschermde monumenten aanwezig. Ook zijn in     |  |
|                                                                             | de directe nabijheid van het plangebied geen beschermde monumenten aanwezig        |  |
|                                                                             | waarop een negatieve invloed zou kunnen worden uitgeoefend.                        |  |
| Belvedere-gebied                                                            | Nee.                                                                               |  |

| Kenmerken van het potentiële effect    |                                                                                 |  |
|----------------------------------------|---------------------------------------------------------------------------------|--|
| Criteria                               | Toets                                                                           |  |
| Bereik van het effect (geografische    | N.v.t.                                                                          |  |
| zone en grootte van de getroffen bevol |                                                                                 |  |
| king)                                  |                                                                                 |  |
| Grensoverschrijdende karakter van het  | Nee.                                                                            |  |
| effect                                 |                                                                                 |  |
| Waarschijnlijkheid van het effect      | Van onevenredige effecten voor de omgeving is echter geen sprake.               |  |
| Duur, frequentie en de omkeerbaarheid  | Er is sprake van permanente nieuwbouw, waarbij de effecten blijvend zijn. Zoals |  |
| van het effect                         | echter al verwoord in het voorgaande, zijn deze effecten niet van dien aard dat |  |
|                                        | sprake is van een onevenredige aantasting.                                      |  |

Gezien het vorenstaande en indien het plan wordt vergeleken met de drempelwaarden uit onderdeel D van het Besluit m.e.r. kan worden geconcludeerd dat er, rekening houdend met:

- 1. de kenmerken van het project;
- 2. de plaats van het project; en
- 3. de kenmerken van het potentiële effect;

sprake is van een wezenlijk ander schaalniveau en een activiteit die vele malen kleinschaliger is. Bij elk plan is sprake van invloed op het milieu, maar deze is niet zodanig dat normen worden overschreden. De potentiële effecten van het plan, in relatie tot de kenmerken en de plaats van het plan, zijn dusdanig beperkt van aard en omvang dat dit geen significant nadelige milieugevolgen tot gevolg heeft die het doorlopen van een m.e.r.-procedure noodzakelijk maken.

# **4.5 Economische aspecten**

Op 1 juli 2008 zijn samen met de Wet ruimtelijke ordening (Wro) bepalingen omtrent de grondexploitatie (Afdeling 6.4 Wro) in werking getreden. In de Grex-wet is bepaald dat de gemeente bij het vaststellen van een planologische maatregel waarin mogelijkheden voor een bouwplan gecreëerd worden, verplicht is maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Deze verplichting vervalt indien de gronden volledig in eigendom zijn van de gemeente.

In het voorliggende geval zijn de gronden, waar sprake is van het mogelijk maken van een bouwplan, in eigendom van de gemeente. Hierdoor kan het kostenverhaal plaatsvinden middels de grondverkoop.

# **4.6 Handhaafbaarheid**

Een belangrijk aspect in de uitvoering van het wijzigingsplan is van juridische aard. Het gaat hierbij om de handhaving en het toezicht op de naleving van het wijzigingsplan. Deze handhaving is van cruciaal belang om de in het wijzigingsplan opgenomen ruimtelijke kwaliteiten te kunnen bewaren. Daarnaast is handhaving van belang uit het oogpunt van rechtszekerheid. Alle gebruikers dienen door de gemeente op een zelfde wijze aan het wijzigingsplan te worden gehouden. Met deze oogmerken is in het wijzigingsplan gestreefd naar een eenvoud van in het bijzonder de planregels.

# **5. JURIDISCHE PLANOPZET**

# **5.1 Algemeen**

Het wijzigingsplan bestaat uit een verbeelding en planregels, vergezeld van een toelichting. De verbeelding en de regels vormen het juridisch bindende deel van het wijzigingsplan. Verbeelding en regels dienen te allen tijde in onderlinge samenhang te worden bezien en toegepast. De regels en verbeelding zijn opgesteld op basis van de landelijk geldende standaarden (SVBP 2012) en het bestemmingsplan 'Katwijk NB', zoals vastgesteld op 17 mei 2010.

# **5.2 Toelichting op de verbeelding**

De verbeelding heeft de rol van visualisering van de bestemmingen. Op de verbeelding hebben alle gronden binnen het plangebied een bestemming gekregen. Binnen een bestemming kunnen aanduidingen zijn aangegeven, waaraan in de regels voorwaarden zijn verbonden. De opgenomen verklaring is niet juridisch bindend en is op de verbeelding opgenomen ten behoeve van de leesbaarheid van de verbeelding.

# **5.3 Toelichting op de regels**

De regels leggen de gebruiksmogelijkheden van de gronden en de bouwmogelijkheden en de gebruiksmogelijkheden van de aanwezige en/of op te richten bebouwing vast. De toelichting heeft weliswaar geen bindende werking, maar heeft wel een belangrijke functie bij de weergave en onderbouwing van het wijzigingsplan en bij de uitleg van de verbeelding en regels. De regels zijn onderverdeeld in 4 hoofdstukken, te weten:

- Hoofdstuk 1: Inleidende regels;
- Hoofdstuk 2: Bestemmingsregels;
- Hoofdstuk 3: Algemene regels;
- Hoofdstuk 4: Overgangs- en slotregels.

# **5.3.1 Inleidende regels**

De inleidende regels behelzen de begrippen en de wijze van meten.

## *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn.

# *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken / percelen gemeten moeten worden.

# **5.3.2 Bestemmingsregels**

De regels van een bestemming worden als volgt opgebouwd en benoemd:

- bestemmingsomschrijving;
- bouwregels;
- nadere eisen;
- afwijken van de bouwregels;
- specifieke gebruiksregels;
- afwijken van de gebruiksregels;
- omgevingsvergunning voor het uitvoeren van een werk, geen gebouw zijnde, of van werkzaamheden;
- omgevingsvergunning voor het slopen van een bouwwerk;
- wijzigingsbevoegdheid.

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

De bestemmingsomschrijving betreft de centrale bepaling van elke bestemming. Het betreft een omschrijving waarin limitatief de functies worden genoemd, die binnen de bestemming zijn toegestaan. De bouwregels zijn direct gerelateerd aan de bestemmingsomschrijving. Ook het gebruik van gronden en bebouwing is gekoppeld aan de bestemmingsomschrijving. In de bouwregels staan uitsluitend bepalingen die betrekking hebben op het bouwen. Bouwregels zijn dan ook alleen van toepassing bij de toetsing van aanvragen voor een omgevingsvergunning. De afwijking van de bouwregels geven het bevoegd gezag de bevoegdheid om onder voorwaarden afwijking te verlenen van een specifieke regel.

De specifieke gebruiksregels vormen een nadere concretisering van het toegestane gebruik. De afwijking van de gebruiksregels heeft tot doel bepaald gebruik wat eerder is uitgesloten onder voorwaarden wel toe te laten.

Onderstaand worden de regels van de opgenomen bestemmingen nader toegelicht.

## *Groen*

Voor het openbare groen is de bestemming 'Groen' opgenomen. De voor ['Groen'](file://///SRVPD28/PMC/prj/P02093/3.%20Product/3.2%20WP/3.2.2%20concept/3.2.2.2%20toelichting/crosslink) aangewezen gronden zijn bestemd voor groenvoorzieningen, plantsoenen, groenstroken, bermen, beplanting, niet-doorgaande voet- en rijwielpaden, speelvoorzieningen, waterlopen en waterpartijen, waterhuishoudkundige voorzieningen en nutsvoorzieningen. Daaraan ondergeschikt zijn verharding en parkeervoorzieningen toegestaan en bijbehorende bouwwerken, geen gebouw zijnde.

# *Verkeer*

Voor de toegangsweg is de bestemming 'Verkeer' opgenomen. De voor 'Verkeer' aangewezen gronden zijn bestemd voor verhardingen, woonstraten, doorgaande voet- en rijwielpaden, parkeervoorzieningen, groenvoorzieningen, waterhuishoudkundige voorzieningen, speelvoorzieningen en oppervlakkige afvoer en infiltratie van hemelwater. Daarnaast zijn bijbehorende bouwwerken, geen gebouwen zijnde toegestaan.

# *Wonen*

De bestemming 'Wonen' is opgenomen voor de gronden met omliggende tuinen, waar de woningen voorzien zijn. Binnen deze bestemming is ter plaatsen van de aanduiding 'vrijstaand' de bouw van een vrijstaande woning toegestaan. Daarnaast is ter plaatse van de aanduiding 'twee-aaneen' de bouw van twee-aaneen gebouwde woningen toegestaan. Tot slot is ter plaatsen van de aanduiding 'aaneengebouwd' de bouw van een gesloten bebouwing of 3 of meer aaneengebouwde woningen toegestaan. Daarbijbehorende zijn tevens bijgebouwen en overkappingen, bouwwerken (geen gebouwenzijnde), waterhuishoudkundige voorzieningen, tuinen, erven en verhardingen toegestaan. De afstand tussen hoofdgebouw en zijdelingse perceelsgrens ter plaatse van de aanduiding 'specifieke bouwaanduiding - 1' dient minimaal 2,5 meter te bedragen (voor zover het de niet-aaneengebouwde gevel betreft).

Voor hoofgebouwen geldt een maximaal toegestane goothoogte van 6 meter en een maximaal toegestane bebouwingshoogte van 10 meter. Verder zijn er bouwvlakken opgenomen, waarbinnen de hoofdgebouwen gerealiseerd mogen worden. Het bebouwingspercentage binnen het bouwvlak bedraagt maximaal 100.

# **5.3.3 Algemene regels**

In de algemene regels is een aantal standaardbepalingen opgenomen te weten, de antidubbeltelregel, algemene bouw-, gebruiks-, aanduidings- en afwijkingsregels en overige regels.

# *Anti-dubbeltelregel*

In de anti-dubbeltelregel wordt bepaald dat grond die eenmaal in aanmerking is genomen bij het verlenen van een omgevingsvergunning waarin uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

# *Algemene gebruiksregels*

In deze bepaling is aangegeven wat onder strijdig gebruik van het wijzigingsplan wordt verstaan.

# *Algemene afwijkingsregels*

In deze bepaling is aan burgemeester en wethouders de bevoegdheid gegeven om af te wijken van bepaalde, in het wijzigingsplan geregelde, onderwerpen.

# *Algemene wijzigingsregels*

In deze bepaling wordt aan burgemeester en wethouders een algemene bevoegdheid gegeven om kleinschalige wijzigingen aan te brengen in de bestemmingen van onderhavig plan.

## *Algemene procedureregels*

In de algemene procedureregels zijn de procedures opgenomen die dienen te worden doorlopen bij het stellen van nadere eisen.

## *Overige regels*

In dit artikel zijn regels met betrekking tot parkeren opgenomen.

## **5.3.4 Overgangs- en slotregels**

Dit hoofdstuk is het sluitstuk van de regels en bevat alle bepalingen die nog niet elders ondergebracht zijn. De regels zijn algemeen van aard en gelden in principe voor alle bestemmingen.

# *Overgangsrecht*

In deze regel wordt vorm en inhoud gegeven aan het overgangsrecht.

## *Slotregel*

Als laatste is de slotregel opgenomen. Deze regel bevat de titel van het plan.

# **6. PROCEDURE**

# **6.1 Procedure**

Een wijzigingsplan doorloopt de uniforme openbare voorbereidingsprocedure die is vastgelegd in afdeling 3.4 van de Algemene wet bestuursrecht. De wettelijke procedure start met de terinzagelegging van het ontwerp wijzigingsplan.

De procedure ziet er als volgt uit:

- **Vooroverleg** met betrokken instanties;
- **Openbare kennisgeving** van het ontwerpwijzigingsplan;
- **Terinzagelegging** van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling **zienswijzen** worden ingebracht;
- **Vaststelling** van het wijzigingsplan door de gemeenteraad binnen 12 weken;
- Algemene **bekendmaking** van het wijzigingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het wijzigingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

# **6.2 Vooroverleg en inspraak**

## **Overleg ex artikel 3.1.1.**

Bij de voorbereiding van een wijzigingsplan moeten burgemeester en wethouders overleg plegen met het waterschap, met andere gemeenten van wie de belangen bij het plan betrokken zijn, en met de betrokken rijks- en provinciale diensten. Van het vooroverleg kan worden afgezien indien de betrokken diensten aangeven dat overleg niet noodzakelijk is. In onderhavig geval zijn Gedeputeerde Staten van Noord-Brabant en het Waterschap Aa en Maas op 5 november 2019 verzocht een reactie te geven op het voorontwerp. Er zijn geen andere gemeenten met belangen in het plangebied.

Gedeputeerde Staten van Noord-Brabant hebben geen reactie ingediend. Het Waterschap Aa en Maas heeft op 26 november 2019 een reactie ingediend met enkele inhoudelijke opmerkingen. Deze opmerkingen zijn nader bekeken en tekstueel verwerkt in de waterparagraaf. Hierdoor heeft het vooroverleg geleid tot een tekstuele wijziging van het ontwerp ten opzichte van het voorontwerp.

# **Inspraak**

Voor dit wijzigingsplan is een inspraakprocedure gevolgd. Zie hiertoe het *Eindverslag vooroverleg en inspraakprocedure voorontwerpwijzigingsplan "Katwijk NB, woningbouw Liefkeshoek"*. Dit eindverslag is opgenomen in de separate bijlagen.

# **6.3 Zienswijzen**

Het ontwerp wijzigingsplan heeft van woensdag 25 maart 2020 tot en met woensdag 6 mei 2020 gedurende zes weken ter inzage gelegen. Gedurende deze termijn zijn er geen zienswijzen ingediend. Zie hiertoe de *Zienswijzennota ontwerpwijzigingsplan Katwijk NB, woningbouw Liefkeshoek*. De zienswijzenota is opgenomen in de separate bijlagen.

BRO heeft vestigingen in Boxtel | Amsterdam | Tegelen www.BRO.nl

Hoofdstuk 6 1