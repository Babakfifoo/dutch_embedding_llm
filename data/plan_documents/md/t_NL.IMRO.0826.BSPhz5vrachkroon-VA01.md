Toelichting bestemmingsplan Vrachelsedijk Ong. Oosterhout

Gemeente Oosterhout

| Projectlocatie: | Vrachelsedijk Ong. Oosterhout                                                                                                  |  |
|-----------------|--------------------------------------------------------------------------------------------------------------------------------|--|
| Projectnummer:  | 17262.A004                                                                                                                     |  |
| Datum:          | 07-01-2019 (concept 1)<br>03-06-2019 (concept 2)<br>25-09-2019 (concept 3)<br>24-10-2019 (ontwerp)<br>22-01-2020 (vastgesteld) |  |
| Opgesteld door: | Teun van Welij                                                                                                                 |  |
| Status:         | Vastgesteld                                                                                                                    |  |
| IMRO-code:      | NL.IMRO.0826.BSPhz5vrachkroon-VA01                                                                                             |  |

| 1. |     | INLEIDING 4                                                         |  |
|----|-----|---------------------------------------------------------------------|--|
|    | 1.1 | Aanleiding en doel  4                                               |  |
|    | 1.2 | Vigerend planologisch regime 4                                      |  |
|    | 1.3 | Leeswijzer 5                                                        |  |
| 2. |     | PROJECTBESCHRIJVING  6                                              |  |
|    | 2.1 | Bestaande situatie  6                                               |  |
|    | 2.2 | Beoogde situatie 7                                                  |  |
| 3. |     | BELEIDSKADER 8                                                      |  |
|    | 3.1 | Rijksbeleid  8                                                      |  |
|    |     | 3.1.1<br>Besluit algemene regels ruimtelijke ordening 8             |  |
|    | 3.2 | Provinciaal beleid 9                                                |  |
|    |     | 3.2.1<br>Structuurvisie 2010 – partiële herziening 2014 (Sv 2014) 9 |  |
|    |     | 3.2.2<br>Verordening ruimte Noord-Brabant (Vr) 10                   |  |
|    | 3.3 | Gemeentelijk beleid 14                                              |  |
|    |     | 3.3.1<br>Structuurvisie 14                                          |  |
|    |     | 3.3.2<br>Woonvisie 2016-2021 15                                     |  |
|    |     | 3.3.3<br>Bestemmingsplan 15                                         |  |
| 4. |     | MILIEUHYGIËNISCHE EN PLANOLOGISCHE ASPECTEN 17                      |  |
|    | 4.1 | Milieueffectrapportage en vormvrije m.e.r.-beoordeling17            |  |
|    | 4.2 | Waterhuishouding 17                                                 |  |
|    |     | 4.2.1<br>Waterrelevant beleid17                                     |  |
|    |     | 4.2.2<br>Bestaande waterhuishoudkundige situatie 21                 |  |
|    |     | 4.2.3<br>Beoogde waterhuishoudkundige situatie 21                   |  |
|    | 4.3 | Natuur 21                                                           |  |
|    |     | 4.3.1<br>Natuurnetwerk Nederland (NNN)21                            |  |
|    |     | 4.3.2<br>Wet natuurbescherming22                                    |  |
|    | 4.4 | Cultuurhistorie, aardkunde en archeologie25                         |  |
|    |     | 4.4.1<br>Cultuurhistorie en aardkunde 26                            |  |
|    |     | 4.4.2<br>Archeologie 28                                             |  |
|    | 4.5 | Bedrijven en milieuzonering 28                                      |  |
|    | 4.6 | Geur 30                                                             |  |
|    | 4.7 | Geluid30                                                            |  |
|    | 4.8 | Luchtkwaliteit31                                                    |  |
|    | 4.9 | Bodemkwaliteit32                                                    |  |
|    |     | 4.10 Externe veiligheid 33                                          |  |
|    |     | 4.10.1<br>Regelgeving 33                                            |  |
|    |     | 4.10.2<br>Toetsing aan beleid 34                                    |  |
|    |     | 4.10.3<br>Brandveiligheid35                                         |  |
|    |     | 4.11 Verkeer en parkeren 36<br>4.12 Technische infrastructuur36     |  |
| 5. |     | JURIDISCHE UITVOERBAARHEID  37                                      |  |
|    | 5.1 | Bestemmingen 37                                                     |  |
|    |     | 5.1.1<br>Opzet regels37                                             |  |
|    |     | 5.1.2<br>Flexibiliteitsregels 37                                    |  |
|    |     | 5.1.3<br>Bepalen goothoogte38                                       |  |
|    |     | 5.1.4<br>Toelichting bestemmingen 39                                |  |
|    | 5.2 | Toelichting regels 39                                               |  |
| 6. |     | HANDHAAFBAARHEID  40                                                |  |
|    | 6.1 | Handhaafbaarheid, draagvlak en naleefgedrag 40                      |  |
|    | 6.2 | Preventieve en repressieve handhaving40                             |  |
|    | 6.3 | IJkmoment, overgangsrecht en monitoring beleid40                    |  |
| 7. |     | UITVOERBAARHEID 41                                                  |  |
|    | 7.1 | Financiële uitvoerbaarheid41                                        |  |
|    |     |                                                                     |  |

| 8. |       | BIJLAGEN 43                         |  |
|----|-------|-------------------------------------|--|
|    | 7.2.2 | Vaststellingsprocedure 41           |  |
|    | 7.2.1 | Vooroverleg en omgevingsdialoog 41  |  |
|    | 7.2   | Maatschappelijke uitvoerbaarheid 41 |  |
|    |       |                                     |  |

# <span id="page-4-0"></span>**1. Inleiding**

In dit hoofdstuk komen de aanleiding en het doel, het vigerend planologisch regime en de procedure aan bod.

## <span id="page-4-1"></span>**1.1 Aanleiding en doel**

Op de locatie nabij de woning gelegen aan de Vrachelsedijk 16 te Oosterhout, kadastraal bekend als 'gemeente Oosterhout, Sectie N, nummer 3451 en 3454' is initiatiefnemer voornemens een nieuwe levensloopbestendige woning te realiseren. Het geldende bestemmingsplan biedt echter niet de mogelijkheid om op deze locatie een woning te bouwen. Om de woning te kunnen realiseren is op 5 oktober 2017 een verzoek ingediend bij het college. De gemeente heeft naar aanleiding van dit verzoek besloten om in principe bereid te zijn om medewerking te verlenen aan het initiatief.

Het vigerende bestemmingsplan biedt geen mogelijkheid tot het realiseren van een nieuwe woning. Middels een herziening van het bestemmingsplan wordt realisatie van de woning op de gewenste locatie mogelijk gemaakt. In onderhavige toelichting wordt een toelichting gegeven dat de gewenste ontwikkeling planologisch inpasbaar is.

Een aanvraag omgevingsvergunning voor het bouwen van de woning zal worden ingediend nadat het bestemmingsplan onherroepelijk is geworden en de bouwplannen concreet zijn.

## <span id="page-4-2"></span>**1.2 Vigerend planologisch regime**

De locatie gelegen langs de woning aan de Vrachelsedijk 16, is opgenomen in het bestemmingsplan 'Vrachelen/Krooneiland' van de gemeente Oosterhout, welke is vastgesteld en onherroepelijk is geworden op 15-07-2010. Op afbeelding 1 is het plangebied weergegeven met de bestemming en aanduiding van het genoemde bestemmingsplan.

Afbeelding 1: Uitsnede bestemmingsplan, locatie met blauwe pijl weergegeven

Binnen het bestemmingsplan heeft onderhavige locatie de volgende bestemmingen en aanduiding:

- Enkelbestemming 'Wonen';
	-
- 
- Dubbelbestemming 'Grondwaterbeschermingsgebied';
- Aanduiding 'Voortuin'.

Conform de bevoegdheden van het vigerende bestemmingsplan is het niet mogelijk ter plaatse een nieuwe woning te realiseren. Dit omdat ter plaatse geen bouwvlak is opgenomen. Middels een herziening van het bestemmingsplan wordt de gewenste ontwikkeling mogelijk gemaakt.

## <span id="page-5-0"></span>**1.3 Leeswijzer**

In voorliggende toelichting is in hoofdstuk 1 een inleiding op het initiatief gegeven, waarin de aanleiding, het doel, het vigerend planologische regime en de te doorlopen procedure is beschreven. Hierna is in hoofdstuk 2 een beschrijving opgenomen van de bestaande en beoogde situatie.

In hoofdstuk 3 van voorliggende toelichting wordt het van toepassing zijnde beleid uiteengezet, welke het provinciaal en gemeentelijk beleid betreft. Hierna worden in hoofdstuk 4 de milieuhygiënische en planologische aspecten beschreven.

De juridische planbeschrijving is vervat in hoofdstuk 5 van voorliggende toelichting waarin een beschrijving van de juridische achtergrond van onderhavig bestemmingsplan, een toelichting op de verbeelding en een toelichting op de regels wordt gegeven. De financiële en maatschappelijke uitvoerbaarheid van het initiatief wordt verantwoord in hoofdstuk 7.

# <span id="page-6-0"></span>**2. Projectbeschrijving**

## <span id="page-6-1"></span>**2.1 Bestaande situatie**

Het perceel waarop de voorgenomen ontwikkeling plaatsvindt is gelegen nabij de woning van de initiatiefnemer. De locatie is gelegen binnen de bebouwde kom van de gemeente Oosterhout, aan het einde van een doodlopende weg (zijstraat van de Vrachelsedijk). De omgeving van het plangebied bestaat grotendeels uit woonbebouwing met in de nabijheid een supermarkt. Op enkele tientallen meters afstand is het Markkanaal en het Wilhelminakanaal gelegen waar dagelijks vrachtschepen en plezierboten langsvaren. Ten noorden en noordoosten van de locatie zijn, achter het kanaal, woonwijken gelegen. Daarachter bevind zich grotendeels haven en industrie gebied.

In de huidige situatie, zie afbeelding 2, bestaat het perceel voornamelijk uit grasland met enkele bomen en hagen. Op het perceel is geen bebouwing aanwezig.

Afbeelding 2: Bestaande situatie

## <span id="page-7-0"></span>**2.2 Beoogde situatie**

De initiatiefnemer is voornemens om op het perceel, dat kadastraal bekend is als N 3451 en 3454, een woning te realiseren. De woning gelegen aan de Vrachelsedijk 16 is al in het bezit van de initiatiefnemer. Met de nieuwe levensloopbestendige woning wil de initiatiefnemer graag inspelen op de toekomst. De exacte afmetingen en uitstraling van de woning is nog niet bekend. Deze worden ten tijde van de omgevingsvergunning bouwen aangeleverd. De woning wordt zo gebouwd dat deze passend is binnen het straatbeeld qua uitstraling en afmetingen van de reeds bestaande woningen gelegen in de omgeving. De huidige woning van de initiatiefnemer zal waarschijnlijk overgedragen worden aan één van de kinderen, dan wel worden verkocht aan derden.

Afbeelding 3: Situatieschets beoogde situatie

# <span id="page-8-0"></span>**3. Beleidskader**

In dit hoofdstuk wordt het voor onderhavige ontwikkeling relevante ruimtelijke rijksbeleid, provinciaal en gemeentelijk beleid uiteengezet. Daarnaast wordt de beoogde ontwikkeling in dit hoofdstuk tevens aan dit beleid getoetst.

# <span id="page-8-1"></span>**3.1 Rijksbeleid**

Indien sprake is van een stedelijke ontwikkeling dient toepassing te worden gegeven aan de Ladder voor duurzame verstedelijking. Deze is wettelijk verankerd in artikel 3.1.6, tweede lid, van het Besluit ruimtelijke ordening (Bro). Toepassing van de ladder is verplicht voor opgaven, die nieuwe stedelijke ontwikkelingen, gebaseerd op een regionale behoefte, mogelijk moeten maken.

In het Bro wordt een stedelijke ontwikkeling als volgt gedefinieerd:

'ruimtelijke ontwikkeling van een bedrijventerrein of zeehaventerrein, of van kantoren, detailhandel woningbouwlocaties of andere stedelijke voorzieningen' 

Voor de toepassing van de ladder is door het Ministerie van Infrastructuur en Milieu in oktober 2012 de Handreiking Ladder voor duurzame verstedelijking opgesteld. Voor woningbouwlocaties geldt dat wanneer er 12 woningen of meer worden gebouwd, het een stedelijke ontwikkeling betreft. Aangezien het initiatief gericht is op de bouw van één woning betreft de ontwikkeling geen stedelijke ontwikkeling. Toetsing aan de ladder is derhalve niet van toepassing.

#### <span id="page-8-2"></span>3.1.1 Besluit algemene regels ruimtelijke ordening

Het besluit algemene regels ruimtelijke ordening (Barro) voorziet in de juridische borging van het nationaal ruimtelijk beleid. Het bevat regels die de beleidsruimte van andere overheden ten aanzien van de inhoud van ruimtelijke plannen inperken, daar waar nationale belangen dat noodzakelijk maken.

In de Barro zijn 13 nationale belangen opgenomen die juridische borging vereisen. Het besluit is gericht op doorwerking van de nationale belangen in gemeentelijke bestemmingsplannen. De 13 nationale belangen zijn als titels opgenomen in de Barro. Eén van die titel betreft Rijksvaarwegen.

Voor het plangebied geldt dat deze op relatief korte afstand van het Markkanaal is gelegen. Aangezien het Markkanaal is aangewezen als rijksvaarweg, gelden de regels zoals opgenomen in artikel 2.1.2. en artikel 2.1.3.van de Barro.

### Artikel 2.1.2 (bepaling vrijwaringszone)

- a. Een vrijwaringszone wordt gemeten vanaf de begrenzingslijn van de Rijksvaarweg zoals opgenomen in de legger, bedoeld in artikel 5.1 van de Waterwet.
- b. De breedte van een vrijwaringszone, gemeten vanaf de begrenzingslijn van de Rijksvaarweg, bedraagt:
	- a. 10 meter aan weerszijden van een Rijksvaarweg van CEMT-klasse II.
	- b. 20 meter aan weerszijden van een Rijksvaarweg van CEMT-klasse III.
	- c. 25 meter aan weerszijden van een Rijksvaarweg van CEMT-klasse IV, V of VI.
	- d. 40 meter aan weerszijden van een zeehaventoegang.
	- e. 50 meter aan weerszijden van een Rijksvaarweg binnen een afstand van 300 meter van een vaarwegsplitsing of havenuitvaart .

CEMT-klasse staat voor de vaarwegklasse zoals vastgesteld door de Conférence Européenne des Ministres de Transport (CEMT), gebaseerd op de afmetingen van standaardschepen en duwstellen.

Vrijwaringszone heeft betrekking op een zone aan weerszijden grenzend aan een Rijksvaarweg. Binnen deze zone gelden regels welke belemmeringen voor het scheepvaart moeten voorkomen.

### Artikel 2.1.3. (veiligheid scheepvaart op vaarwegen)

Bij de vaststelling van een bestemmingsplan dat betrekking heeft op gronden binnen de begrenzing van een Rijksvaarweg of op een vrijwaringszone en dat een wijziging inhoudt ten opzichte van het ten

tijde van inwerkingtreding van deze titel geldende bestemmingsplan, wordt rekening gehouden met het voorkomen van belemmeringen voor:

- a. De doorvaart van de scheepvaart in de breedte, hoogte en diepte.
- b. De zichtlijnen van de bemanning en de op het schip aanwezige navigatieapparatuur voor de scheepvaart.
- c. Het contact van de scheepvaart met bedienings- en begeleidingsobjecten.
- d. De toegankelijkheid van de Rijksvaarweg voor hulpdiensten, en
- e. Het uitvoeren van beheer en onderhoud van de Rijksvaarweg

De beoogde woning wordt gebouwd in een gebied waar reeds meerdere woningen zijn gebouwd. De beoogde locatie van de woning is zo gelegen, dat deze geen belemmering vormt voor de scheepvaart. Er zijn derhalve geen belemmeringen te verwachten ten aanzien van de doorvaart, zichtlijnen, signalen van navigatie apparatuur, toegankelijkheid van hulpdiensten en beheers en onderhoudswerkzaamheden.

Gezien het bovenstaande kan worden voldaan aan de bepalingen voor rijksvaarwegen van het Barro. Verder zijn er vanuit het Barro geen regels die voor het plangebied van toepassing zijn.

### <span id="page-9-0"></span>**3.2 Provinciaal beleid**

Het geldende ruimtelijke beleid van de provincie Noord-Brabant is vervat in de Structuurvisie 2010 – partiële herziening 2014 en de Verordening ruimte Noord-Brabant.

#### <span id="page-9-1"></span>3.2.1 Structuurvisie 2010 – partiële herziening 2014 (Sv 2014)

De Structuurvisie 2010 – partiële herziening 2014 (Sv 2014) betreft een herziening van de op 1 oktober 2010 vastgestelde Structuurvisie ruimtelijke ordening. De partiële herziening is door Provinciale Staten van Noord-Brabant op 7 februari 2014 vastgesteld en is in werking getreden op 19 maart 2014.

De Structuurvisie geeft de hoofdlijnen van het provinciaal ruimtelijk beleid tot 2025 weer (met een doorkijk naar 2040). De visie is bindend voor het ruimtelijk handelen van de provincie. Het is de basis voor de wijze waarop de provincie de instrumenten inzet die de Wet ruimtelijke ordening biedt. De genoemde visie in de partiële herziening is doorvertaald in de regels van de Verordening ruimte Noord-Brabant. Daarnaast ondersteunt de structuurvisie het beleid op andere provinciale beleidsterreinen, zoals het economisch-, mobiliteits-, sociaal-, cultureel-, milieu- en natuurbeleid.

Volgens de structurenkaart, zie afbeelding 4, is onderhavige projectlocatie gelegen in het bestaand stedelijk gebied, stedelijk concentratiegebied. In het bestaand stedelijk gebied wil men zorgvuldig omgaan met het ruimtegebruik. Hiermee wordt bedoelt dat zo goed mogelijk om moet worden gegaan met de ruimte die aanwezig is. Binnen de bestaande ruimtes moet aandacht zijn voor de ruimtelijke kwaliteiten. Bij nieuwe ontwikkelingen moet meer worden ingegaan op het karakter en de kwaliteit van de locatie. Op dit moment beginnen namelijk uitbreidingswijken en werklocaties in steden en dorpen op elkaar te lijken, wat geen wenselijke situatie is.

Onderhavige ontwikkeling gaat gepaard met een gebiedseigen stedenbouwkundige inpassing in de vorm van een vrijstaande woning waardoor het karakter en de kwaliteit van het gebied behouden blijft. Met de inbreiding van een woning in een bestaande woningomgeving sluit onderhavig initiatief aan bij de ambitie van de provincie voor het bestaand stedelijk gebied, stedelijk concentratiegebied.

In 2018 is door het college een besluit genomen dat met dit initiatief de Vrachelsedijk compleet is. Nog meer inbreiding aan deze historische weg betekent afbreuk aan het karakter van de Vrachelsedijk.

Afbeelding 4: Uitsnede Structurenkaart Svro 2014, locatie met blauwe pijl weergegeven

#### <span id="page-10-0"></span>3.2.2 Verordening ruimte Noord-Brabant (Vr)

In de Wro is geregeld dat de provincie in een aparte verordening regels kan opstellen die door elke gemeente in Noord-Brabant moet worden toegepast bij ruimtelijke besluiten. Derhalve hebben de Provinciale Staten van Noord-Brabant een Verordening ruimte vastgesteld. De laatste versie van deze verordening is een geconsolideerde versie welke is vastgesteld op 31 juli 2018.

De ontwikkelingsmogelijkheden voor locaties volgen uit het gebied waarin ze gelegen zijn. In de Verordening ruimte is onderscheid gemaakt tussen structuren en aanduidingen. De structuren bestaan uit 'bestaand stedelijk gebied', 'Natuur Netwerk Brabant', 'groenblauwe mantel' en 'gemengd landelijk gebied'. Deze vier structuren zijn Brabant-dekkend. Per structuur zijn er regels uitgewerkt onder welke voorwaarden welke functies ontwikkeld kunnen worden. Onderhavig plangebied is gelegen binnen de structuur 'Bestaand stedelijk gebied, stedelijk concentratiegebied'.

De aanduidingen zijn opgenomen binnen de themakaarten. Ter plaatse van de locatie zijn enkel aanduidingen opgenomen met betrekking tot het thema 'Water'.

Binnen het plangebied zijn aanduidingen opgenomen op de themakaart 'water'. Op deze themakaart is de locatie gelegen in de aanduidingen 'Grondwaterbeschermingsgebied' en 'Rivierbed'.

Afbeelding 5: Uitsnede Verordening ruimte Noord-Brabant

Ten aanzien van onderhavig initiatief zijn er meerdere sporen die gevolgd moeten worden in het kader van toetsing aan de Vr. Ten eerste zijn er algemene regels voor de bevordering van de ruimtelijke kwaliteit van toepassing, die opgenomen zijn in hoofdstuk 2 van de Vr. Daarnaast moet getoetst worden aan artikel 4.3. De regels binnen artikel 4.3 zijn van toepassing op nieuwbouw van woningen binnen bestaand stedelijk gebied. Tot slot zal getoetst moeten worden aan artikel 16 en artikel 20. Beide artikelen hebben betrekking op de regels die gelden binnen de themakaart 'water' van de Verordening ruimte Noord-Brabant.

### Algemene regels (hoofdstuk 2 Vr):

Hoofdstuk 2 van de Vr stelt algemene regels ter bevordering van de ruimtelijke kwaliteit (artikel 3). In deze regels wordt gesteld dat bijgedragen moet worden aan de zorg voor het behoud en de bevordering van de ruimtelijke kwaliteit. De bevordering van de ruimtelijke kwaliteit wordt uitgesplitst in de zorgplicht voor ruimtelijke kwaliteit (artikel 3.1 Vr) en de kwaliteitsverbetering van het landschap (artikel 3.2 Vr).

#### Zorgplicht ruimtelijke kwaliteit (art. 3.1 Vr):

In artikel 3.1 wordt gesteld dat bij ruimtelijke ontwikkelingen het principe van zorgvuldig ruimtegebruik wordt toegepast. Het doel hierbij is om bestaande bebouwing zo goed mogelijk te benutten. Het principe zorgvuldig ruimtegebruik bij ruimtelijke ontwikkelingen houdt in ieder geval in dat bij ruimtelijke ontwikkelingen gebruik wordt gemaakt van een bestaand bouwperceel en dat een uitbreiding van het op grond van het geldende bestemmingsplan toegestane ruimtebeslag slechts is toegestaan mits de financiële, juridische of feitelijke mogelijkheden ontbreken om de beoogde ruimtelijke ontwikkeling binnen dat toegestane ruimtebeslag te doen plaatsvinden.

Uit eerdere toetsing aan het rijksbeleid, zie paragraaf 3.1, blijkt dat het beoogde initiatief geen afbreuk doet aan de veiligheid van de scheepvaart op rijksvaarwegen. Daarnaast dient in geval van een stedelijke ontwikkeling, toepassing gegeven te worden aan de Ladder voor duurzame verstedelijking. Zoals eerder in deze toelichting is onderbouwd betreft onderhavig initiatief geen stedelijke ontwikkeling.

Voor onderhavig initiatief geldt dat gebruik wordt gemaakt van een bestaand perceel welke bestemd is met de bestemming 'wonen'. Dit perceel is in de huidige situatie onbebouwd doordat ter plaatse geen bouwvlak is gelegen. Door op dit perceel een bouwvlak op te nemen wordt de mogelijkheid

geboden om een woning te bouwen. Gezien het feit dat gebruik wordt gemaakt van een bestaand perceel met de bestemming 'wonen' is aangetoond dat het initiatief bijdraagt aan zorgvuldig ruimtegebruik.

In geval van stedelijke ontwikkeling dient conform art. 3.1, tweede lid onder c van de Vr, toepassing te worden gegeven aan de Ladder voor duurzame verstedelijking. In paragraaf 3.1 van onderhavige toelichting is onderbouwd dat het initiatief geen stedelijke ontwikkeling betreft.

#### Kwaliteitsverbetering van het landschap (art. 3.2 Vr):

Een kwaliteitsverbetering van het landschap, zoals is opgenomen in artikel 3.2 van de Vr, is noodzakelijk bij ontwikkelingen buiten de structuur 'bestaand stedelijk gebied'. Zoals in afbeelding 5 te zien is, is de locatie gelegen in de structuur 'bestaand stedelijk gebied'. Hierdoor is verdere toetsing aan de kwaliteitsverbetering van het landschap niet noodzakelijk.

### Bestaand stedelijk gebied (art 4.3 Vr)

Binnen de Verordening ruimte zijn regels opgesteld met betrekking tot nieuwbouw van woningen. Hierbij dient rekening gehouden te worden met de bestaande harde plancapaciteit. Als er elders binnen de gemeente nog voldoende capaciteit bestaan om in de behoefte te voorzien, is er in het beginsel geen noodzaak voor een nieuwe locatie met woningbouw. Dit initiatief is echter gericht op de bouw van één nieuwe woning, die in het kader van zorgvuldig ruimtegebruik, past binnen het beleid van de provincie Noord – Brabant en geen invloed heeft op de aanwezige harde plancapaciteit.

### Grondwaterbeschermingsgebied (art 16 Vr)

Voor de grondwaterbeschermingsgebieden geldt een verantwoordingsplicht. Deze verantwoording moet vastgelegd zijn in het bestemmingsplan. Hierbij moet aangetoond worden dat de risico's voor de kwaliteit van het grondwater door de ruimtelijke ontwikkeling gelijk blijven.

Voorbeelden van functies die extra risico's met zich meebrengen voor het grondwaterbeschermingsgebied zijn agrarische activiteiten (vanwege mest en bestrijdingsmiddelen) en bedrijfsmatige functies (vanwege bodembedreigende activiteiten). Woonfuncties kunnen gezien worden als een functie die geen extra risico voor het grondwater met zich meebrengt indien geen uitlogende materialen zijn gebruikt. Tijdens de bouw van de woning worden geen uitlogende materialen gebruikt die het grondwater kunnen aantasten. Hiermee vindt met het planvoornemen geen toename plaats van de risico's voor het aangewezen beschermingsgebied rond de drinkwaterwinning en wordt voldaan aan artikel 16 van de Verordening ruimte.

#### Rivierbed (art 20 Vr)

De locatie is binnen de Verordening ruimte gelegen binnen de aanduiding 'Rivierbed'. Locaties binnen deze gebieden moeten mede beschermd zijn tegen overstromingen van naast gelegen rivieren. In artikel 20.1 zijn regels opgenomen met betrekking tot bescherming van woningen binnen de aanduiding 'Rivierbed'.

- 1. In aanvulling op hoofdstuk 3 'Structuren' strekt een bestemmingsplan ter plaatse van de aanduiding 'Rivierbed' mede tot bescherming tegen overstroming.
- 2. De toelichting bij een bestemmingsplan als bedoeld in het eerste lid bevat een verantwoording waaruit blijkt dat:
	- a. De ruimtelijke ontwikkeling niet kwetsbaar is ten aanzien van de waterdiepte en de frequentie van overstromen;
	- b. Is verzekerd dat mensen en dieren op doelmatige wijze geëvacueerd kunnen worden;
	- c. Is verzekerd dat de permanente aanwezigheid van mensen hoogwatervrij kan plaatsvinden.

De aanduiding rivierbed voor het plangebied komt voort uit het Nationaal Waterplan 2016-2021. Wanneer wordt voldaan aan de gestelde voorwaarden wordt rekening gehouden met de ligging in het rivierbed en worden risico's voor veiligheid en de kans op schade tegengegaan. Onder hoogwatervrij wordt verstaan het bouwen op dijkhoogte, rekening houdend met klimaatveranderingen.

De provincie Noord-Brabant heeft in een reactie aangegeven dat men geen problemen voorzien in de bouw van slechts één woning binnen de aanduiding rivierbed.

### Ad a

Door het ministerie is via het Deltaprogramma Nieuwbouw en Herstructurering Nederland in kaart gebracht voor wat betreft het overstromingsgevaar en voor overstroming kwetsbare gebieden. Uit deze kaarten is gebleken dat het plangebied niet is gelegen in een voor overstroming gevaarlijk gebied en daarnaast niet kwetsbaar is voor overstromingen. Daarnaast zal het plan voldoen aan de uitgangspunten voor hydrologisch neutraal ontwikkelen, waarmee het plangebied geen extra belasting op de waterafwikkeling veroorzaakt.

Afbeelding 6: landelijke gevarenkaart (gecombineerd gevaar door maximale waterdiepte en minimale aankomst tijd (binnendijks) bij overstroming van hoofdwateren)

### Ad b

Het bestemmingsplan voorziet niet in de realisatie van objecten waarbij sprake is van langdurig verblijf van groepen verminderd zelfredzame personen, zoals ouderen, zieken en kleine kinderen. Uit de beoordeling van vluchtmogelijkheden blijkt dat het plangebied en de directe omgeving daarvan voldoende mogelijkheden bieden om van de risicobronnen te vluchten. Hierdoor is verzekerd dat mensen en dieren op effectieve wijze kunnen worden geëvacueerd.

### Ad c

De ontwikkeling voorziet in de realisatie van één woning welke buitendijks zal worden gebouwd. Als uitgangspunt voor buitendijks bouwen geldt dat de woning op een dermate hoogte wordt gebouwd dat deze hoogwatervrij blijft. Conform het provinciaal beleid geldt dat voor buitendijkse woningen geldt dat deze enkel gebouwd mogen worden op een hoogte van 4,2 meter +NAP (Nieuw Amsterdams Peil).

Het plangebied is in de huidige situatie volledig onverhard en bestaat volledig uit intensief beheerd grasland. Ter plaatse van de beoogde woningbouw varieert de hoogte tussen de 3,6 meter +NAP en 3,8 +NAP, zie afbeelding 7.

Afbeelding 7: Maaiveldhoogte (bron: https://ahn.arcgisonline.nl/ahnviewer/)

Om tot een hoogte van minimaal 4,2 meter +NAP te komen, dient de grond te worden opgehoogd. Het perceel zal variërend tussen de 0,4 en 0,6 meter worden verhoogd. Hiermee wordt gewaarborgd dat de woning 'hoogwatervrij' blijft.

### <span id="page-14-0"></span>**3.3 Gemeentelijk beleid**

Het gemeentelijk beleid is vervat in de gemeentelijke structuurvisie en het bestemmingsplan.

#### <span id="page-14-1"></span>3.3.1 Structuurvisie

Door de gemeenteraad is op 22 oktober 2013 een structuurvisie voor het gehele grondgebied van de gemeente Oosterhout vastgesteld. Op basis van de structuurvisie wordt invulling gegeven aan het behoud en de verdere versterking van de positie van Oosterhout. De structuurvisie vormt enerzijds een belangrijke inspiratie- en informatiebron voor de inwoners en beleidsbepalers van de gemeente Oosterhout. Anderzijds geeft de structuurvisie een duidelijke richting aan de wijze waarop het gemeentebestuur zal omgaan met initiatieven op de verschillende beleidsterreinen. De structuurvisie bevat geen verplichtingen naar derden. Bij de beoordeling van initiatieven van derden wordt deze visie als toetsingskader gehanteerd.

Afbeelding 8: Uitsnede structuurvisie Oosterhout, locatie met zwart omcirkeld

De kern van de structuurvisie kan als volgt worden samengevat:

- Continuering van het versterken van kwaliteit;
- Transformatie en structuurversterking;
- Kwaliteitsslag buitengebied;
- Toekomstige sprong over de A27;
- Betere bereikbaarheid.

In de structuurvisie worden de verschillende ontwikkelingen per thema, (wonen, werken, voorzieningen, recreatie, verkeer etc.) omschreven. Aangezien onderhavige ontwikkeling betrekking heeft op het realiseren van één vrijstaande woning, wordt enkel ingegaan op dit specifieke thema.

Op de verbeelding van de structuurvisie, zie afbeelding 7, is het plangebied gelegen binnen de aanduiding 'bestaand woongebied' van het thema 'wonen en leefbaarheid'. Volgens de actuele afspraken, geldend voor de periode 2012 tot 2020, met een doorkijk naar 2030 mag de gemeente Oosterhout een bouwprogramma van in totaal 3.035 woningen. Dit betreft de toevoeging aan de woningvoorraad. Vervangende nieuwbouw in het kader van herstructurering is hierin niet meegenomen. Alleen als er meer woningen worden teruggebouwd, komen deze ten laste van het overeengekomen programma. Het realiseren van één vrijstaande woning aan de Vrachelsedijk past binnen het bouwprogramma en het beleid van de gemeente Oosterhout.

#### <span id="page-15-0"></span>3.3.2 Woonvisie 2016-2021

Op 24 mei 2016 is de Woonvisie 2016-2021 vastgesteld. Hierin wordt beschreven hoe het gemeentelijke woonbeleid er de komende jaren uit zal zien. Het doel van de Woonvisie is dat vraag en aanbod van woningen zo goed mogelijk op elkaar worden afgestemd. Dit proces is continu in beweging.

Uitgangspunt bij het toevoegen van nieuwbouw is dat alleen die toevoegingen worden gedaan waar vanuit de markt concrete behoefte aan bestaat. Flexibiliteit in woningbouwprojecten is noodzakelijk om aan de marktvraag te kunnen blijven voldoen. Bouwen voor leegstand is hierbij niet wenselijk. Flexibiliteit kent een tweetal aspecten, namelijk kwantitatief (schakelen tussen en binnen projecten) en kwalitatief (schakelen tussen huur/koop, prijsklassen en woningtypen).

Het onderzoeksbureau Fakton heeft in opdracht van de gemeente Oosterhout, onderzoek gedaan naar de effectieve woningvraag in Oosterhout voor de komende jaren. De uitkomsten van dit onderzoek vormen de basis voor de gemeentelijke woningbouwambities en het maken van keuzen welke locaties wel of niet in ontwikkeling kunnen worden gebracht. Het onderzoek geeft niet alleen inzicht in de aantallen te bouwen woningen, maar geeft ook inzicht in de kwaliteitsvraag van de woningen.

Uit het onderzoek is gebleken dat de effectieve vraag naar nieuwbouwwoningen jaarlijks gemiddeld rond de 200 woningen ligt. Dit richtgetal is redelijk in overeenstemming met de provinciale bevolkingsprognose 2014 en de van daaruit afgeleide regionale woningbouwafspraken (periode 2015 – 2024). Hierin mag de gemeente Oosterhout zo'n 194 woningen per jaar bouwen. Tevens is uit het onderzoek naar voren gekomen dat er een inhaalslag gemaakt moet worden omdat de afgelopen jaren te weinig gerealiseerd is. Volgens het onderzoek betreft dit ongeveer 300 woningen. Hierbij moet ingezet worden op de meer luxe en levendige stedelijke woonmilieus.

Onderhavig initiatief betreft het bouwen van één extra woning, wat gezien kan worden als een kleinschalig bouwplan. Met dit bouwplan wordt aangesloten bij de vraag vanuit de markt. Zowel in kwalitatieve, omdat het hier een levensloopbestendige woning betreft. En als kwantitatieve zin draagt de ontwikkeling bij aan het woningaanbod. Hierdoor is de ontwikkeling in overeenstemming met het gemeentelijke woonbeleid.

#### <span id="page-15-1"></span>3.3.3 Bestemmingsplan

Zoals reeds in de inleiding van voorliggende toelichting beschreven is voor het plangebied het bestemmingsplan 'Vrachelen/Krooneiland' vigerend. Hier zijn de volgende aanduidingen opgenomen:

- Enkelbestemming 'Wonen';
- Dubbelbestemming 'Grondwaterbeschermingsgebied';
- Lettertekenaanduiding 'Voortuin'.

- 
Afbeelding 9: Uitsnede bestemmingsplan, locatie met blauwe pijl weergegeven

In het bestemmingsplan is de beoogde ontwikkeling van de initiatiefnemer niet rechtstreeks mogelijk omdat ter plaatse geen bouwvlak aanwezig is. Tevens is in het bestemmingsplan geen wijzigingsbevoegdheid opgenomen om een dergelijk initiatief toe te staan.

# <span id="page-17-0"></span>**4. Milieuhygiënische en planologische aspecten**

Op grond van het bepaalde in het Besluit ruimtelijke ordening (Bro) is het verplicht om inzicht te bieden in de relevante milieuhygiënische en planologische aspecten. In dit hoofdstuk worden deze aspecten beschreven.

## <span id="page-17-1"></span>**4.1 Milieueffectrapportage en vormvrije m.e.r.-beoordeling**

Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten die kunnen leiden tot initiatieven waarmee het milieu mogelijk nadelig kan worden beïnvloed. Als uitgangspunt geldt voor plannen, waaronder een partiële herziening, onderstaande criteria om te beoordelen of een MER noodzakelijk is:

- Plannen die kaderstellend zijn voor toekomstige m.e.r.- (beoordelings)plichtige besluiten;
- Plannen waarvoor een passende beoordeling nodig is in verband met een mogelijk significant negatief effect op Natura 2000 gebieden.

Een plan is kaderstellend voor een toekomstig m.e.r.- (beoordelings)plichtig besluit indien er sprake is van een overschrijding van de grenswaarden uit de C- of D-lijst van het Besluit m.e.r. Voor de oprichting, wijziging of uitbreiding van een stedelijke ontwikkeling, waaronder woningbouw, zijn de grenswaarden opgenomen in categorie D11.2. Bij een ontwikkeling van 2000 woningen of meer dient een milieueffectrapportage opgesteld te worden. In de beoogde situatie zal één woning gerealiseerd worden. Er is derhalve geen sprake van een toekomstig m.e.r. –(beoordeliongs)plichtig besluit. Wat betreft het eerste criteria geldt er derhalve geen plicht tot het opstellen van een milieueffectrapportage.

Onder de grenzen uit de C- en D-lijst van het Besluit m.e.r. geldt nog wel de plicht om een 'vormvrije m.e.r.-beoordeling' uit te voeren. Dit houdt in dat er bekeken moet worden of er bij het initiatief sprake is van dusdanig bijzondere omstandigheden of milieueffecten dat er toch een MER moet worden opgesteld. Hierbij wordt gekeken naar de selectiecriteria uit bijlage III bij de m.e.r.-richtlijn (2011/92/EU), welke o.a. de omvang van het project, de cumulatie met andere projecten en het gebruik van natuurlijke hulpbronnen betreffen. Deze zaken zijn uitgebreid onderzocht in het kader van onderhavige toelichting, tezamen met alle andere milieuhygiënische en planologische aspecten. Hieruit zijn geen bezwaren gebleken, waaruit bovendien geconcludeerd kan worden dat er geen noodzaak is tot het opstellen van een MER.

Er is dus geen sprake van de verplichting tot het opstellen van een MER en het doorlopen van de bijbehorende procedure. Wel zal de gemeente Oosterhout voorafgaand de bestemmingsplan procedure, op basis van onderhavige toelichting, een m.e.r.-beoordelingsbesluit nemen.

### <span id="page-17-2"></span>**4.2 Waterhuishouding**

Per 1 november 2003 is het verplicht om bij ruimtelijke ingrepen de watertoets toe te passen. Deze verplichting is wettelijk geregeld in het Besluit ruimtelijke ordening (Bro). In deze watertoets moet inzicht worden geboden in de effecten van het initiatief op de waterhuishouding. In het kader van de watertoets dient de gemeente voorafgaand aan de procedure het voornemen van de ruimtelijke ingreep aan het waterschap te verzenden. De gemeente en het waterschap kunnen afspraken maken over de wijze waarop het aspect water in het ruimtelijk plan is opgenomen. In deze waterparagraaf komen de volgende onderdelen aan bod:

- Beschrijving waterrelevant beleid;
- Bestaande waterhuishoudkundige situatie;
- Beoogde waterhuishoudkundige situatie.

#### <span id="page-17-3"></span>4.2.1 Waterrelevant beleid

De Europese Kaderrichtlijn Water (KRW) is vanaf 22 december 2000 van kracht. De KRW heeft als doel om te komen tot schone, ecologisch gezonde stroomgebieden, waarin water op een duurzame manier wordt gebruikt. Om dit doel te bereiken is een systematiek opgesteld die alle Europese lidstaten in de nationale wetgeving moeten implementeren en uitvoeren. De Nederlandse regering

heeft invulling aan de KRW gegeven middels de Waterwet, die in werking is getreden op 22 december 2009. De Waterwet regelt het beheer van het oppervlakte- en grondwater en verbetert ook de samenhang tussen het waterbeleid en ruimtelijke ordening. De visies met betrekking tot het waterbeleid worden door de verschillende bestuurslagen in diverse plannen beschreven.

Het beleid van de provincie Noord-Brabant richt zich op het bereiken en in stand houden van watersystemen die ruimte bieden aan een gezond leefmilieu voor mens, dier en plant. Daarbij zijn economische en ecologische ontwikkelingen met elkaar in evenwicht en is het hebben en houden van een veilige en bewoonbare provincie een randvoorwaarde. Dit beleid is vertaald in de Structuurvisie 2010 en de Verordening ruimte Noord-Brabant. In de structuurvisie komen over het onderwerp water de volgende aspecten aan bod:

- Een robuust en veerkrachtig water- en natuursysteem;
- Een betere waterveiligheid door preventie;
- Koppeling van waterberging en droogtebestrijding;

In de themakaart 'water' van de Verordening ruimte is de locatie gelegen binnen de aanduidingen 'Grondwaterbeschermingsgebied' en 'Rivierbed'.

Afbeelding 10: Uitsnede themakaart 'Water', Vr Noord-Brabant

Uit de themakaart 'Water' van de Vr blijkt dat de locatie gelegen is binnen de gebieden grondwaterbeschermingsgebied en rivierbed. In paragraaf 3.2.2 is in beide aanduidingen nader op ingegaan. Hieruit blijkt dat de voorgenomen ontwikkeling geen beperkingen oplevert voor beide aanduidingen.

De watertoets en de wijze waarop de provincie daar mee omgaat is beschreven in het Provinciaal Milieu en Waterplan (PMWP). Provinciale Staten hebben op 18 december 2015 het Provinciaal Milieuen Waterplan 2016 – 2021 'Samen naar een duurzaam gezonde en veilige leefomgeving in Brabant vastgesteld (PMWP). Hiermee zijn twee aparte provinciale plannen samengevoegd, te weten het voormalige 'PWP 2010-2015' en het 'Provinciale Milieuplan 2012-2015'. Het doel van dit plan is het creëren van een gezonde leefomgeving voor mens, dier en plant, waarin we veilig kunnen wonen en waar ruimte is voor economische, maatschappelijke en ecologische ontwikkelingen. Het aspect water maakt hier onderdeel van uit. Kort gezegd gaat het PMWP voor:

- voldoende water voor mens, plan en dier;
- schone en gezonde leefomgeving (bodem, water en lucht);
- bescherming van Brabant tegen overstromingen en externe risico's;
- verduurzaming van de grondstoffen-, energie- en voedselvoorziening.

Gemeenten en waterschappen dienen hun waterbeleid te baseren op de uitgangspunten die de provincie in hun PMWP stelt. De PMWP is enkel voor de provincie Noord-Brabant zelf bindend.

Afbeelding 11: Uitsnede PMWP-kaart, locatie met blauwe pijl weergegeven

Zoals weergegeven is in afbeelding 11 heeft het plangebied in het PMWP de waterhuishoudkundige functie 'Water in bebouwd gebied' toegekend gekregen. Deze aanduiding komt overeen met de aanduiding 'Bestaand stedelijk gebied' uit de Structuurvisie ruimtelijke ordening en de Verordening ruimte. Het waterbeheer richt zich op een goede waterhuishouding.

Afbeelding 12: Uitsnede PMWP-kaart 2, locatie met blauwe pijl weergegeven

Op de kaart 2 behorende bij de PMWP heeft onderhavige locatie de aanduiding 'Grondwaterbeschermingsgebied – 25-jaarszone'. In deze gebieden dient het grondwater beschermd te worden tegen activiteiten die het grondwater kunnen aantasten. Men streeft er naar om de kwaliteit van vooral het ondiepe grondwater te verbeteren. Lokaal gezien kunnen er meer zware metalen en meststoffen in de bodem zitten die kunnen uit spoelen richting het grondwater. Ter bescherming van het grondwater heeft de provincie besloten om geen (zwaar) milieubelastende bedrijven toe te staan in gebieden binnen de aanduiding 'Grondwaterbeschermingsgebied'. Het planologisch toestaan van een woning ter plaatse leidt niet tot een milieubelastend object welke het grondwater kan aantasten. De woning zal worden opgetrokken van materialen die niet kunnen uitlogen.

Aangezien de bouwplannen nog niet exact bekend zijn zal pas bij de aanvraag omgevingsvergunning voor de activiteit bouwen een melding gemaakt worden bij de Omgevingsdienst Midden en West Brabant.

Afbeelding 13: Uitsnede PMWP-kaart 3, locatie met blauwe pijl weergegeven

Tot slot is de locatie opgenomen in kaart 3 behorende bij de PMWP. Op deze kaart heeft de locatie de aanduiding 'Rivierbed' opgelegd gekregen. Deze gebieden liggen lager dan het waterpeil en beschikken rondom niet over een dijk. Hierdoor dreigen zij bij extreem hoog water of een dijk doorbraak onder water te komen. Om risico's te mijden wordt er zo min mogelijk gebouwd binnen een rivierbed. De provincie Noord-Brabant heeft in een reactie aangegeven dat men geen problemen voorziet in de bouw van slechts één woning binnen de aanduiding rivierbed.

Tevens is uit eerdere toetsing gebleken dat wordt voldaan aan de uitgangspunten zoals opgenomen in de Verordening ruimte.

Waterschap Brabantse Delta is de beheerder van zowel de kwantiteit als de kwaliteit van het gronden oppervlaktewater in de omgeving van het plangebied. Het waterbeheer is gericht op het duurzaam beheren van het watersysteem, waarbij uitgegaan wordt van een watersysteembenadering. In het 'Waterbeheerplan 2016-2021 Grenzeloos verbindend' beschrijft het waterschap de hoofdlijnen van haar beleid uitgewerkt in verschillende thema's. Het huidige waterbeheerplan beschrijft de plannen voor de periode 2016 – 2021. De langetermijnstrategie uit het voorgaande beheerplan wordt voortgezet voor de verschillende thema's, zoals waterkwaliteitsverbetering, vermindering van de kans op wateroverlast en verdrogingsbestrijding.

Daarnaast heeft het waterschap waar nodig nog een toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de Legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De Legger geeft aan waar de waterstaatswerken plus bijbehorende beschermingszones liggen, aan welke afmetingen en vorm die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd. In sommige gevallen vallen de werkzaamheden onder een Algemene regel. Dan kan er onder voorwaarden sprake zijn van vrijstelling van de vergunningsplicht. De Keur en de Algemene regels zijn te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang van hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak en de hydrologische uitgangspunten bij de keurregels voor afvoeren van hemelwater, Brabantse waterschappen'

#### <span id="page-21-0"></span>4.2.2 Bestaande waterhuishoudkundige situatie

In de huidige situatie is het plangebied enkel voorzien van gras. Bebouwing of erfverharding is op het perceel niet aanwezig. In de bestaande waterhuishoudkundige situatie zal het hemelwater zonder problemen infiltreren in de bodem. Er is in de huidige situatie geen afvalwater van huishoudelijke aard.

#### <span id="page-21-1"></span>4.2.3 Beoogde waterhuishoudkundige situatie

Ruimtelijke plannen dienen hydrologisch neutraal en op een duurzame wijze te worden uitgevoerd. Het gebiedseigen water dient hierbij zoveel als mogelijk vastgehouden te worden. Vanuit milieutechnisch oogpunt zullen er géén uitloogbare materialen gebruikt worden zoals koper, zink, lood of zacht PVC. De exacte afmetingen van de buizen en (eventuele) pompen worden tijdens de aanvraag omgevingsvergunning bouwen onderzocht en vermeld. Tevens zal er tijdens de aanvraag een PMV-melding gemaakt worden.

Uitgangspunten bij nieuwbouwplannen is dat het hemelwater en vuilwater gescheiden wordt aangeboden. In de Vrachelsedijk ligt een gescheiden rioolstelsel. Indien het verharde oppervlak als gevolg van de ruimtelijke ontwikkeling met meer dan 500 m2 bedraagt, is retentie van hemelwater vereist binnen het plangebied.

Voor de woning zal een aansluiting van huishoudelijk afvalwater worden gerealiseerd op de bestaande rioolstelsel onder de Vrachelsedijk, welke deel uit maakt van Waterschap Brabantse Delta. Retentie voor het hemelwater is niet noodzakelijk aangezien het verharde oppervlak niet meer dan 500 m2 zal toenemen. Het hemelwater zal worden geloosd op eigen grond en daar infiltreren in de bodem. Tijdens de bouw van de woning zal derhalve worden voldaan aan de voorwaarden van waterschap Brabantse Delta (de Keur), de gemeente Oosterhout (water- en rioleringsplan 2017-2021) en de provincie Noord-Brabant (PMWP).

## <span id="page-21-2"></span>**4.3 Natuur**

Voorafgaand aan de gewenste wijziging dient onderzocht te worden of er sprake is van een aantasting van wettelijk beschermde natuurwaarden op basis van de groene wet- en regelgeving. Onderstaand zijn de diverse aspecten ten aanzien van natuurwaarden beschreven.

#### <span id="page-21-3"></span>4.3.1 Natuurnetwerk Nederland (NNN)

De Natuurnetwerk Nederland is een netwerk van natuurgebieden en verbindingszones. Het Natuurnetwerk Nederland (NNN) is in de eerste plaats belangrijk als netwerk van leefgebieden voor veel planten en dieren.

Het Rijk heeft het algemene NNN-beleid in het Besluit algemene regels ruimtelijke ordening (Barro) vastgelegd. Op grond van artikel 2.10.2 van het Barro moeten provincies bij provinciale verordening de NNN-gebieden aanwijzen en nauwkeurig begrenzen. Op grond van artikel 2.10.3 Barro moeten zij ook de wezenlijke kenmerken en waarden van die gebieden vastleggen. Daarnaast wijzen de provincies de natuurdoelen in de NNN aan.

#### Natuur Netwerk Brabant (NNB)

Vanaf 2014 zijn de provincies verantwoordelijke voor de begrenzing en de ontwikkeling van het NNN. Voornemens is om verbindingen te leggen in de vorm van Ecologische verbindingszones. Door deze verbindingen tussen natuurgebieden kunnen dieren van het ene gebied naar het andere foerageren.

De concrete ambities van de provincie Noord-Brabant staan in het Natuurbeheerplan Noord-Brabant 2016. De begrenzing van het netwerk is daarnaast ook opgenomen in de Verordening ruimte. Het NNB kent geen specifiek beschermingsregime, anders dan via het ruimtelijke spoor. Conform de themakaart 'natuur en landschap' van de Vr is binnen het plangebied geen NNB aanwezig, zie afbeelding 14. De beoogde ontwikkeling heeft derhalve geen invloed op de concrete ambities uit het Natuurbeheerplan 2016.

Afbeelding 14: Uitsnede themakaart 'Natuur en Landschap' Vr 4.3.2 Wet natuurbescherming

<span id="page-22-0"></span>De Wet natuurbescherming vervangt vanaf 1 januari 2017 drie wetten: de Natuurbeschermingswet 1998, de Boswet en de Flora- en Faunawet. Doel van de Wet natuurbescherming is drieledig:

- bescherming van de biodiversiteit in Nederland;
- decentralisatie van verantwoordelijkheden;
- vereenvoudiging van regels.

In deze paragraaf wordt getoetst of de ontwikkeling invloed heeft op de beschermde gebieden en soorten die zijn opgenomen in de Wet natuurbescherming.

#### Gebiedsbescherming

De gebiedsbescherming is beperkt tot de Natura 2000-gebieden en eventueel buiten het Natuur Netwerk gelegen bijzondere provinciale natuurgebieden. De bescherming van het Natuur Netwerk Nederland is reeds beschermd in het Barro en provinciale verordening.

In Nederland zijn 164 Natura 2000-gebieden aangewezen. Voorbeelden van de Natura 2000-gebieden zijn Biesbosch, Ulvenhoutse bos en Langstraat. De provincie Noord-Brabant heeft geen bijzondere provinciale natuurgebieden vastgesteld.

Per Natura 2000-gebied zijn instandhoudingsdoelstellingen (voor soorten en vegetatietypen) opgesteld. Iedereen die vermoedt of kan weten dat zijn handelen of nalaten, gelet op de instandhoudingdoelen, nadelige gevolgen voor een Natura 2000-gebied kan hebben, is verplicht deze handelingen achterwege te laten of te beperken. Het bevoegd gezag kan schadelijke activiteiten beperken en eisen dat een vergunning i.h.k.v. Wet Natuurbescherming (Wnb) wordt aangevraagd. Regulier beheer en bestaand gebruik zijn (of worden) opgenomen in Natura 2000-beheerplannen. Na vaststelling van de beheerplannen hoeft daarvoor geen vergunning aangevraagd te worden.

Het dichtstbij gelegen Natura 2000-gebied betreft Biesbosch welke is gelegen op een afstand van circa 7 kilometer.

Ondanks deze grote afstand dient middels een berekening in kaart te worden gebracht of de realisatie en gebruik van de woning negatieve effecten veroorzaken op Natura 2000-gebieden. Indien er geen toename is van stikstofdepositie kan zonder vergunning en passende beoordeling in de zin van de Wet natuurbescherming de beoogde situatie gerealiseerd worden.

Om dit inzichtelijk te maken is middels het rekenprogramma AERIUS een berekening gemaakt van de mogelijke effecten. Hierbij zijn de bouwmachines ingevoerd die benodigd zijn voor de bouw van de woning alsmede de vervoersbewegingen van en naar het perceel. Uit de berekening, welke in bijlage 4 is bijgevoegd, blijkt dat zowel de bouw als het gebruik (vervoersbewegingen van en naar de woning), geen negatieve gevolgen op omliggende Natura 2000-gebieden veroorzaakt. Derhalve is een passende beoordeling in de zin van de Wet natuurbescherming niet noodzakelijk.

#### Bescherming van soorten

De soortenbeschermende werking is rechtstreeks opgenomen in de Wnb. In hoofdstuk 3 van de Wnb zijn de beschermingsregimes in drie aparte paragrafen neergelegd. Per beschermingsregime is bepaald welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Hieronder zijn de drie beschermingsregimes weergegeven:

- Beschermingsregime soorten Vogelrichtlijn; Dit zijn alle van nature in Nederland in het wild levende vogels (zoals bedoelt in artikel 1 van de Vogelrichtlijn).
- Beschermingsregime soorten Habitatrichtlijn; Dit zijn soorten die genoemd zijn in Bijlage IV van de Habitatrichtlijn, Bijlage I en II van het Verdrag van Bern en Bijlage II van het Verdrag van Bonn. In de bijlagen van de Verdragen van Bern en Bonn worden ook vogels genoemd.
- Beschermingsregime andere soorten. Dit zijn soorten die genoemd zijn in Bijlage onderdeel A en B van de Wet natuurbescherming. Het gaat hier om de bescherming van zoogdieren, amfibieën, reptielen, vissen, dagvlinders, libellen, kevers en vaatplanten voorkomend in Nederland.

In Nederland komen ongeveer 30.000 soorten dieren en planten voor. De Wnb regelt de bescherming van circa 300 in het wild voorkomende soorten inheemse planten en dieren.

In de Wnb is onder meer bepaald dat beschermde diersoorten niet gedood, gevangen of verontrust mogen worden en plantensoorten niet geplukt, uitgestoken of verzameld mogen worden. Bovendien dient iedereen voldoende zorg in acht te nemen voor in het wild levende dieren en planten. Daarnaast is het niet toegestaan om hun directe leefomgeving, waaronder nesten en holen, te beschadigen, te vernielen of te verstoren.

Bij het beoordelen van de in het plangebied voorkomende beschermde soorten gaat het primair om soorten die door de ingreep direct beïnvloed worden, doordat:

- Zij fysiek aangetast worden (doden/verwonden van dieren, verwijderen van planten);
- Zij verstoord worden (toename van geluid of licht);
- Hun vaste verblijfplaatsen c.q. groeiplaatsen aangetast of verstoord worden.

Gelet op de aard van het initiatief aan de locatie nabij de Vrachelsedijk 16 dient met name bepaald te worden of ter plaatse van de nieuw te realiseren woning, beschermde natuurwaarden bevinden, die verstoord zouden kunnen worden. Verboden handelingen dienen desondanks zoveel mogelijk te worden voorkomen en handelingen mogen niet leiden tot aantasting van de gunstige staat van instandhouding. Het (onopzettelijk) doden, verwonden of verontrusten van deze soorten dient zo veel mogelijk voorkomen te worden. Gezien het huidige intensieve gebruik van de grond voor de winning van gras en hooi is de aanwezigheid van beschermde of bijzondere soorten echter niet te verwachten.

Middels een visuele inspectie, uitgevoerd op 04-12-2018 zijn geen beschermde flora en fauna waargenomen. In de onderstaande afbeelding is te zien dat door het intensieve gebruik het gebied ongeschikt is voor beschermde soorten.

Afbeelding 15: Beoogde bouwlocatie

Afbeelding 16: Beoogde bouwlocatie

Afbeelding 17: Beoogde bouwlocatie

Tevens kan door middel van de Flora- en Faunascan van Arcadis, welke is uitgevoerd op 04-12-2018, gekeken worden of de werkzaamheden voor het realiseren van de beoogde situatie een bedreiging vormen voor de beschermde soorten. De resultaten van deze scan zijn opgenomen in afbeelding 18. Het huidige landschapselement waar de beoogde ontwikkeling plaatsvindt kan getypeerd worden als graslandgebied met sloten. De ruimtelijke ingreep betreft het bouwen van een woning. Uit de scan volgt dat de aanwezigheid van beschermde soorten en een overtreding van hoofdstuk 3 van de Wet Natuurbescherming onwaarschijnlijk is. Tevens zullen de werkzaamheden op het terrein buiten het aangegeven broedseizoen worden uitgevoerd.

Geconcludeerd kan worden dat er geen ontheffing noodzakelijk is in het kader van de Wet natuurbescherming.

| RESULTATEN VAN UW FLORA- EN FAUNASCAN<br>Toelichting:<br>Hier ziet u een overzicht van de geselecteerde landschapselementen en voorgenomen ingrepen. Daaronder staan<br>alle aanwezige beperkt- en strikt beschermde soorten, samengevat in soortgroepen. Dit zijn de groepen waar bij de<br>beoordeling van de vergunningaanvraag de aandacht naar uit dient te gaan. |                                    |                                                                                                      |  |  |  |  |
|------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|------------------------------------|------------------------------------------------------------------------------------------------------|--|--|--|--|
| Landschapselementen                                                                                                                                                                                                                                                                                                                                                    |                                    |                                                                                                      |  |  |  |  |
| Graslandgebied met sloten<br>>                                                                                                                                                                                                                                                                                                                                         |                                    |                                                                                                      |  |  |  |  |
| Graslandgebied met landschapselementen                                                                                                                                                                                                                                                                                                                                 |                                    |                                                                                                      |  |  |  |  |
| Hagen                                                                                                                                                                                                                                                                                                                                                                  |                                    |                                                                                                      |  |  |  |  |
| Schrale bermen                                                                                                                                                                                                                                                                                                                                                         |                                    |                                                                                                      |  |  |  |  |
|                                                                                                                                                                                                                                                                                                                                                                        |                                    |                                                                                                      |  |  |  |  |
| Ruimtelijke ingrepen                                                                                                                                                                                                                                                                                                                                                   |                                    |                                                                                                      |  |  |  |  |
| bij/aanbouwen<br>>                                                                                                                                                                                                                                                                                                                                                     |                                    |                                                                                                      |  |  |  |  |
|                                                                                                                                                                                                                                                                                                                                                                        |                                    |                                                                                                      |  |  |  |  |
|                                                                                                                                                                                                                                                                                                                                                                        |                                    |                                                                                                      |  |  |  |  |
| Soortgroep                                                                                                                                                                                                                                                                                                                                                             | Beperkt beschermd Strikt beschermd | Legenda<br>Een overtreding van de Flora- en faunawet is                                              |  |  |  |  |
| vleermuizen<br>overige zoogdieren                                                                                                                                                                                                                                                                                                                                      |                                    | onwaarschijnlijk. Er is op dit aspect geen<br>aanleiding voor nadere actie. Een verklaring van       |  |  |  |  |
| broedvogels met vaste nesten                                                                                                                                                                                                                                                                                                                                           |                                    | geen bezwaar in het kader van de Flora- en<br>faunawet is niet nodio.                                |  |  |  |  |
| reptielen                                                                                                                                                                                                                                                                                                                                                              |                                    | Een overtreding van de Flora- en faunawet is                                                         |  |  |  |  |
| amfibieen                                                                                                                                                                                                                                                                                                                                                              |                                    | zeker niet uitgesloten. Nader onderzoek is nodig<br>voor soorten in de oranje vakken. Een verklaring |  |  |  |  |
| vissen                                                                                                                                                                                                                                                                                                                                                                 |                                    | van geen bezwaar van het Ministerie van EL&I bij<br>de omgevingsvergunning of een afzonderlijk       |  |  |  |  |
| hogere planten                                                                                                                                                                                                                                                                                                                                                         |                                    | aangevraagde ontheffing ex art 75 van de Flora-<br>en faunawet is noodzakelik                        |  |  |  |  |

Afbeelding 18: Resultaten uit Arcadis Flora- en faunascan

### <span id="page-25-0"></span>**4.4 Cultuurhistorie, aardkunde en archeologie**

Voorafgaand aan de realisatie van de beoogde bedrijfsopzet dient onderzocht te worden of er sprake is van aantasting van archeologische, cultuurhistorische en aardkundige waarden.

#### Wettelijk toetsingskader

Onder de noemer Modernisering Monumentenzorg (MoMo) heeft het Rijk in 2009 een aanzet gegeven voor een goede afweging van het belang van de cultuurhistorie in de ruimtelijke ordening. Gepleit wordt voor een verantwoorde verankering van de integrale cultuurhistorie in structuurvisies, bestemmingsplannen en milieueffectrapportages. Het voornaamste doel hiervan is om het cultuurhistorische karakter van Nederland op gebiedsniveau te behouden en te versterken.

Op 5 juli 2011 is een wijziging van het Besluit ruimtelijke ordening (Bro) gepubliceerd. Vanaf 1 januari 2012 moet ieder nieuw bestemmingplan een analyse van cultuurhistorische waarden bevatten. In aansluiting op de vaststelling van de Wet tot wijziging van de Monumentenwet 1988 en de Wet algemene bepalingen omgevingsrecht in mei 2011 zijn op 17 juni 2011 het Bro, het Besluit omgevingsrecht (Bor) en het Besluit archeologische monumentenzorg (Bamz) aangepast. Door een wijziging van het Bro moeten cultuurhistorische waarden voortaan vooraf in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen. Het Bro bevat eisen waaraan de voorbereiding van een bestemmingsplan moet voldoen. Zo wordt er onder meer een beschrijving verlangd van de manier waarop met de in het gebied aanwezige cultuurhistorische waarden en in de grond aanwezige of te verwachten monumenten wordt omgegaan. De wetgever wil hiermee bereiken dat aandacht voor cultuurhistorische waarden voortaan in het planproces naar voren wordt gehaald.

In de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. De opsteller en vaststeller van het bestemmingsplan is daarmee dus verplicht om breder te kijken dan alleen naar het facet archeologie. Ook de facetten historische

(steden)bouwkunde en historische geografie dienen te worden meegenomen in de belangenafweging. Hierbij gaat het om zowel beschermde als niet formeel beschermde objecten en structuren.

Sinds 1 juli 2016 is de Erfgoedwet van kracht. Deze wet bundelt de bestaande wet- en regelgeving voor behoud en beheer van het cultureel erfgoed in Nederland. Het betreft daarbij zowel het roerend als het onroerend erfgoed. Samen met de Omgevingswet die naar verwachting in 2021 ingaat, maakt de Erfgoedwet een integrale bescherming van ons cultureel erfgoed mogelijk. Voor het onroerend cultureel erfgoed zijn deze wetten van grote betekenis. Het deel van de Monumentenwet 1988 dat direct raakt aan de fysieke leefomgeving, gaat namelijk op in de Omgevingswet. Het resterende deel van de Monumentenwet gaat op in de Erfgoedwet. De Erfgoedwet voorziet ook in het nodige overgangsrecht, zodat artikelen uit de Monumentenwet tussen 2016 en 2021 niet zo maar komen te vervallen. De Erfgoedwet en de Omgevingswet regelen de zorg voor ons bodemarchief en zijn de vertaling van het Verdrag van Malta, dat Nederland in 1992 ondertekende. De essentie van deze wetgeving is dat waardevolle archeologische resten zoveel mogelijk in de bodem behouden blijven.

Ten aanzien van het aspect 'archeologie' is in art. 9.1, lid 1 van de Erfgoedwet, welk artikel een deel van het overgangsrecht regelt, bepaalt dat tot het tijdstip waarop de Omgevingswet in werking treedt onder meer Hoofdstuk V, paragraaf 1 van de inmiddels vervallen Monumentenwet 1988 van toepassing blijft. In Hoofdstuk V, paragraaf 1 is vastgelegd dat een gemeente in de ruimtelijke besluitvorming (w.o. bestemmingsplannen en omgevingsvergunningen voor planologisch afwijken) rekening dient te houden met de in de grond aanwezige dan wel te verwachten monumenten (artt. 38a t/m 41 Monw 1988). Daartoe kan de gemeente in dat besluit regels stellen, bijvoorbeeld tot het doen van archeologisch onderzoek. Het al dan niet stellen van regels ten aanzien van archeologie dient te rusten op voldoende informatie over de archeologische situatie (ECLI:NL:RVS:2011:BU7102, r.o. 2.9.7). Deze informatie kan worden verkregen door gebiedsdekkende kaarten waarop archeologische verwachtingswaarden zichtbaar zijn. Op basis hiervan kan archeologisch beleid worden ontwikkeld.

### *Beleid provincie*

De provincie heeft middels een cultuurhistorische waardenkaart de relevante cultuurhistorische waarden in beeld gebracht. De provinciale waardenkaart 2006 brengt vele cultuurhistorische waarden op elementniveau in beeld. De cultuurhistorische waardenkaart 2010 brengt de cultuurhistorische waarden van bovenlokaal belang in beeld.

#### *Beleid gemeente Oosterhout*

Om de aanwezige cultuurhistorische waarden (monumentale gebouwen, archeologische terreinen, cultuurhistorische landschapselementen en historische stedenbouwkundige structuren en infrastructuur) in beeld te brengen, is een gemeentelijke erfgoedkaart vervaardigd, die met name een signalerende functie heeft. Hierdoor wordt een integrale afweging mogelijk. Op basis van de erfgoedkaart, kunnen cultuurhistorisch en archeologisch waardevolle gebieden in bestemmingsplannen een passende regeling krijgen. Er dient tevens te worden omschreven dat op basis van de Erfgoedkaart een vigerend gemeentelijk archeologiebeleid is vastgesteld (Erfgoedverordening met archeologische beleidskaart).

#### <span id="page-26-0"></span>4.4.1 Cultuurhistorie en aardkunde

Uit de cultuurhistoriekaart van de provinciale Verordening ruimte Noord-Brabant blijkt dat het plangebied niet gelegen is in een cultuurhistorisch vlak of een aardkundig waardevol gebied. Daarnaast kent de locatie geen complexen van cultuurhistorisch belang. Hierdoor zal bij uitvoering van het plan geen afbreuk gedaan worden aan cultuurhistorische waarden of aardkundig waardevol gebied.

Afbeelding 19: Uitsnede themakaart 'Cultuurhistorie' Vr, locatie weergegeven met blauwe pijl

In afbeelding 20 is een uitsnede van de cultuurhistorische waardenkaart opgenomen. Hieruit blijkt dat het plangebied niet is gelegen binnen archeologische en cultuurhistorische landschappen. Tevens is de locatie niet gelegen in een complex van cultuurhistorisch belang.

Afbeelding 20: Uitsnede cultuurhistorische waardenkaart, locatie weergegeven met zwarte cirkel

De gemeente Oosterhout beschikt over een erfgoedkaart welke is vastgesteld. Hierin worden onder andere de cultuurhistorische waarden van de gemeente in beschreven. Hierin zijn een aantal gebieden aangeduid als waardevol. Uit de historische geografie kaart, zie afbeelding 21 voor een uitsnede daarvan, is de locatie niet als een historisch waardevol gebied aangemerkt. Derhalve zal de voorgenomen ontwikkeling niet lijden tot een afbreuk van de cultuurhistorische waarden of aardkundig waardevolle gebieden.

Afbeelding 21: Uitsnede historisch-geografische elementen Oosterhout, locatie zwart omcirkeld 

#### <span id="page-28-0"></span>4.4.2 Archeologie

De zorg voor archeologische monumenten wordt geregeld in het proces van de ruimtelijke ordening. Zo is wettelijk bepaald dat gemeenten in nieuwe bestemmingsplannen rekening moeten houden met de in de grond aanwezige, dan wel te verwachten, archeologische waarden. Bij deze nieuwe plannen kunnen voorwaarden worden gesteld aan omgevingsvergunning voor de activiteiten bouw, aanleggen e.d. In het bestemmingsplan is geen dubbelbestemming opgenomen met betrekking tot archeologie.

Daarnaast beschikt de gemeente Oosterhout in de erfgoedkaart over een archeologiekaart. In afbeelding 21 is een uitsnede van de archeologiekaart te vinden. Hierin is te zien dat het gebied is gelegen in een zone waar de archeologische verwachtingswaarden laag zijn. Bovendien zullen de ingrepen in de bodem slechts oppervlakkig van aard zijn en zich beperken tot de fundering. Gezien dit gegeven wordt nader archeologisch onderzoek niet noodzakelijk geacht.

Afbeelding 22: Uitsnede archeologiekaart Oosterhout, locatie zwart omcirkeld

## <span id="page-28-1"></span>**4.5 Bedrijven en milieuzonering**

De handreiking 'Bedrijven en Milieuzonering' (editie 2009) is een publicatie van de Vereniging van Nederlandse Gemeenten en dient als hulpmiddel voor milieuzonering in de ruimtelijke planvorming. Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat nieuwe woningen op een verantwoorde afstand van bedrijven gesitueerd worden. Het waar nodig ruimtelijk scheiden van bedrijven en woningen bij nieuwe ontwikkelingen dient twee doelen:

- Het reeds in het ruimtelijke spoor voorkomen of zoveel mogelijk beperken van hinder en gevaar voor woningen;
- Aan bedrijven voldoende zekerheid bieden dat zij hun activiteiten duurzaam binnen aanvaardbare voorwaarden kunnen uitvoeren.

De VNG-publicatie is een hulpmiddel om de afstanden tussen bedrijvigheid en woningen concreet in te vullen. Gemeenten beslissen uiteindelijk zelf over een bepaalde locatie. De handreiking geeft informatie over de ruimtelijk relevante milieuaspecten en bijbehorende richtafstanden van een scala aan bedrijfsactiviteiten. Deze richtafstanden zijn afgestemd op de omgevingskwaliteit. Er wordt onderscheid gemaakt in de omgevingstypen:

- Rustige woonwijk en rustig buitengebied: een woonwijk (of vergelijkbaar omgevingstype) die
is ingericht volgens het principe van functiescheiding. Er komen enkel wijkgebonden voorzieningen voor en er is weinig verstoring door verkeer.

- Gemengd gebied: een gebied met matige tot sterke functiemenging. Direct naast woningen
	- komen functies zoals winkels, horeca en kleine bedrijven voor of er is sprake lintbebouwing in het buitengebied met overwegend agrarische en andere bedrijvigheid. Ook gebieden direct naast de hoofdinfrastructuur gelegen behoren tot het omgevingstype gemengd gebied, hier is sprake van verhoogde milieubelasting door geluid.

Onderhavige locatie is gelegen in omgevingstype 'rustige woonwijk'. Dit omgevingstype wordt gekenmerkt door een veelvoud aan burgerwoningen waarbij weinig tot geen bedrijvigheid plaatsvindt. In de directe omgeving van het plangebied zijn geen bedrijfsmatige activiteiten gesitueerd. Middels een onderstaande tabel zijn de dichtstbijzijnde bedrijven weergegeven.

| Functie<br>&<br>afstand<br>tot<br>plangebied            | Omschrijving & Milieucategorie                                                                           | Afstand<br>tot<br>rustige<br>woonwijk |
|---------------------------------------------------------|----------------------------------------------------------------------------------------------------------|---------------------------------------|
| Centrumvoorzieningen<br>(westzijde), op circa 200 meter | 'Detailhandel voor zover geen neg' en<br>'overige<br>zakelijke<br>dienstverlening',<br>milieucategorie 1 | 10 meter                              |
| Het depot RWS (zuidzijde), op<br>circa 320 meter        | 'Opslag gebouwen', milieucategorie 2                                                                     | 30 meter                              |
| Jachthaven (oostzijde), op circa<br>450 meter           | 'Jachthaven<br>met<br>diverse<br>voorzieningen', milieucategorie 3.1                                     | 50 meter                              |

Voor deze activiteiten geldt dat deze op een zodanig grote afstand van het plangebied zijn gelegen dat hier geen sprake kan zijn van een relevante milieuzonering. Gezien het bovenstaande leveren de dichtstbijzijnde bedrijven geen beperkingen op voor de beoogde ontwikkeling ter plaatse.

## <span id="page-30-0"></span>**4.6 Geur**

In het kader van onderhavige ruimtelijke procedure dient er sprake te zijn van een aanvaardbaar woon- en leefklimaat voor het aspect geur, ter plaatse van het plangebied. Het woon- en leefklimaat wordt bepaald door te kijken naar de geurbelasting als gevolg van een veelvoud van de veehouderijen en overige bedrijven in de omgeving van het betreffende geurgevoelige object (cumulatieve geurhinder). Bij de totstandkoming van nieuwe geurgevoelige objecten dient hierbij rekening mee gehouden te worden. Een geurnorm, zoals deze bij wet is vastgelegd, is bedoeld om mensen te beschermen tegen overmatige geurhinder, omgekeerd moet het bevoegd gezag dan ook niet toestaan dat mensen zichzelf blootstellen aan die overmatige geurhinder.

Gezien het feit dat nabij het plangebied geen veehouderijen aanwezig zijn en de omliggende bedrijven die in het kader van Bedrijven en Milieuzonering geurhinder veroorzaken, op voldoende afstand gelegen zijn van het plangebied, kan gesteld worden dat ter plaatse een acceptabel woon- en leefklimaat heerst.

## <span id="page-30-1"></span>**4.7 Geluid**

De Wet geluidhinder is sinds 1979 het juridisch kader voor het Nederlandse geluidsbeleid. De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail-, wegverkeers en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidsgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt.

In de beoogde situatie wordt een nieuwe woning gerealiseerd die als geluidsgevoelig object gezien kan worden. Gezien voorgaand is een akoestisch onderzoek uitgevoerd naar de wegverkeerslawaai scheepvaartlawaai.

#### Wegverkeerlawaai

In het onderzoek zijn twee verschillende wegen onderzocht waar een maximum snelheid van 50 km/uur geldt. Het gaat hierbij om de volgende wegen:

- Burgemeester Huybregts-Schiedonlaan
- Wilhelminalaan

In eerste instantie mag de zogenaamde voorkeursgrenswaarde niet overschreden worden. Voor woningen gelegen binnen stedelijk gebied geldt, volgens artikel 82 lid 1 van de Wet geluidhinder, een voorkeursgrenswaarde van 48 dB. De hoogste toetsingswaarde is afkomstig van de Burgemeester Hubregts-Schiedonlaan. De toetsingswaarde bedraagt 47 dB en blijft daarmee onder voorkeursgrenswaarde van 48 dB. Hierdoor zijn er ten aanzien van het wegverkeerlawaai geen belemmeringen te verwachten.

#### Scheepvaartlawaai

Scheepvaartlawaai is niet geregeld in de Wet geluidhinder waardoor er impliciet geen onderzoek verplichting is naar scheepvaart verkeer. De gemeente kan in het kader van een bestemmingsplanprocedure echter een onderzoek eisen waaruit blijkt dat ter plaatse een aanvaardbaar woon- en leefklimaat heerst. Aangezien de locatie nabij de marksluis is gelegen is onderzocht of de nieuw te bouwen woning hinder ondervindt van passerende en aan te leggen schepen.

Aangezien voor scheepvaartlawaai geen voorkeursgrenswaarde zijn opgenomen, wordt voor de aanvaarbaarheid van het woon- en leefklimaat getoetst aan de waarde die gelden voor het wegverkeerlawaai. Uit het akoestisch onderzoek blijkt dat Lden (Level day-evening-night) waarde 48 dB bedraagt. Wanneer een vergelijking wordt gemaakt met de wegverkeerlawaai blijkt deze te voldoen aan de 'voorkeursgrenswaarde' van 48 dB. Ten aanzien van de etmaalwaarde blijkt dat deze zal voldoen aan de 50 dB gevelbelasting. Derhalve is ten aanzien van het scheepvaartlawaai sprake van een aanvaardbaar woon- en leefklimaat.

#### Conclusie

Uit het onderzoek komt naar voren dat de voorkeursgrenswaarde van 48 dB voor wegverkeerlawaai niet zal worden overschreden. Tevens blijkt dat, ten aanzien van het scheepvaartlawaai, de gevelbelasting 50 dB bedraagt waardoor gesteld kan worden dat ter plaatse van de nieuw te bouwen woning een aanvaardbaar woon- en leefklimaat heerst.

Derhalve zijn voor het aspect geluid geen belemmeringen te verwachten. Het akoestisch onderzoek is opgenomen in bijlage 2 van deze toelichting.

### <span id="page-31-0"></span>**4.8 Luchtkwaliteit**

In de Wet milieubeheer is de Europese richtlijn geïmplementeerd op het gebied van grenswaarden voor diverse stoffen. Het doel van de wet is mensen te beschermen tegen risico's van luchtverontreiniging. Voor de kwaliteit van de buitenlucht zijn in bijlage 2 bij de Wm bepaalde milieukwaliteitseisen voor de buitenlucht opgenomen. Deze milieukwaliteitseisen betreffen grenswaarden van concentraties voor zwaveldioxide, stikstofoxiden (NOx als NO2) zwevende deeltjes (PM10 en PM2,5), lood, koolmonoxide en benzeen.

De verontreiniging is afkomstig van verschillende bronnen zoals het gemotoriseerde verkeer, industriële en agrarische inrichtingen en achtergrondconcentraties van verontreinigde stoffen. Fijnstof (PM10) en stikstofdioxide (NO2) zijn de belangrijkste stoffen in de luchtkwaliteitsregelgeving.

In de direct omgeving van het plangebied liggen geen bedrijven die de luchtkwaliteit negatief kunnen beïnvloeden ter plaatse van het plangebied. Daarnaast is de achtergrondconcentraties fijnstof (PM10) en stikstofdioxide (NO2) binnen de gemeente Oosterhout dermate laag dat de normen voor de luchtkwaliteit niet overschreden worden. Dit is af te leiden van de GCN-kaarten van RIVM.

Zo is de achtergrondconcentratie fijnstof ter plaatse van het plangebied 18,95 μg/m3 , de norm bedraagt 40 μg/m3 . De achtergrondconcentratie stikstofdioxide ter plaatse van het plangebied bedraagt 16,05 μg/m3 , waar de norm eveneens 40 μg/m3 bedraagt. Hieruit is te concluderen dat ter plaatse van het plangebied een aanvaardbare luchtkwaliteit aanwezig is.

|                                                                                                                                                                                                                                                  |                   | Grootschalige Concentratie- en Depositiekaarten Nederland (GCN en GDN) |  |
|--------------------------------------------------------------------------------------------------------------------------------------------------------------------------------------------------------------------------------------------------|-------------------|------------------------------------------------------------------------|--|
| any during to<br>166/697]<br>. 18<br>11 - 26<br>20 . 23<br>21 - 34<br>24 - 26                                                                                                                                                                    | Fire staff (PMTI) | · 2020 [Jogerers 2011] · [disercoal                                    |  |
| ++ 26<br>Betze informatio<br>150011 (1967)<br>balanding<br>11.00<br>PERFILED                                                                                                                                                                     |                   |                                                                        |  |
| Colorals can do been<br>as EMINORI 100 yearsten 100 liberting we<br>belly (prac<br>- Verschalsen: pitruk in plym, if<br>154 Mr 40118<br>Thinks: [+] at [-], if: < [HFT>-<br>leik en sed Jackfidels fielder.<br>· WAAPDA SAUCHING: ETA = In LANT, |                   |                                                                        |  |
|                                                                                                                                                                                                                                                  |                   |                                                                        |  |

Afbeelding 23: Uitsnede GCN-kaart Fijnstof (PM10) bron:<http://geodata.rivm.nl/gcn/>

|                                                                                                                                                                                                                                                    | Sticsboldicolde (NO2)<br>2020 ipepevene 2210) . download. |  |
|----------------------------------------------------------------------------------------------------------------------------------------------------------------------------------------------------------------------------------------------------|-----------------------------------------------------------|--|
| SUUSTOFBISHING 18025<br>Earling (1)                                                                                                                                                                                                                |                                                           |  |
| 4.30<br>10+15<br>15 . 30<br>10 = 125<br>25 . 30<br>20 - 35<br>64 35                                                                                                                                                                                |                                                           |  |
| Dolma informatio                                                                                                                                                                                                                                   |                                                           |  |
| BOARDE STRETT<br>Lichelera I                                                                                                                                                                                                                       |                                                           |  |
| Granders in and the contract and<br>14.07911                                                                                                                                                                                                       |                                                           |  |
| faras of the disclay<br>Chienen: selecteur nan kantlang av-<br>aan jaar<br>. Verechutsen: gebruik de pijtjes, of<br>leid: en adfailt<br>Zinsman: [e] an [.]. of =SHOPTy -<br>tria an assi cechthouk brekinen<br>Waardir opvolgen i kik in In Kaart |                                                           |  |
| 116811, #34798                                                                                                                                                                                                                                     |                                                           |  |

Afbeelding 24: Uitsnede GCN-kaart Stikstofdioxide (NO2) bron:<http://geodata.rivm.nl/gcn/>

Tevens mag de ontwikkeling overige objecten in de omgeving niet onevenredig belemmeren. Bijlage 3a van de Regeling NIBM geeft aan, in welke gevallen een nieuwe woningbouwlocatie in ieder geval NIBM is.

Voor woningbouw is de volgende NIBM-grens vastgelegd:

- Minder dan 1.500 woningen (netto) bij minimaal 1 ontsluitingsweg;
- Minder dan 3.000 woningen (netto) bij minimaal 2 ontsluitingswegen met een gelijkmatige verkeersverdeling.

Aangezien de ontwikkeling de bouw van één woning betreft, betekent dit dat de woning NIBM is.

### <span id="page-32-0"></span>**4.9 Bodemkwaliteit**

Een historisch en verkennend bodemonderzoek conform de NEN 5740 dient te worden uitgevoerd wanneer de bestemming en/of gebruik wordt gewijzigd en wanneer een gebouw of gebruik wordt gerealiseerd waarin mensen 2 uur of langer gaan verblijven. Aangezien er een nieuwe woning wordt gerealiseerd waar personen 2 uur of langer verblijven, is een bodemonderzoek noodzakelijk.

Door ingenieursbureau Lankelma Geotechniek Zuid B.V. is op 16 juli 2018 een verkennend bodemonderzoek uitgevoerd om te achterhalen of er te hoge waarde verontreinigde stoffen in de bodem en grondwater bevinden. Uit het onderzoek is naar voren gekomen dat in de bovengrond lichte verhogingen met lood en kooldeeltjes zijn aangetroffen. Deze lichte verhoging zijn dusdanig klein dat deze geen belemmeringen vormen voor de beoogde ontwikkeling. In de ondergrond en grondwater zijn geen verhoogde gehalten aangetroffen. Bij vrijkomende grond dient bij afvoer van de locatie aan de regels van het Besluit bodemkwaliteit te worden voldaan.

Tot slot valt de planlocatie binnen het grondwaterbeschermingsgebied. Aangezien de bouwplannen nog niet exact bekend zijn, zal bij de aanvraag omgevingsvergunning voor de activiteit bouwen een melding gemaakt worden bij de Omgevingsdienst Midden en West Brabant.

Op basis van de voornoemde conclusies is nader bodemonderzoek vanuit milieuhygiënisch oogpunt gezien niet noodzakelijk. Het gehele bodemonderzoek is als bijlage toegevoegd aan de aanvraag. Derhalve zijn voor het aspect bodem geen belemmeringen te verwachten.

### <span id="page-33-0"></span>**4.10 Externe veiligheid**

Externe veiligheid heeft betrekking op de risico's die mensen lopen ten gevolge van mogelijke ongelukken met gevaarlijke stoffen bij bedrijven en transportverbindingen (wegen, spoorwegen, waterwegen en buisleidingen). Externe veiligheid gaat nadrukkelijk niet over de veiligheid van de mensen die werkzaam zijn binnen het bedrijf of binnen een risicogebied van een transportroute.

#### <span id="page-33-1"></span>4.10.1 Regelgeving

De regelgeving rondom externe veiligheid is opgenomen in diverse besluiten en regelingen. Besluiten en regelingen, waarin de aanvaardbare risico's zijn vastgelegd, voor Vrachelsedijk kunnen zijn:

- Besluit externe veiligheid inrichtingen (Bevi),
- Besluit externe veiligheid buisleidingen (Bevb),
- Besluit externe veiligheid transportroutes (Bevt),

De normen in de besluiten zijn vastgelegd in de vorm van grenswaarden en richtwaarden. De grenswaarden geven de milieukwaliteit aan die op een bepaald tijdstip ten minste moet zijn bereikt, en die, waar zij aanwezig is, ten minste in stand moet worden gehouden. De richtwaarden geven de kwaliteit aan die op een bepaald tijdstip zoveel mogelijk moet zijn bereikt en die, waar zij aanwezig is, zoveel mogelijk in stand moet worden gehouden.

Nieuwe ruimtelijke ontwikkelingen moeten worden getoetst aan normen vermeld in bovengenoemde regelgeving. Een ontwikkeling is niet toegestaan indien deze leidt tot een overschrijding van de grenswaarden. Van de richtwaarden kan gemotiveerd worden afgeweken.

#### <span id="page-34-0"></span>4.10.2 Toetsing aan beleid

Afbeelding 25: Uitsnede risicokaart

### Besluit externe veiligheid inrichtingen (Bevi)

Uit de risicokaart blijkt dat er op een afstand van circa 565 meter vanaf het plangebied een risicovolle inrichting en kwetsbaar object aanwezig is. Dit object betreft een propaantank met een inhoud van 3.000 liter. De propaantank is gesitueerd op het terrein van de inrichting gelegen aan de Korenbocht 6 te Oosterhout. Het grootste risico loopt men wanneer de propaantank wordt gevuld door de propaantankwagen. Volgens het Activiteitenbesluit, waar de regels omtrent de propaantank staan beschreven, bedraagt de veiligheidsafstand 10 meter. Gezien de ruime afstand tussen de risicovolle activiteit en de planlocatie, is in het kader van het aspect externe veiligheid inrichtingen geen sprake van een beperking voor de beoogde ontwikkeling ter plaatse van de planlocatie.

Het plangebied is wel gelegen binnen het invloedsgebied voor het groepsrisico van diverse bedrijven. Het groepsrisico is echter niet van belang aangezien de ontwikkeling het bouwen van één woning betreft.

### Overige Risicovolle inrichtingen

Op circa 450 meter ten oosten van de planlocatie is een risicovolle activiteit gelegen. Deze activiteit betreft twee ligplaatsen voor kegelschepen. Kegelplaatsen zijn ligplaatsen voor schepen, die bestemd zijn voor het vervoer van gevaarlijke stoffen. Deze schepen hebben een 'seinplicht' welke gelden voor zowel geladen als lege schepen die nog niet ontgast of gereinigd zijn. Wanneer de kegels zijn ontgast of zijn gereinigd mogen de kegels worden verwijderd. Bij beschikking van juli 2003 (kenmerk IVW-DW/2003/119), is een vergunning verleend voor het maken en behouden van twee aanlegplaatsen voor kegelschepen. De veiligheidszone bedraagt hiervoor 50 meter.

Aangezien de ligplaatsen voor twee kegelschepen op meer dan 50 meter afstand zijn gelegen, is er geen sprake van eventuele beperkingen voor de beoogde ontwikkeling ter plaatse van het plangebied.

#### Besluit externe veiligheid transportroutes (Bevt) **Vervoer gevaarlijke stoffen over de weg**

De planlocatie is gelegen aan de Vrachelsedijk te Oosterhout. Deze weg kan niet worden aangemerkt als een transportroute voor het vervoer van gevaarlijke stoffen over de weg. Daarnaast kan de nabijgelegen Burgemeester Huijbregts-Schiedonlaan ook niet als een transportroute voor het vervoer van gevaarlijke stoffen over de weg worden aangemerkt.

Gesteld kan worden dat de wegen in de nabijheid van de planlocatie geen dusdanig aantal transporten met routeplichtige stoffen plaatsvinden dat een nader onderzoek ten aanzien van de eventuele risico's voor de nieuwe woning ter plaatse van de planlocatie niet noodzakelijk wordt geacht.

#### **Vervoer gevaarlijke stoffen over het water**

Nabij de planlocatie is het Wilhelminakanaal gelegen. Ten aanzien van het vervoer van gevaarlijke stoffen over het water kan gesteld worden dat er geen beperkingen zijn voor de beoogde woningontwikkeling ter plaatse. Op basis van het Basisnet water kan geconcludeerd dat er geen sprake is van een plaatsgebonden risico en er tevens geen sprake is van een knelpunt ten aanzien van het groepsrisico. De toename van het aantal personen ter plaatse van de planlocatie levert geen relevante bijdrage aan het groepsrisico.

Derhalve kan geconcludeerd worden dat de er geen wegen en vaarroutes in de nabijheid van de planlocatie aanwezig zijn waarover gevaarlijke stoffen vervoerd worden.

### Besluit externe veiligheid buisleidingen (Bevb)

In het vigerende bestemmingsplan 'Vrachelen/Krooneiland' is in de nabijheid geen dubbelbestemming 'Leiding – […]' opgenomen. De voorgenomen ontwikkelingen liggen buiten deze dubbelbestemming en de voorgenomen ontwikkelingen hebben geen invloed op het bepaalde in de bijbehorende regels. Tevens zijn, volgens de geraadpleegde risicokaart, geen risicovolle buisleidingen gelegen in de nabijheid van de planlocatie. Gezien het feit dat het plangebied op zeer grote afstand van buisleidingen zijn gelegen, is het Bevb niet van toepassing.

#### **Niet gesprongen explosieven**

Voor de planlocatie is bekend aan het einde van de tweede wereldoorlog is geschoten nabij het kanaal. Hierbij kunnen in de bodem nog 'niet gesprongen explosieven' gevonden worden die een gevaar voor de omgeving kunnen vormen.

Indien tijdens bouwactiviteiten niet gesprongen explosieven worden gevonden, dan treedt het protocol spontane vondst in werking. Dit houdt in dat de bouwactiviteiten direct worden gestaakt. De aannemer belt met de politie waarna het object onschadelijk wordt gemaakt en veilig zal worden verwijderd door de EODD.

Nadat het explosief onschadelijk is gemaakt en is verwijderd kunnen de werkzaamheden weer worden opgepakt.

#### Conclusie

Geconcludeerd kan worden dat, voor wat betreft het aspect externe veiligheid, er geen beperkingen zijn voor de beoogde ontwikkeling ter plaatse van het plangebied. Uit het bovenstaande is gebleken dat er geen Bevi-inrichtingen in de nabijheid van de planlocatie zijn gesitueerd waarvan de PR-contour over de planlocatie valt. Tot slot zijn er geen risicovolle buisleidingen aanwezig in de nabijheid van de planlocatie.

Derhalve zijn voor wat betreft het aspect externe veiligheid geen belemmeringen te verwachten.

#### <span id="page-35-0"></span>4.10.3 Brandveiligheid

De Brandweer Midden- en West-Brabant heeft middels een brief de gemeente op de hoogte gesteld van het feit dat een gedeelte van de gemeente is gelegen in het invloedsgebied van één of meerdere Brzo bedrijven en/of van een spoorlijn, autoweg of buisleiding. Bij nieuwe ruimtelijke ontwikkelingen dient geborgd te zijn dat het risico op brand zo veel mogelijk wordt beperkt en als er al brand ontstaat voldoende mogelijkheden zijn om de brand te blussen en een goede bereikbaarheid is gewaarborgd. Grotendeels zijn deze voorwaarden opgenomen in het Bouwbesluit 2012. In het Bouwbesluit staan voornamelijk technische voorschriften voor brandveiligheid. Deze zijn gericht op het voldoende mate:

- Beperken van de kans op het ontstaan en ontwikkelen van brand (materiaalgebruik);
- Klein blijven van de omvang van de brand (brandcompartimentering);

- Beperken van de kans op slachtoffers bij brand (subbrandcompartimentering en vluchtroutes);
- Kunnen redden van mensen en het kunnen blussen van een brand (hulpverlening)

Voor de beoogde ontwikkeling geldt dat men zal moeten voldoen aan het Bouwbesluit 2012. Wanneer wordt voldaan aan het Bouwbesluit 2012 zijn voor de beoogde ontwikkeling geen beperkingen te verwachten. De exacte uitwerking en toetsing aan het Bouwbesluit zal plaatsvinden in het kader van de aanvraag voor een omgevingsvergunning voor de activiteit bouwen.

Tevens kunnen incidenten niet alleen in het gebouw zelf plaatsvinden, ook rondom de beoogde gebouwen kunnen incidenten plaatsvinden waarbij evacuatie noodzakelijk is om verdere slachtoffers te voorkomen. Bij eventuele calamiteiten dienen de bewoners ten alle tijden snel het gebouw te verlaten.

De beoogde woning is gelegen in een omgeving waar meerdere woningen aanwezig zijn. Het bericht dat evacuatie noodzakelijk is zal daarom snel de bewoners bereiken. Het gebied beschikt over één vluchtweg welke naar het oosten loopt en aansluit op de Burgemeester Huijbregts-Schiedonlaan. Via deze weg zijn twee rijkswegen te bereiken in zowel noordelijke als zuidelijke richting.

Gezien het feit dat er adequate vluchtroutes alsmede voldoende bluswatervoorzieningen aanwezig zijn, zijn ten aanzien van externe- en brandveiligheid geen belemmeringen te verwachten. Voor de volledigheid is het gehele advies (geanonimiseerd) als bijlage 5 opgenomen.

## <span id="page-36-0"></span>**4.11 Verkeer en parkeren**

Ter plaatse van de planlocatie dienen er voldoende parkeergelegenheden aanwezig te zijn. In de gemeentelijke nota 'Parkeernormen 2019' zijn voor de verschillende woningklasses parkeernormen opgenomen. Aangezien het bij de initiatiefnemer nog niet bekend is in welke prijsklasse de woning zal vallen, wordt een worst-case scenario aangehouden. Volgens de gemeentelijke nota zijn voor woningen buiten het centrum in de prijsklasse 'duur' 2,1 parkeerplaatsen benodigd. Voor bezoekers zijn 0,3 parkeerplaatsen benodigd. De locatie zal zo ingericht worden dat er voldoende parkeermogelijkheden zijn om te voldoen aan de nota 'Parkeernormen 2019'.

### <span id="page-36-1"></span>**4.12 Technische infrastructuur**

In of nabij het plangebied liggen geen planologisch relevante buisleidingen en lopen tevens geen relevante straalpaden (zoals te zien op de risicokaart in afbeelding 24). Voordat er gebouwd wordt zal er een KLIC-melding gemaakt worden om relevante kabels en leidingen van het plangebied in beeld te brengen. Indien blijkt dat er op het perceel onverhoopt toch leidingen aanwezig zijn, zullen de loze leidingen in ieder geval worden verwijderd. Indien ten behoeve van de nieuwe woning nog leidingen en kabels aangelegd moeten worden, zal dit tijdens de bouw van de woning worden gerealiseerd.

# <span id="page-37-0"></span>**5. Juridische uitvoerbaarheid**

Het onderhavige bestemmingsplan heeft tot doel een juridisch-planologische regeling te scheppen voor de bebouwing en het gebruik van de gronden en gebouwen binnen het bestaand stedelijk gebied, en wel specifiek voor het realiseren van een nieuwe woningen ter plaatse van het plangebied.

Bij het opstellen van het onderhavige bestemmingsplan is aansluiting gezocht bij de in de Wet ruimtelijke ordening en het Besluit ruimtelijke ordening geformuleerde uitgangspunten. Daarnaast is aangesloten bij het gemeentelijke 'Handboek (digitale) bestemmingsplannen'. Voor onderhavig bestemmingsplan is de versie van augustus 2018 gehanteerd. Het handboek bevat een set regels die voor alle nieuwe bestemmingsplannen binnen de gemeente Oosterhout wordt gehanteerd, waardoor sprake is van uniforme regelingen in de diverse plannen. In het Handboek is gestreefd naar standaardisering van bestemmingen en regels zoals aangegeven in de Standaard Vergelijkbare bestemmingsplannen 2012 (SVBP 2012).

De Wet ruimtelijke ordening biedt mogelijkheden voor het opstellen van verschillende bestemmingsplanvormen, van zeer globaal tot gedetailleerd. Onderhavig plan betreft een gedetailleerd plan. Het gaat hierom de toevoeging van 1 bouwvlak binnen de al aanwezige bestemming 'Wonen'.

## <span id="page-37-1"></span>**5.1 Bestemmingen**

#### <span id="page-37-2"></span>5.1.1 Opzet regels

De opbouw van de regels is gelijk aan Standaard Vergelijkbare Bestemmingsplannen 2012. De opbouw is als volgt:

- Betekenisafspraken (Hoofdstuk 1 Inleidende regels);
- De gebruiks- en bouwregels per bestemming (Hoofdstuk 2 Bestemmingsregels);
- Algemene regels (Hoofdstuk 3 Algemene regels);
- Overige regels (Hoofdstuk 4 Overgangs- en slotregels).

Een bestemmingsartikel (Hoofdstuk 2 Bestemmingsregels) wordt uit de volgende leden in deze volgorde opgebouwd:

- Bestemmingsomschrijving;
- Bouwregels;
- Nadere eisen;
- Afwijken van de bouwregels;
- Specifieke gebruiksregels;
- Afwijken van de gebruiksregels;
- Omgevingsvergunning voor het uitvoeren van een werk, geen bouwwerk zijnde, of van werkzaamheden;
- Wijzigingsbevoegdheid.

De specifieke nadere eisenregelingen, afwijkingsbevoegdheden en wijzigingsbevoegdheden en mogelijk een omgevingsvergunningstelsel voor werken en werkzaamheden zijn zoveel mogelijk per bestemming opgenomen. Hierdoor wordt direct per bestemming inzicht geboden in de eventuele afwijkingsmogelijkheden en onnodig verwijzen naar andere artikelen voorkomen. Deze werkwijze bevordert de toegankelijkheid van het bestemmingsplan.

#### <span id="page-37-3"></span>5.1.2 Flexibiliteitsregels

Aan het bestemmingsplan kan flexibiliteit worden toegevoegd door regels op te nemen over de bevoegdheid tot het verlenen van een (binnenplanse) omgevingsvergunning ter afwijking van het bestemmingsplan, het stellen van nadere eisen of een wijzigingsbevoegdheid.

Voor het opnemen van flexibiliteitsregels geldt als uitgangspunt dat flexibiliteitregels alleen worden gebruikt als van een wezenlijke belangenafweging sprake kan zijn. Ontwikkelingen die niet in de regels mogelijk zijn gemaakt, zijn uitsluitend mogelijk via een buitenplanse procedure.

#### <span id="page-38-0"></span>5.1.3 Bepalen goothoogte

Er is wel eens sprake van misverstanden over de wijze waarop de goothoogte of bouw- c.q. nokhoogte van een gebouw moet worden geïnterpreteerd. De goothoogte wordt bepaald vanaf het peil tot aan de bovenkant van de goot, c.q. de druiplijn, het boeibord, of een daarmee gelijk te stellen constructiedeel, met uitzondering van ondergeschikte bouwonderdelen, zoals schoorstenen, lichtkoepels, dakkapellen, lucht- en liftkokers, zonnepanelen, andere technische ruimten en/of technische constructies, hekwerken en antennes. Voor de meest voorkomende gevallen is hieronder aangegeven hoe de goothoogte wordt bepaald:

Afbeelding 26: Soorten dakvormen

Afbeelding 27: Meest voorkomende uitbreidingen dakconstructies

#### <span id="page-39-0"></span>5.1.4 Toelichting bestemmingen

- Tuin
De tot 'Tuin' bestemde gronden zijn bedoeld voor tuinen en groenvoorzieningen bij woningen, inritten en parkeren. Op of in deze gronden mogen uitsluitend uitbreidingen aan een woning op de aangrenzende bestemming 'Wonen' worden gebouwd. In de regels is aangegeven hoe groot deze uitbreidingen mogen zijn. Bestaande gebouwen in deze bestemming mogen worden gehandhaafd. Er zijn nadere regels opgenomen voor bouwwerken, geen gebouwen zijnde. Parkeren is niet toegestaan voor de voorgevel van de woning. Het bevoegd gezag kan een omgevingsvergunning verlenen om af te wijken van dit verbod.

# Wonen

De tot 'Wonen' bestemde gronden zijn bedoeld voor wonen, aan huis verbonden beroepen of aan huis verbonden bedrijven en gastouderschap, tuinen, erven en verhardingen, groen- en nutsvoorzieningen, ondergeschikte voorzieningen voor verkeer en verblijfen voor water en waterhuishoudkundige voorzieningen. Per bouwperceel is één woning toegestaan, met uitzondering van de bouwpercelen waar gestapelde woningen aanwezig zijn. Op de verbeelding zijn bouwvlakken opgenomen. Er wordt onderscheid gemaakt tussen gebouwen die binnen het bouwvlak worden gebouwd, en gebouwen die buiten het bouwvlak worden gebouwd. Op de verbeelding zijn de toegestane bebouwingstypologie (vrijstaand, twee-aan-een, aaneengebouwd, gestapeld of patiowoning), de maximale goot- en bouwhoogte opgenomen en kan aangeduid zijn waar blinde of dove gevels uitgevoerd moeten worden. Er zijn nadere regels opgenomen voor het bouwen van gebouwen en bouwwerken, geen gebouwen zijnde. Het bevoegd gezag kan een omgevingsvergunning verlenen voor het afwijken van een aantal bouw- en gebruiksregels. Er zijn gebruiksregels opgenomen voor het uitoefenen van een aan huis verbonden beroep of bedrijf.

# <span id="page-39-1"></span>**5.2 Toelichting regels**

De regels behorende bij voorliggend bestemmingsplan bestaan uit inleidende regels, bestemmingsregels, algemene regels en overgangs- en slotregels.

De regels bij voorliggend bestemmingsplan worden gewijzigd ten opzichte van het vigerende bestemmingsplan. Echter waar het mogelijk is wordt aangesloten bij de regels van het vigerende bestemmingsplan. De regels hebben betrekking op de in de verbeelding opgenomen bestemmingen en aanduidingen. De regels omtrent wonen worden dermate gewijzigd dat de bouw van één woning met bijgebouw mogelijk wordt gemaakt.

# <span id="page-40-0"></span>**6. Handhaafbaarheid**

Handhaving vormt een belangrijk onderdeel van een beleidscyclus. Regels worden gesteld met als doel het beschermen van een bepaald belang. Zonder toezicht op naleving van deze regels bestaat het risico dat dit doel onvoldoende bereikt wordt. Tevens komt de gemeente ongeloofwaardig over als gestelde regels niet worden gehandhaafd.

## <span id="page-40-1"></span>**6.1 Handhaafbaarheid, draagvlak en naleefgedrag**

Een eerste voorwaarde voor handhaving is een duidelijk en handhaafbaar beleid en regelgeving. Om die reden worden nieuwe versies van digitale handboeken en die onderdelen van bestemmingsplannen die afwijken van het digitale handboek, door de afdeling die belast is met vergunningverlening en handhaving, gecontroleerd op uitvoerbaarheid. Ook voor dit bestemmingsplan heeft deze toets plaats gevonden.

Naast handhaafbare regels dient er ook het nodige draagvlak voor het nieuwe beleid en de daaruit voortvloeiende regels te zijn. Immers zal een plan met weinig draagvlak op weinig naleefgedrag kunnen rekenen. Het creëren van draagvlak is onder andere bewerkstelligd door in de verschillende fasen van het planproces burgers, belangenorganisaties en andere belanghebbenden te betrekken, al dan niet via wettelijk bepaalde inspraakmomenten.

### <span id="page-40-2"></span>**6.2 Preventieve en repressieve handhaving**

Naast repressie (handhavend optreden op het moment dat er sprake is van een overtreding) heeft preventie een belangrijke functie in de gemeentelijke handhavingsstrategie (de gemeente hanteert de landelijke handhavingsstrategie). Bij preventief handhaven spelen vooral dialoog, voorlichting en advisering een belangrijke rol. Zo voorziet het handhavingsbeleid van de gemeente Oosterhout in meer aandacht voor voorlichting en communicatie, onder andere door het uitgeven van voorlichtingsbrochures.

Qua repressie voorziet het gemeentelijk handhavingsbeleid en het daarop gebaseerde integrale uitvoeringsprogramma in het continu opsporen van overtredingen van het bestemmingsplan. Ook worden er gezamenlijk met andere overheden (brandweer, politie, belastingdienst) multidisciplinaire handhavingsacties georganiseerd. Binnen dergelijke acties is er ook aandacht voor overtredingen van het bestemmingsplan. Indien een overtreding wordt geconstateerd, zal als eerste stap in het handhavingstraject telkens worden bezien of het illegale gebruik of bouwwerk op grond van het bestemmingsplan of afwijking daarvan, alsnog gelegaliseerd kan worden. Is dat niet het geval dan wordt het handhavingstraject doorgezet. Al deze aspecten zijn vastgelegd in het beleidsplan Fysieke Leefomgeving en de daarin opgenomen handhavingsstrategie en dienen als leidraad voor de alledaagse handhavingspraktijk binnen de gemeente Oosterhout.

### <span id="page-40-3"></span>**6.3 IJkmoment, overgangsrecht en monitoring beleid**

De totstandkoming van dit bestemmingsplan is een ijkmoment voor de handhaving. Indien bebouwing of gebruik afwijkt van het bestemmingsplan, zal hier tegen handhavend worden opgetreden. Voor zowel bouwen als gebruik is het tijdstip van inwerkingtreding van het bestemmingsplan de peildatum. Tegen bebouwing en gebruik dat onder het overgangsrecht valt, kan niet handhavend worden opgetreden.

# <span id="page-41-0"></span>**7. Uitvoerbaarheid**

## <span id="page-41-1"></span>**7.1 Financiële uitvoerbaarheid**

De voorgestane ontwikkeling aan de Vrachelsedijk ong. betreft een particulier initiatief. De met de ontwikkeling gepaard gaande kosten (waaronder de plankosten, de realisatie van de woning, de eventuele planschade) worden dan ook gedragen door de desbetreffende particuliere initiatiefnemer. Hiermee is de financiële haalbaarheid voor de gemeente gegarandeerd. Dit plan heeft geen financiële consequenties voor de gemeente. Dit is vastgelegd in een anterieure overeenkomst, waarbij de eventuele planschade voor rekening komt voor de initiatiefnemer. De economische uitvoerbaarheid is hiermee voldoende aangetoond.

## <span id="page-41-2"></span>**7.2 Maatschappelijke uitvoerbaarheid**

De maatschappelijke uitvoerbaarheid heeft als doel aan te tonen dat het plan maatschappelijk draagvlak heeft. Voorafgaand aan de vaststellingsprocedure heeft initiatiefnemer de omwonenden geïnformeerd en waren er geen omwonenden die bezwaren kenbaar hebben gemaakt. Ook heeft vooroverleg plaatsgevonden met de daartoe aangewezen instanties.

#### <span id="page-41-3"></span>7.2.1 Vooroverleg en omgevingsdialoog

In het kader van artikel 3.1.1 Bro wordt overleg gevoerd over het voorontwerp bestemmingsplan met de gebruikelijke overlegpartners, Waterschap Brabantse Delta en provincie Noord-Brabant. Tevens heeft er een omgevingsdialoog plaatsgevonden. De initiatiefnemer heeft in mei 2018 de directe buren van het perceel benaderd over zijn voorgenomen plannen. De plannen zijn besproken met de overburen en de achterburen van het perceel waar de beoogde woning zal worden gebouwd. Door alle partijen is het gesprek als zeer prettig ervaren. Beide buren staan positief tegenover de plannen en zien ook geen aanleiding om bezwaar in te dienen tegen het plan. Een verslag van de dialoog is te vinden in de bijlage.

#### <span id="page-41-4"></span>7.2.2 Vaststellingsprocedure

Voor het gewenste initiatief dient een bestemmingsplan te worden vastgesteld, conform artikel 3.1 van de Wet ruimtelijke ordening (Wro).

Blijkens artikel 3.8 Wro is op de voorbereiding van een bestemmingsplan afdeling 3.4 van de Algemene wet bestuursrecht (Awb) van toepassing. Dit houdt in dat het ontwerpbestemmingsplan gedurende 6 weken voor een ieder ter inzage wordt gelegd. Tijdens deze periode van 6 weken kunnen belanghebbenden hun zienswijzen kenbaar maken. Gedurende de inzagetermijn ligt het ontwerpbestemmingsplan (verbeelding, regels en toelichting, inclusief bijbehorende bijlagen) ter inzage.

Het ontwerpbestemmingsplan heeft van 21 november 2019 tot en met 2 januari 2020 voor een periode van 6 weken ter inzage gelegen. Gedurende deze periode heeft een ieder een zienswijze tegen het plan kunnen indienen. Gedurende deze periode is door één organisatie een zienswijze ingediend tegen het plan. Deze zienswijze had betrekking op het nader definiëren en specificeren over hoe om te gaan bij buitendijks bouwen. In paragraaf 3.2.2. is een nadere onderbouwing gegeven aan het buitendijks bouwen.

Tot slot is in dezelfde zienswijze aangegeven dat de verwijzing naar en de toetsing aan de Keur van het waterschap ontbreekt. Paragraaf 4.2.1 is hierdoor aangepast.

Binnen 12 weken nadat het ontwerpbestemmingsplan ter inzage heeft gelegen, moet de gemeente beslissen over de vaststelling van het bestemmingsplan. Hierbij worden eventuele zienswijzen in acht genomen.

Nadat het bestemmingsplan is vastgesteld, wordt het opnieuw 6 weken ter inzage gelegd. Binnen deze 6 weken kunnen belanghebbenden die tijdig zienswijzen kenbaar hebben gemaakt bij het ontwerp of belanghebbenden die kunnen aantonen dat zij niet in de gelegenheid zijn geweest om

tijdig zienswijzen kenbaar te maken, beroep indienen bij de Afdeling bestuursrechtspraak van de Raad van State.

Als er geen beroep wordt ingesteld, dan is het bestemmingsplan daags na afloop van de beroepsperiode onherroepelijk. Zodra het bestemmingsplan in werking is getreden kunnen de benodigde omgevingsvergunningen voor het beoogde initiatief worden aangevraagd.

# <span id="page-43-0"></span>**8. Bijlagen**

- Bijlage 1: Bodemonderzoek;
- Bijlage 2: Akoestisch onderzoek;
- Bijlage 3: Omgevingsdialoog;
- Bijlage 4: AERIUS-berekening;
- Bijlage 5: Standaardadvies 2019.

44

Toelichting bestemmingsplan, Vrachelsedijk ong. te Oosterhout