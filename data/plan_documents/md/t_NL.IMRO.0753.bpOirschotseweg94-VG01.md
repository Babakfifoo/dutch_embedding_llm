Bestemmingsplan Oirschotseweg 94

Gemeente Best

# Bestemmingsplan

# Oirschotseweg 94

Gemeente Best

Toelichting Bijlagen

Regels Bijlagen

Verbeelding Schaal 1:1.000

#### Vastgesteld:

3 april 2017

#### Projectgegevens:

TOE06-0252248-01D REG06-0252248-01C TEK06-0252248-01C

#### Identificatienummer:

NL.IMR0.0753.bpOirschotseweg94-VG01

april-2017 CvdH, GvdS S. van Esdonk

Datum Opsteller(s) Projectleider Vrijgave

Vestiging Oosterhout Beneluxweg 125 4904 SJ Oosterhout T: +31 (0)162 48 75 00 www.croonenburo5.com Vestiging Maastricht Wim Duisenbergplantsoen 21 6221 SE Maastricht T: +31 (0)43 325 32 23 info@croonenburo5.com

# Inhoud

| 1 | Inleiding                                         |                                        | 1  |
|---|---------------------------------------------------|----------------------------------------|----|
|   | 1.1                                               | Aanleiding                             | 1  |
|   | 1.2                                               | Plangebied                             | 2  |
|   | 1.3                                               | Vigerend bestemmingsplan               | 2  |
|   | 1.4                                               | Bij het plan behorende stukken         | 3  |
|   | 1.5                                               | Leeswijzer                             | 3  |
| 2 |                                                   | Beschrijving bestaande situatie        | 5  |
|   | 2.1                                               | Ruimtelijke structuur                  | 5  |
|   | 2.2                                               | Functionele structuur                  | 6  |
| 3 | Planbeschrijving                                  | 7                                      |    |
|   | 3.1                                               | Stedenbouwkundige opzet 'De Zessprong' | 7  |
|   | 3.2                                               | Stedenbouwkundige opzet plangebied     | 8  |
|   | 3.3                                               | Vertaling naar het bestemmingsplan     | 10 |
| 4 |                                                   | Beleidskader                           | 11 |
|   | 4.1                                               | Nationaal ruimtelijk beleid,           | 11 |
|   | 4.2                                               | Provinciaal beleid                     | 13 |
|   | 4.3                                               | Gemeentelijk beleid                    | 17 |
| 5 | Milieuhygiënische en planologische verantwoording | 27                                     |    |
|   | 5.1                                               | Bodem                                  | 27 |
|   | 5.2                                               | Geluid                                 | 29 |
|   | 5.3                                               | Luchtkwaliteit                         | 31 |
|   | 5.4                                               | Externe veiligheid                     | 33 |
|   | 5.5                                               | Bedrijven en milieuzonering            | 34 |
|   | 5.6                                               | Kabels en leidingen                    | 36 |
|   | 5.7                                               | Verkeer en parkeren                    | 36 |
|   | 5.8                                               | Water                                  | 37 |
|   | 5.9                                               | Flora en fauna                         | 38 |
|   | 5.10                                              | Archeologie en cultuurhistorie         | 41 |
|   | 5.11                                              | Vliegbasis Eindhoven                   | 49 |
|   | 5.12                                              | Energie                                | 50 |
| 6 |                                                   | Juridische planopzet                   | 51 |
|   | 6.1                                               | Plansystematiek                        | 51 |
|   | 6.2                                               | Bestemmingen                           | 51 |
| 7 |                                                   | Haalbaarheid                           | 55 |
|   | 7.1                                               | Financieel                             | 55 |
|   | 7.2                                               | Maatschappelijk                        | 55 |

### Bijlagen:

- 1 Verkennend/aanvullend bodemonderzoek Oirschotseweg 94 te Best, Lankelma Geotechniek Zuid B.V., 14 januari 2013
- 2 Akoestiek
	- a Besluit hogere waarde Oirschotseweg 94, 8 februari 2017
	- b Rapport akoestisch onderzoek Oirschotseweg 94, CroonenBuro5, 21 mei 2015, gewaarmerkt, 8 februari 2017
	- c Gewaarmerkte aanvraag hogere waarde Oirschotseweg 94, 29 juni 2015
- 3 Akoestische onderbouwing bestaande bedrijven, Oranjewoud, 22 juli 2013
- 4 Water
	- a Waterparagraaf Zessprong, Ingenieursbureau Van Kleef, 22 augustus 2007
	- b Positief wateradvies, waterschap De Dommel, 15 maart 2013
- 5 Flora en fauna
	- a Quickscan beschermde natuurwaarden, Ecologisch Adviesbureau Cools, november 2014
	- b Aanvullend onderzoek beschermde natuurwaarden, Ecologisch Adviesbureau Cools, februari 2015
	- c Aanvullend onderzoek naar verblijfplaatsen van vleermuizen, Ecologisch Adviesbureau Cools, oktober 2015
- 6 Archeologie
	- a. Archeologie: Inventariserend Veldonderzoek, verkennende fase, Becker en Van de Graaf, 19 maart 2007
	- b. Archeologie: Inventariserend Veldonderzoek, karterende fase, Becker en Van de Graaf, 31 december 2009
	- c. Archeologie: Programma van Eisen opgraving, SRE Milieudienst, 31 januari 2008
	- d. Archeologie: Advies Archeologische Monumentenzorg SRE Milieudienst 2013-nr. 2, 10 januari 2013
	- e. Selectiebesluit archeologie Oirschotseweg 94, gemeente Best, 14 juli 2015
- 7 Welstandscriteria woningbouw Oirschotseweg 94, gemeente Best, mei 2016
- 8 Nota Vooroverleg en Inspraak Bestemmingsplan 'Oirschotseweg 94, gemeente Best, mei 2016
- 9 Nota Zienswijze en ambtshalve wijzigingen bestemmingsplan 'Oirschotseweg 94', gemeente Best, april 2017

# 1 Inleiding

# 1.1 Aanleiding

Ter plaatse van het voormalige agrarische loonwerk- en grondverzetbedrijf aan de Oirschotseweg 94 worden 16 grondgebonden woningen gerealiseerd. Deze ontwikkeling maakt deel uit van een grotere ontwikkeling met de naam 'De Zessprong'. Plan 'De Zessprong' dient primair voor de verplaatsingen van enkele bedrijven vanuit elders uit de kern zodat daar woningbouw mogelijk wordt conform de BOR-afspraken. Secundair doel van het plan is de realisatie van enkele woningen.

Met de ruimtelijke ontwikkeling van 'De Zessprong' wordt vooruitgelopen op de woningbouwontwikkeling van Aarle. De belangrijkste reden voor de separate planvorming is het behoud en de versterking van de karakteristieke, cultuurhistorische waarde van het gebied rondom het kruispunt van wegen (de zessprong). Anderzijds wordt particulier woningbouwinitiatief gefaciliteerd binnen stringente (beeldkwaliteit)eisen en kunnen enkele lokale ondernemers, die planologisch gezien niet juist zijn gesitueerd, hun bedrijf aldaar hervestigen.

In 2005 is het concept-Masterplan Dijkstraten opgesteld. In dit plan zijn uitspraken gedaan over 'De Zessprong'. De belangrijkste ambitie is om in het gebied een hoogwaardig woon- en kleinschalig bedrijvenmilieu te creëren, vooruitlopend op de woningbouwontwikkeling van Aarle en passend in de bestaande karakteristieke omgeving. Teneinde de ruimtelijke kwaliteit en de onderlinge samenhang van de gebiedsontwikkeling te waarborgen, is in 2005 het beeldkwaliteitsplan 'De Zessprong' opgesteld.

Voorliggend bestemmingsplan heeft als doel te komen tot een juridische en planologisch kader voor de realisatie van 16 grondgebonden woningen op het perceel Oirschotseweg 94, als onderdeel van de totale ontwikkeling van het plan 'De Zessprong'.

Situering plangebied (rood omlijnd) als onderdeel van 'De Zessprong' (grijs gekleurd)

# 1.2 Plangebied

De locatie 'De Zessprong' ligt aan de noordwestzijde van de kern Best, ten westen van de spoorlijn Eindhoven-Tilburg/Den Bosch. Het gebied wordt globaal begrensd door de Kapelweg/St. Antoniusweg aan de noordzijde, de Broekstraat/Ringweg aan de oostzijde, de Oirschotseweg aan de zuidzijde en de westelijke begrenzing wordt gevormd door de achterste perceelsgrenzen van de woningen aan de St. Franciscusweg.

Het plangebied van voorliggend bestemmingsplan bevindt zich aan de zuidkant van 'De Zessprong' in een driehoekig gebied dat is ingeklemd tussen de Oirschotseweg aan de zuidkant, de St. Antoniusweg aan de oostkant en de St. Franciscusweg aan de westkant.

# 1.3 Vigerend bestemmingsplan

Voor het plangebied van dit bestemmingsplan vigeert het bestemmingsplan 'Heuveleind, Heivelden en de Zessprong' dat op 27 mei 2013 is vastgesteld door de gemeenteraad van Best.

In dit bestemmingsplan zijn de bestemmingsregels uit daarvoor geldende bestemmingsplan Buitengebied (vastgesteld op 23 augustus 1982, (gedeeltelijk) goedgekeurd op 25 januari 1984 en onherroepelijk geworden op 27 augustus 1987) en er is geen rekening gehouden van de ontwikkeling van 16 woningen.

Voor het plangebied vigeert de bestemming 'Bedrijf' en zijn er twee bedrijfswoningen aangeduid. Daarnaast is de dubbelbestemming 'Waarde-Archeologie 1' van toepassing.

Uitsnede vigerend bestemmingsplan 'Heuveleind, Heivelden en de Zessprong'

De voorgestane woningbouwontwikkeling past niet binnen het vigerend bestemmingsplan. Vanwege deze reden is het onderhavig bestemmingsplan opgesteld.

### 1.4 Bij het plan behorende stukken

Dit bestemmingsplan bestaat uit drie delen: een verbeelding waarop onder meer de bestemmingen in het plangebied zijn aangegeven, regels waarin de bouw- en gebruiksmogelijkheden voor de op de verbeelding vermelde bestemmingen zijn opgenomen en een toelichting waarin de achtergronden van het bestemmingsplan zijn beschreven. De verbeelding vormt samen met de regels het bindende deel van het bestemmingsplan. In de toelichting worden onder andere de keuzes die in het bestemmingsplan worden gemaakt nader gemotiveerd en verantwoord. Hierin staat ook beschreven wat het vigerende beleid inhoudt en met welke (milieu)planologische aspecten rekening is gehouden.

### 1.5 Leeswijzer

Na deze inleiding volgt een hoofdstuk waarin de huidige ruimtelijke/functionele situatie beschreven staat. In hoofdstuk 3 wordt een planbeschrijving gegeven en is aangegeven hoe het plan vertaald is naar voorliggend bestemmingsplan. In hoofdstuk 4 wordt het initiatief getoetst aan relevant provinciaal en gemeentelijk beleid. In hoofdstuk 5 wordt ingegaan op de milieuhygiënische en planologische aspecten met betrekking tot de ontwikkeling. Hoofdstuk 6 bevat een uiteenzetting van de inhoud van de bestemmingsregeling. Tenslotte wordt in hoofdstuk 7 de financiële haalbaarheid besproken en is een toelichting op de gevolgde procedures gegeven.

CroonenBuro5

# 2 Beschrijving bestaande situatie

Voor het opstellen van een bestemmingsplan is het van belang dat de uitgangssituatie, ofwel de bestaande situatie, goed in beeld wordt gebracht. In dit hoofdstuk volgt een beschrijving van deze situatie.

### 2.1 Ruimtelijke structuur

#### 2.1.1 'De Zessprong'

Het gebied 'De Zessprong' en de zuid-westzijde van Dijkstraten waren vóór de aanleg van de Ringweg één geheel. Het gebied was karakteristiek door zijn kleinschalige landelijke sfeer met smalle weggetjes met daarlangs op een haast informele wijze boerderijen en woningen. Deze karakteristieke sfeer en structuur zijn verbroken door de bouw van grotere bedrijven in het gebied en enkele jaren geleden door de aanleg van de Ringweg dwars door het gebied heen. Wanneer de gehele omgeving in ogenschouw wordt genomen valt op dat er verschillende linten/verbinden in noord-zuidrichting zijn. Als verbindingen in oost-westrichting fungeren vooral de Oirschotseweg en, op lokaal niveau, de Kapelweg die dwars door het gebied 'De Zessprong' heengaat.

In het gebied komen verschillende boomsoorten voor en er staat een diversiteit aan woon- en bedrijfsbebouwing. De bebouwing in en rond het gebied heeft een open karakter; er zijn overwegend vrijstaande woningen en bedrijfsgebouwen te vinden. Het type woningen dat in het gebied staan, zijn woonboerderijen met de lange gevel naar de straatzijde, bestaande uit één laag met een kap en (half)vrijstaande woningen uit de jaren '60-'70, bestaande uit twee bouwlagen met een kap. De bedrijfspanden, achter op de percelen gesitueerd, hebben een eenvoudige architectuur en hebben een hoogte van circa 4 tot 7 meter.

Locatie 'De Zessprong' heeft een groene uitstraling door de sterke relatie met het buitengebied. Typerend is de centraal gelegen open ruimte en de groene uitstraling van de straten door de begeleiding van groene bermen en bomen. Er lopen tevens diverse sloten door het gebied.

#### 2.1.2 Plangebied

Het plangebied ligt aan een belangrijke entree van Best en kent een oppervlakte van circa 4.200 m2. Ter plaatse is een voormalig agrarisch loonwerk- en grondverzetbedrijf gevestigd. Het bedrijf is niet meer operationeel maar de gebouwen zijn nog aanwezig. De (bedrijfs)woning bevindt zich in de zuidoosthoek van het perceel. De overige bebouwing betreffen opslagloodsen en zijn aan de oostzijde van het perceel rondom een verharde binnenplaats gesitueerd. Op het westelijke deel van het perceel vond open opslag plaats. Vanaf de Oirschotseweg wordt dit deel van het perceel aan het zicht onttrokken door een groene omheining. Zowel de woning als de voormalige bedrijfsbebouwing bestaan uit 1 tot 2 bouwlagen met een flauwe kap. Het perceel wordt voor gemotoriseerd verkeer ontsloten op de Oirschotseweg. Vanaf de St. Antoniusweg is het perceel ook voor voetgangers en fietsers te bereiken.

Luchtfoto plangebied (bron: www.bing.com, 2012)

Aanzichten perceel Oirschotseweg 94 vanaf de St. Antoniusweg (links) en Oirschotseweg (rechts). (bron:maps.google.nl)

### 2.2 Functionele structuur

#### 2.2.1 De Zessprong

Op dit moment zijn in het gebied 'De Zessprong' diverse functies aanwezig. Er is een mix aanwezig van woningen en kleinschalige bedrijven en er staat een gemeenschapshuis. De mix van woningen en bedrijven is met name aanwezig aan de zuidelijke rand van het gebied, aan de Oirschotseweg, die als invalsroute naar het centrumgebied van Best fungeert. Ook aan de St. Antoniusweg komt een menging van wonen en bedrijvigheid voor.

#### 2.2.2 Het plangebied

Ter plaatse van het plangebied was voorheen een agrarisch loonwerk- en grondverzetbedrijf met bedrijfswoning gevestigd. Zoals reeds in paragraaf 2.1.2 is beschreven, is het bedrijf niet meer operationeel. De opstallen zijn nog wel aanwezig.

# 3 Planbeschrijving

In dit hoofdstuk wordt aandacht geschonken aan de beoogde ontwikkeling binnen het plangebied. Het initiatief wordt beschreven, inclusief de inpassing in de directe omgeving. Tot slot wordt aangegeven hoe de vertaling naar het bestemmingsplan heeft plaatsgevonden.

### 3.1 Stedenbouwkundige opzet 'De Zessprong'

Het onderhavig plangebied maakt onderdeel uit van het totale gebied 'De Zessprong' dat inmiddels voor een groot deel is gerealiseerd. Het beeldkwaliteitsplan voor het totale gebied 'De Zessprong'' lag/ligt ten grondslag aan de ruimtelijke plannen voor het gebied en schrijft voor dat langs de St. Antoniusweg en de St. Franciscusweg het bestaande kleinschalige, landelijke karakter behouden dient te blijven. Hier is een woonmilieu gecreëerd met vrijstaande woningen op groene kavels als overgang naar het toekomstige gebied van Aarle. Eventueel zouden bestaande bedrijven nog geamoveerd kunnen worden.

Voorgeschreven is dat aan de Oirschotseweg woningen gezichtsbepalend dienen te zijn. Bedrijven zijn mogelijk, maar dienen achter de (dienst-) woningen te liggen.

In totaal zal 'De Zessprong' voor ongeveer een derde van het oppervlak uit bedrijventerrein (met dienstwoningen) en tweederde uit woningbouw bestaan. Het gaat om lichte bedrijvigheid, die het woonmilieu niet mag verstoren.

De bestaande straten St. Franciscusweg, St. Antoniusweg en Kapelweg vormen de basis van het gebied 'De Zessprong'. Een nieuwe ontsluiting vanaf de rotonde aan de Ringweg in zuidelijke richting vervuld samen met de Kapelweg, de belangrijkste ontsluitingsfunctie van 'De Zessprong' en ontsluit een groot deel van de bedrijven direct.

De bedrijven aan de nieuwe ontsluiting aan de oostzijde, evenwijdig aan de Ringweg hebben een representatief karakter gekregen. In de zuidoosthoek, aan de rotonde met de Oirschotseweg, is er door het plan van de Klompenfabriek een accent gecreëerd. De bebouwing in de zuidwesthoek van het plan Dijkstraten zal hier op reageren.

In het beeldkwaliteitsplan is voorgeschreven dat de gevels van de woningen aan de St. Antoniusweg per blok enigszins van elkaar dienen af te wijken, bijvoorbeeld door de kozijnen van een bepaalde roedeverdeling te voorzien (zoals ook bij de woningen langs de Oirschotseweg is gebeurd). Voor alle deuren aan de straatzijde geldt dat voor een uitvoering moet worden gekozen die qua beeld aansluit op de (Brabantse) landelijke omgeving.

#### 3.2 Stedenbouwkundige opzet plangebied

Met de aanpassing van het profiel van de Oirschotseweg is de intentie uitgesproken om de aanliggende bedrijvigheid te transformeren. Het doel daarbij is te komen tot een representatieve entree van Best met primair wonen en de mogelijkheid tot kleinschalige bedrijvigheid (milieucategorie 1 en 2). De ontwikkeling van de Klompenfabriek aan de overzijde van het plangebied is hieruit voortgevloeid. Ook de onderhavige ontwikkeling draagt bij aan het behalen van het gestelde doel.

Met de herontwikkeling van het plangebied vindt een ruimtelijke kwaliteitsslag plaats op een prominente locatie in Best. Ter plaatse is de bouw van 16 grondgebonden woningen voorzien. De 16 woningen worden gerealiseerd in de typologieën aaneengebouwd en twee-aaneen. De kavelgrootte varieert van circa 124 m2 tot circa 258 m2. De woningen bestaan uit één tot twee bouwlagen met kap en zijn georiënteerd op de St. Franciscusweg, de Oirschotseweg en de St. Antoniusweg.

In overeenstemming met het gemeentelijk woonbeleid is in het plan rekening gehouden met woningen voor de doelgroepen starters en senioren. De financiële haalbaarheid voor deze doelgroep legt een belangrijke claim op de mogelijkheden met betrekking tot de in het beeldkwaliteitsplan benoemde typologieën, desalniettemin is een gevelbeeld ontworpen dat goed passend is in het totale ensemble. De opgenomen typologieën zorgen voor een meer gevarieerd gevelbeeld wat als bijkomend voordeel heeft dat het geluid veroorzaakt door verkeer op de Oirschotseweg beter wordt geweerd.

De verschijningsvorm van de woningen sluit aan bij de overige woningen in de omgeving. De woningen zijn groepsgewijs vormgegeven en verschillen onderling vanwege hun kleurstelling, dakvorm (zadeldak of mansardekap) en detaillering. Door toepassing van een verspringende rooilijn wordt het dorpse karakter extra benadrukt. De woningen aan de Oirschotseweg zijn voorzien van een voortuin. In verband met verkeerslawaai is op de hoek Oirschotseweg/St. Antoniusweg en Oirschotseweg/St. Franciscusweg een tuinmuur nodig, de tuinmuur krijgt een groene aankleding.

Alle woningen hebben op het binnenterrein een eigen carport, met uitzondering van de meest noordelijke twee-onder-één-kapwoningen aan de St. Antoniusweg, deze hebben een garage. De overige parkeervraag wordt opgelost in het binnenterrein. Langs de Oirschotseweg zijn geen openbare parkeerplaatsen voorzien vanwege het doorgaande karakter van de weg. Het binnenterrein wordt aan de noordzijde omgeven door een bestaande haag.

Sfeerimpressies nieuwbouw (bron: Studie van Hees, 2016)

Inrichtingsplan bron: Studie van Hees, 8 november 2016)

#### 3.2.1 Functioneel

Binnen de grenzen van het plangebied worden uitsluitend grondgebonden woningen mogelijk gemaakt. De woonfunctie sluit goed aan op het uitgangspunt uit het beeldkwaliteitsplan dat aan de zijde van de Oirschotseweg woningen gezichtsbepalend moeten zijn.

# 3.3 Vertaling naar het bestemmingsplan

De woonkavels zijn bestemd als 'Wonen'. De woningen zijn groepsgewijs voorzien van een bouwvlak met een diepte van 10 of 12 meter, afhankelijk van de typologie uit het stedenbouwkundig ontwerp. Per bouwvlak is via de aanduiding 'maximum aantal wooneenheden' bepaalt hoeveel grondgebonden woningen er maximaal mogen worden gerealiseerd. Via de aanduiding 'bijgebouwen' is bepaald waar aan-, uitbouwen en bijgebouwen mogen worden opgericht. Via de aanduiding 'maximale goot- en bouwhoogte' zijn respectievelijk de maximale goot- en bouwhoogte opgenomen. Het stedenbouwkundig plan is leidend voor de invulling van de matrices. De carports zijn binnen de woonbestemming aangeduid als 'specifieke bouwaanduiding - carport'. Op de woonpercelen op de hoek St. Antoniusweg/Oirschotseweg en St. Franciscusweg/Oirschotseweg zijn tuinmuren bestemd als 'specifieke bouwaanduiding – tuinmuur'. Geregeld is dat ter plaatse, ten behoeve van afscherming tegen geluid door wegverkeer, een tuinmuur van 2 meter hoog gerealiseerd dient te worden met een massa van minimaal 20 kg/m2.

Het binnenterrein en de openbare toegangswegen zijn bestemd als 'Verkeer-Verblijfsgebied'.

# 4 Beleidskader

De voorgenomen ontwikkeling van het plangebied moet passen binnen het vigerend beleid. Voor de ontwikkeling en het plangebied zijn verschillende beleidsstukken relevant. Hierna zijn de belangrijkste bevindingen uit het beleid beschreven en wordt aangegeven hoe de ontwikkeling van het plangebied hierop inspeelt.

#### 4.1 Nationaal ruimtelijk beleid,

#### 4.1.1 Structuurvisie Infrastructuur en Ruimte

De Structuurvisie Infrastructuur en Ruimte (SVIR), die op 13 maart 2012 door de minister is vastgesteld, vormt de nieuwe, overkoepelende rijksstructuurvisie voor de ruimtelijke ontwikkeling van Nederland tot 2028, met een doorkijk naar 2040. In de SVIR 'Nederland concurrerend, bereikbaar, leefbaar en veilig' is de inhoud van een groot aantal beleidsstukken, waaronder de Nota Ruimte, de Nota Mobiliteit en diverse planologische kernbeslissingen, opgenomen.

Het rijksbeleid richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personenen goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap laat het Rijk, onder het motto 'decentraal wat kan, centraal wat moet', over aan provincies en gemeenten. Gemeenten krijgen daarbij de ruimte voor kleinschalige natuurlijke groei en voor het bouwen van huizen die aansluiten bij de woonwensen van mensen. Alleen in de stedelijke regio's rond de mainports Amsterdam en Rotterdam maakt het Rijk afspraken met decentrale overheden over de programmering van verstedelijking. Overige sturing op verstedelijking, zoals afspraken over binnenstedelijk bouwen, rijksbufferzones en doelstellingen voor herstructurering, laat het Rijk grotendeels los.

Het Rijk streeft naar een concurrerend, bereikbaar, leefbaar en veilig Nederland, doormiddel van een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. Om dit doel te bereiken, werkt het Rijk samen met andere overheden. In de SVIR zijn ambities tot 2040 en doelen, belangen en opgaven tot 2028 geformuleerd.

In totaal zijn 13 onderwerpen van nationaal belang benoemd, die bijdragen aan het realiseren van de drie hoofddoelen. Het betreft onder meer het borgen van ruimte voor de hoofdnetwerken (weg, spoor, vaarwegen, energievoorziening, buisleidingen), het verbeteren van de milieukwaliteit, ruimte voor waterveiligheid, een duurzame zoetwatervoorziening en klimaatbestendige stedelijke ontwikkeling, ruimte voor behoud van unieke cultuurhistorische en natuurlijke kwaliteiten, ruimte voor een nationaal netwerk voor natuur en ruimte voor militaire terreinen en activiteiten.

De SVIR bevat een kaart waarop de nationale ruimtelijke hoofdstructuur is weergegeven. De kaart bevat een samenvatting van de nationale belangen, waarvoor het Rijk verantwoordelijk is. Op de kaart is op hoofdlijnen aangegeven welke gebieden en structuren van nationaal belang zijn bij de geformuleerde rijksdoelen rond concurrentiekracht, bereikbaarheid en leefbaarheid en veiligheid.

Het projectgebied is onderdeel van de nationale ruimtelijke hoofdstructuur in de stedelijke regio Brainport Zuidoost Nederland-Geleen, met een concentratie van topsectoren. Het doel van dit nationaal belang is de ontwikkeling van een excellente ruimtelijkeconomische structuur van Nederland door een aantrekkelijk vestigingsklimaat en goede internationale bereikbaarheid van de stedelijke regio's met een concentratie van topsectoren te realiseren.

#### 4.1.2 Realisatie (Barro en Bro)

Voor het juridisch borgen van de nationale belangen uit de SVIR heeft het Rijk, op basis van de Wet ruimtelijke ordening (Wro), twee besluiten waarmee dat mogelijk is. Deze twee besluiten zijn verschillend van aard (beleidsmatig versus procesmatig).

Het Besluit algemene regels ruimtelijke ordening (Barro). Dit geeft de juridische kaders die nodig zijn om het geldende ruimtelijk rijksbeleid te borgen. Het Besluit ruimtelijke ordening (Bro). Het Bro stelt vanuit de rijksverantwoordelijkheid voor een goed systeem van ruimtelijke ordening juridische kaders aan de processen van ruimtelijke belangenafweging en besluitvorming bij de verschillende overheden.

De ladder van duurzame verstedelijking is inmiddels opgenomen in het Bro. (art. 3.1.6). De ladder voor duurzame verstedelijking en de proces eisen voor goed ontwerp en aandacht voor de waterhuishouding (watertoets), het milieu en het cultureel erfgoed zijn allen geborgd in het Bro.

Nationaal belang 13 vraagt om een zorgvuldige afweging en transparante besluitvorming bij alle ruimtelijke en infrastructurele besluiten. Dit moet met behulp van de ladder van duurzame verstedelijking worden onderbouwd. In paragraaf 4.2.2 vindt de toetsing aan deze ladder plaats.

#### 4.1.3 Conclusie

Het voorliggend initiatief is niet van invloed op de opgenomen nationale belangen. Aanvullende maatregelen hoeven derhalve niet getroffen te worden.

# 4.2 Provinciaal beleid

#### 4.2.1 Structuurvisie Provincie Noord-Brabant

De Structuurvisie ruimtelijke ordening Noord-Brabant (SVRO) bevat de hoofdlijnen van het provinciaal ruimtelijk beleid tot 2025 (met een doorkijk naar 2040). Sinds de vaststelling van de SVRO op 1 oktober 2010 zijn door Provinciale Staten diverse besluiten genomen die tot een verandering hebben geleid in de provinciale rol en sturing en het provinciaal beleid. Vanuit de provincie Noord-Brabant is derhalve besloten om de SVRO te actualiseren. Er is hierbij een bewuste keuze gemaakt om niet een geheel nieuwe visie op te stellen. Dit omdat de bestaande structuurvisie recent is vastgesteld en de visie en sturingsfilosofie voor het overgrote deel nog actueel zijn. Er vindt slechts op onderdelen bijsturing plaats welke zijn doorvertaald in de structuurvisie ruimtelijke ordening – partiële herziening 2014, welke op 7 februari 2014 door Provinciale Staten is vastgesteld.

De structuurvisie is bindend voor het ruimtelijk handelen van de provincie Noord-Brabant en vormt de basis voor de wijze waarop de provincie de instrumenten inzet die de Wet ruimtelijke ordening biedt. De SVRO gaat in op de ruimtelijke kwaliteiten van de provincie Noord-Brabant. Mens, markt en milieu zijn binnen de provincie in evenwicht. Daarom kiest de provincie in haar ruimtelijke beleid tot 2025 voor de verdere ontwikkeling van gevarieerde en aantrekkelijke woon-, werk- en leefmilieus en voor een kennisinnovatieve economie met als basis een klimaatbestendig en duurzaam Brabant. Het principe van behoud en ontwikkeling van het landschap is in de structuurvisie de 'rode' draad die de ruimtelijke ontwikkelingen stuurt. De provincie wil het contrastrijke Brabantse landschap herkenbaar houden en verder versterken. Daarom wordt ingezet op de ontwikkeling van robuuste landschappen, een beleefbaar landschap vanaf het hoofdwegennet en behoud en versterking van aanwezige landschapskwaliteiten.

De ruimtelijke belangen en keuzes zijn in vier ruimtelijke structuren geordend: de groenblauwe structuur, het landelijk gebied, de stedelijke structuur en de infrastructuur. Binnen deze structuren worden de belangrijkste maatschappelijke ontwikkelingen opgevangen. Samen vormen deze structuren de provinciale ruimtelijke structuur. De structuren geven een hoofdkoers aan: een ruimtelijk ontwikkelingsperspectief voor een combinatie van functies. Maar ook waar functies worden uitgesloten of welke randvoorwaarden de provincie aan functies stelt. Binnen de structuren is ruimte voor regionaal maatwerk.

Binnen de stedelijke structuur worden twee ontwikkelingsperspectieven onderscheiden:

- stedelijk concentratiegebied (stedelijke regio's): in het stedelijk concentratiegebied, inclusief de bijbehorende zoekgebieden voor verstedelijking, wordt de bovenlokale verstedelijkingsbehoefte opgevangen. Enerzijds om de steden voldoende draagvlak te geven voor hun functie als economische en culturele motor, anderzijds om het dichtslibben van het landelijk gebied tegen te gaan;
- overig stedelijk gebied (landelijke regio's): het overig stedelijk gebied, met de bijbehorende zoekgebieden voor verstedelijking, voorziet in de opvang van de lokale verstedelijkingsbehoefte. Grootschalige verstedelijking is ongewenst en voor woningbouw geldt het principe 'bouwen voor migratiesaldo-nul'.
Bij de opvang van de verstedelijkingsbehoefte wordt het accent sterker verlegd van nieuwe uitleg naar het bestaand stedelijk gebied, door in te zetten op herstructurering en onderhoud. Beheer en (her)ontwikkeling van de bestaande voorraad vragen specifieke aandacht. Er wordt ingezet op zorgvuldig ruimtegebruik door de ruimte binnen het bestaand bebouwd gebied zo goed mogelijk te benutten. Hierbij dient rekening te worden gehouden met de gebiedskenmerken en kwaliteiten van de omgeving.

Voor de gemeente Best is het ontwikkelingsperspectief 'stedelijk concentratiegebied' van toepassing. Op de 'Structurenkaart' van de SVRO ligt het plangebied in het Structuurvisiegebied 'Stedelijk concentratiegebied'. Binnen de gebieden die zijn aangewezen als stedelijk concentratiegebied wordt het merendeel van de verstedelijkingsopgave opgevangen.

Uitsnede Structurenkaart SVRO en legenda (Provincie Noord-Brabant, 2014).

#### Conclusie

Zoals weergegeven op de Structurenkaart ligt het plangebied in de stedelijke structuur en specifiek het stedelijk concentratiegebied. Het provinciaal beleid voor dit gebied is erop gericht om de bouwopgave voor wonen en werken zoveel mogelijk binnen het bestaand stedelijk gebied te realiseren. Zowel in de stedelijke als de landelijke regio's moet het accent liggen op inbreiden en herstructureren. Hieraan wordt voldaan aangezien een voormalig bedrijfsperceel ruimte gaat bieden aan 16 grondgebonden woningen.

#### 4.2.2 Verordening Ruimte 2014

In de Wet ruimtelijke ordening (Wro) is vastgelegd hoe de bevoegdheden op het gebied van ruimtelijke ordening zijn verdeeld tussen rijk, provincies en gemeenten. De provincie kan door middel van een planologische verordening regels formuleren waarmee gemeenten bij het opstellen van ruimtelijke plannen rekening moeten houden. De provincie Noord-Brabant heeft hiertoe de Verordening ruimte opgesteld.

De Verordening ruimte is op 17 december 2010 vastgesteld en op 1 maart 2011 in werking getreden. Hierbij heeft naar aanleiding van de structuurvisie ruimtelijke ordening – partiële herziening 2014 eveneens een herziening van de Verordening ruimte plaatsgevonden. In de Verordening ruimte 2014 zijn regels opgenomen waarvan de provincie het belangrijk vindt dat die door iedere gemeente worden toegepast bij ruimtelijke besluiten. Hierbij is geprobeerd om (verdere) vereenvoudigingen door te voeren. Daarnaast zijn er ook inhoudelijke wijzigingen doorgevoerd. Deze zijn direct terug te voeren op de partiële herziening 2014 van de Structuurvisie ruimtelijke ordening.

Op de kaarten behorende bij de Verordening ruimte is de projectlocatie gelegen in het bestaand stedelijk gebied en is de aanduiding 'bestaande stedelijk gebied, stedelijk concentratiegebied' van toepassing. In de overige artikelen zijn geen relevante regels opgenomen met betrekking tot de voorgestane ontwikkeling van het projectgebied. Hierna wordt nader ingegaan op de, voor het planvoornemen, relevante aspecten:

Op grond van artikel 3.1 lid 1 van de Verordening ruimte 2014 moet de toelichting van een bestemmingsplan een verantwoording bevatten dat het plan bijdraagt aan de ruimtelijke kwaliteit van het gebied en de omgeving en dat toepassing is gegeven aan het principe van zorgvuldig ruimtegebruik. Het principe van zorgvuldige ruimtegebruik is in artikel 3.1 lid 2 verder uitgewerkt.

Voor ontwikkelingen binnen het bestaand stedelijk gebied betekent dit dat uitbreiding van het op grond van het geldende bestemmingsplan toegestane ruimtebeslag slechts is toegestaan als financiële, juridische of feitelijke mogelijkheden ontbreken om de ruimtelijke ontwikkeling binnen het toegestane ruimtebeslag te doen plaatsvinden.

De voorgestane ontwikkeling voldoet aan het bepaalde in artikel 3.1 van de Verordening ruimte 2014. Het plan heeft betrekking op de herbestemming van een bedrijfsperceel tot enkele woonpercelen binnen een bestaande woonwijk. Er is sprake van een logische stedenbouwkundige invulling binnen bestaand stedelijk gebied.

Op grond van de Verordening ruimte hebben gemeenten binnen het 'bestaand stedelijk gebied' de beleidsvrijheid om deze afweging te maken. De bebouwing die op grond van het onderhavig bestemmingsplan mogelijk wordt gemaakt is in ruimtelijk opzicht goed inpasbaar op deze locatie. Het provinciaal beleid staat intensivering van het gebruik en de bebouwing op deze locatie in het bestaand stedelijk gebied dus niet in de weg.

Daarnaast moet voor iedere ontwikkeling toepassing worden gegeven aan artikel 3.1.6 van het Besluit ruimtelijke ordening (ladder voor duurzame verstedelijking). Artikel 3.1.6 van het Besluit ruimtelijke ordening is als volgt geformuleerd:

De toelichting bij een bestemmingsplan dat een nieuwe stedelijke ontwikkeling mogelijk maakt, voldoet aan de volgende voorwaarden:

- a. er wordt beschreven dat de voorgenomen stedelijke ontwikkeling voorziet in een actuele regionale behoefte;
- b. indien uit de beschrijving, bedoeld in onderdeel a, blijkt dat sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins, en;
- c. indien uit de beschrijving, bedoeld in onderdeel b, blijkt dat de stedelijke ontwikkeling niet binnen het bestaand stedelijk gebied van de betreffende regio kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld.

De voorgestane ontwikkeling past binnen het woningbouwprogramma van de gemeente Best dat regionaal is afgestemd. Hiermee wordt voldaan aan de eerste trede van de 'ladder voor duurzame verstedelijking'. De ontwikkeling vindt plaats binnen het 'bestaand stedelijk gebied' en past daardoor ook binnen de tweede trede; toetsing aan de derde trede is derhalve niet noodzakelijk.

#### 4.2.3 Conclusie

Het voorliggend initiatief past binnen de uitgangspunten zoals geformuleerd in het provinciaal beleid.

# 4.3 Gemeentelijk beleid

#### 4.3.1 Toekomstvisie 2020

De gemeenteraad van Best heeft de Toekomstvisie 2020 'Best, dorp van formaat, bouwt aan de toekomst' vastgesteld. Deze toekomstvisie dient als referentiekader voor beslissingen over de ontwikkeling van Best. Het is een kader dat houvast geeft aan politiek, bestuur, inwoners en bedrijfsleven. De visie doet uitspraken op sociaalmaatschappelijk, economisch en ruimtelijk gebied voor de periode tot 2020.

Centraal uitgangspunt van deze toekomstvisie is dat de bestaande kwaliteiten van Best behouden of waar noodzakelijk en haalbaar versterkt moeten worden. Het doel is om inwoners en bezoekers blijvend een vertrouwde en veilige omgeving te bieden waarin zij kunnen wonen, werken en verblijven. Karakteristiek zijn het dorpse en groenstedelijke woonmilieu en de grote sociale cohesie en participatie in het maatschappelijk leven.

De opgave in de periode 2020 wordt als volgt verwoord: 'Best moet zichzelf en herkenbaar blijven, de karakteristieke kwaliteiten moeten blijven bestaan. Gezien de omvang van de veranderingen is dat niet vanzelfsprekend. Er moet gericht gestuurd worden. Het aanbrengen van samenhang is daarbij cruciaal.'

De uitgangspunten voor de toekomstige ontwikkeling van Best luiden als volgt:

- Best kiest voor een regionale opgave met behoud van eigen identiteit.
- Best kiest voor kwalitatieve groei met behoud en versterking van sociaalmaatschappelijke instellingen.
- Best kiest voor het benutten van economische potenties met een nadruk op het creëren van diversiteit en betrokkenheid.
- Best kiest voor behoud en versterking van de karakteristieke ruimtelijke structuur.

Voor de woningbouw in de planperiode is met name aandacht nodig voor de doelgroepen starters en senioren. Aandacht voor kwaliteit en ontwerp is bij alle woningbouwprojecten van belang. Schaal en maat, diversiteit en inpassing in het landschap spelen een centrale rol in het realiseren van een herkenbare en authentieke woonomgeving.

#### Conclusie

Met de onderhavige ontwikkeling wordt vormgegeven aan het uitgangspunt om te kiezen voor behoud en versterking van de karakteristieke ruimtelijke structuur. Het initiatief sluit derhalve aan op de toekomstvisie 2020. Daarbij omvat het initiatief ook sociale woningen.

#### 4.3.2 Structuurvisie Best 2030

De Structuurvisie Best 2030 is op 9 mei 2011 vastgesteld door de gemeenteraad. De structuurvisie schetst een toekomstbeeld van de gemeente Best tot 2030 en bestaat uit twee delen. In Deel A (structuurvisie) is een visie geformuleerd op het plangebied, bestaande uit een ontwikkelingskader (bestaand en nieuw beleid) en een droombeeld voor de lange termijn. Deze visie vormt een ruimtelijk casco voor concrete projecten en plannen en fungeert enerzijds als afwegingskader en anderzijds als inspiratiekader voor ruimtelijke ontwikkelingen. Deel B bevat het ruimtelijk programma voor de korte en middellange termijn en een uitvoeringsprogramma waarin concrete projecten en plannen zijn benoemd. Deel B wordt periodiek geactualiseerd.

De gemeente Best behoort tot de stedelijke regio Eindhoven-Helmond. Een gedeelte van de gemeente behoort daarnaast tot het Groene Woud, het grootste aaneengesloten natuurgebied van Noord-Brabant. Hierdoor bevindt de gemeente zich in het spanningsveld tussen 'rode' en 'groene' functies; een spanningsveld dat steeds groter wordt omdat het contrast tussen steden, dorpen en groengebieden steeds groter wordt. Op basis van een inventarisatie en analyse van de bestaande situatie en het vigerende beleid zijn een kaartbeeld van de ruimtelijke structuur en een beleidskaart vervaardigd. Op basis van deze analyse is een visie op hoofdlijnen geformuleerd. Van belang is met name dat Best een zelfstandig dorp wil blijven, dat meer is dan een buitenwijk van Eindhoven. Best wil groeien naar een gemeente met maximaal 34.000 inwoners. Om dit te bereiken zijn de geplande (grootschalige) woningbouwlocaties (Dijkstraten, Schutboom en Steegsche Velden) in combinatie met de overige 'harde' en 'zachte' plannen (zowel binnen als buiten het bestaand stedelijk gebied) voldoende.

Ruimtelijk Fundament met globale aanduiding plangebied (Structuurvisie Best 2030)

In de Structuurvisie is een kaartbeeld 'Ruimtelijk Fundament' opgenomen, waarin de toekomstvisie voor de gemeente Best is geformuleerd. Het woongebied van het plangebied van voorliggend bestemmingsplan ligt is in het 'Gebied voor dorpsuitbreiding'.

Met andere gemeenten in de regio (BOR (Bestuurlijk Overleg Rand)-gemeenten) heeft Best afgesproken om vanaf 2010 een gedeelte van de Eindhovense woningbehoefte op te vangen. In de deze afspraken staat een netto bouwtaak voor circa 2.600 woningen tot 2020. Voor de periode 2020-2030 worden circa 1.500 woningen voorzien. Een deel hiervan wordt gerealiseerd in reeds bekende uitbreidingslocaties, die in deze structuurvisie zijn aangeduid als 'Gebied voor dorpsuitbreiding'. Deze gebieden komen als eerste in aanmerking om te worden getransformeerd van onbebouwd gebied naar bebouwd gebied in de vorm van wonen en daarbij horende voorzieningen. Bij de inrichting van ruimtelijke plannen moet rekening worden gehouden met de kwaliteiten en structuren in het gebied en de omgeving. De natuurlijke ondergrond en de historisch gegroeide structuur van Best dienen te worden meegenomen bij de planvorming. Het programma moet gerealiseerd worden binnen de maat en schaal van het landschap.

#### Conclusie

De voorgestane ontwikkeling past binnen de uitgangspunten van de Structuurvisie omdat er een bijdrage wordt geleverd aan de woningbouwtaak van de gemeente Best in één van de gebieden die is aangewezen als 'gebied voor dorpsuitbreiding'.

#### 4.3.3 Woonbeleid

#### Categorie aanwijzing artikel 19, lid 2 WRO

In het onderhavige bestemmingsplan wordt de nieuwbouw van 16 woningen mogelijk gemaakt. Bij besluit van 15 juli 2008 heeft Gedeputeerde Staten van Noord-Brabant het college van burgemeester en wethouders een categorieaanwijziging als bedoeld in artikel 19, lid 2 van de Wet op de Ruimtelijke Ordening (WRO) verleend voor de bouwen gebruiksmogelijkheden voor de locatie. De uitgangssituatie destijds was de realisatie van 15 woningen.

Met het plan worden de huidige verouderde bedrijfsopstallen en -woning gesaneerd, waarna het perceel wordt herontwikkeld met 16 woningen. In lijn met het woonbeleid van de gemeente Best omvat het initiatief naast vrije sector- (middensegment) ook sociale woningen met de regionaal vastgestelde maximale koopprijs. Om de voorgestane herontwikkeling financieel-economisch rendabel te maken, kan echter niet worden volstaan met de realisatie van vijftien woningen. Bij brief d.d. 14 juli 2009 heeft de gemeente Best Gedeputeerde Staten van Noord-Brabant verzocht de categorieaanwijzing zodanig te mogen interpreteren dat er 18 woningen mogelijk worden gemaakt. Bij brief d.d. 17 juli 2009 heeft Gedeputeerde Staten van Noord-Brabant aangegeven van mening te zijn dat de verhoging van het aantal woningen past in het provinciale beleid dat onder meer gericht is op intensief ruimtegebruik. De realisatie van 18 woningen past binnen de categorieaanwijzing. Het aantal van 18 woningen is opgenomen in de plancapaciteit van de gemeente Best. Overigens is uiteindelijk besloten het bouwprogramma terug te brengen tot 16 woningen.

#### Woonvisie

In november 2008 is de woonvisie vastgesteld. De woonvisie 2008 gaat uit van een bevolkingsgroei van 29.000 inwoners in 2007 naar 35.000 in 2021, waarbij de woningvoorraad zal groeien van 11.400 woningen in 2007 naar 15.400 woningen in 2021, bij een gemiddelde woningbezetting van 2,27.

Vervolgens zijn deze cijfers bijgesteld door de provinciale prognoses van november 2008 en de bijgestelde BOR-afspraken (BSGE-convenant) gemaakt in regionaal verband vastgelegd in het regionaal woningbouwprogramma 2010-2020 (december 2009). Naast dat er is vastgelegd hoeveel woningen er worden gebouwd is tevens de verhouding sociaal-vrije sector vastgelegd. Het percentage sociaal loopt terug van 30% in 2015 naar 25% in 2020.

In het raadsvoorstel 'Gemeente Best: 32.000 of 34.000 inwoners?' (februari 2010) zijn deze veranderingen uiteengezet en verwerkt in de volgende cijfers voor 2020 en 2030.

|                  | 2009 / 2010 | 2020   | 2030   | Totale toename<br>2010-2030 |
|------------------|-------------|--------|--------|-----------------------------|
| Aantal woningen  | 11.617      | 14.253 | 15.840 |                             |
| Toename woningen |             | 2.636  | 1.587  | 4.223                       |
| Woningbezetting  | 2,5         | 2,3    | 2,15   |                             |
| Aantal inwoners  | 29.017      | 32.782 | 34.056 |                             |
| Toename inwoners |             | 3.765  | 1.274  | 5.039                       |

De eerder aangenomen groei in de woonvisie 2008 van 4000 woningen extra in 2021 is nu uitgesmeerd over een langere periode tot 2030.

#### Actuele projectplanning 2012/2021

De hierna opgenomen tabel omvat de actuele projectenplanning van de gemeente Best. Dit zijn alle projecten die momenteel door gemeente in exploitatie zijn genomen, volgens een planning in de respectievelijke grondexploitaties zoals vervat in de tabel. Op deze projecten zijn daarnaast doorgaans ontwikkelcontracten van toepassing en alle projecten worden derhalve door gemeente Best als harde plancapaciteit opgevat.

| scenario 1.             | 2012/2021 | Totaal |     |     |     | 2012  2013  2014  2015  2016  2017  2018  2019  2020  2021  2022  2024  2025 |     |     |     |     |     |     |     |     |     |    |
|-------------------------|-----------|--------|-----|-----|-----|------------------------------------------------------------------------------|-----|-----|-----|-----|-----|-----|-----|-----|-----|----|
| Dilkstraten             | 673       | 673    |     | 167 | 95  | 165                                                                          | 138 | 108 |     |     |     |     |     |     |     |    |
| Steegsche Velden oost a | 200       | 200    | 20  | 60  | 80  | 40                                                                           |     |     |     |     |     |     |     |     |     |    |
| Steegsche Velden oost b | 54        | 54     |     |     |     |                                                                              | 27  | 27  |     |     |     |     |     |     |     |    |
| Aarle                   | 777       | 1154   |     |     |     |                                                                              |     | 117 | 170 | 170 | 170 | 150 | 100 | 100 | 100 | 77 |
| Centrumplan             | 37        | 37     |     |     | 19  | 18                                                                           |     |     |     |     |     |     |     |     |     |    |
| Schutboom               | 94        | 94     | 10  | 50  | 34  |                                                                              |     |     |     |     |     |     |     |     |     |    |
| Broekstraat             | 9         |        | 5   |     |     |                                                                              |     |     |     |     |     |     |     |     |     |    |
| Molenstraat             | 98        | 98     |     | 28  | 50  | 20                                                                           |     |     |     |     |     |     |     |     |     |    |
| Totaal Grex             | 1942      | 2319   | 35  | 309 | 278 | 243                                                                          | 165 | 252 | 170 | 170 | 170 | 150 | 100 | 100 | 100 | 77 |
| Marktrumte              | 1950      | 1950   | 195 | 195 | 195 | 195                                                                          | 195 | 195 | 195 | 195 | 195 | 195 |     |     |     |    |

Deze grondexploitatie-opzetten omvatten momenteel 1.942 woningen voor een 10 jaars periode.

Op 9 oktober 2012 heeft de gemeente Best de notitie 'Doseren en prioriteren van nieuwe woningbouwinitiatieven' vastgesteld. Hierin wordt door de gemeente het 'nee, tenzij principe' gehanteerd ten aanzien van nieuwe initiatieven. Dit betekent dat slechts ontwikkelingen die passen in de beleidsambities, kwalitatief aansluiten bij de behoefte in Best en positief scoren op volkshuisvestelijke en ruimtelijke aspecten doorgang vinden. Hierbij worden ondermeer initiatieven positief beoordeeld die bijdragen aan het behoud van monumenten in de gemeente Best.

Op 25 maart 2013 heeft de gemeenteraad een besluit genomen omtrent het faseren en doseren van woningbouwinitiatieven. In dit verband heeft de raad besloten uit te gaan van een scenario waarbij de komende 10 jaar in totaal 1.600 woningen worden gerealiseerd (dit was 2.636), hetgeen in de grondexploitatie opnieuw een afboeking tot gevolg had (5,9 miljoen). Het programma van 1.600 woningen is opgebouwd uit 1.275 door gemeente in exploitatie genomen woningen en nog eens 462 woningen in particulier initiatief. Bij dit particuliere initiatief wordt rekening gehouden met een planuitval van 30%, waarmee de feitelijke particuliere productie uit zal komen op circa 325. Het voorliggende plan Oirschotseweg 94 is opgenomen in de lijst particuliere initiatieven die doorgang kunnen vinden.

#### Conclusie

De voorgestane realisatie van 16 grondgebonden woningen is opgenomen in de plancapaciteit van de gemeente Best en past binnen de regionale bouwafspraken conform het in het Regionaal Ruimtelijk Overleg (RRO) afgestemde woningbouwprogramma. Daarbij is er sprake van een te boeken ruimtelijke kwaliteitswinst aangezien een bedrijf plaatsmaakt voor woningbouw. Er is geen sprake van strijdigheid met het woonbeleid.

#### 4.3.4 Gemeentelijk Verkeer- en Vervoersplan (GVVP)

Door de gemeente Best is in februari 2008 het 'Gemeentelijk Verkeers- en Vervoerplan' vastgesteld. De centrale doelstelling van dit verkeersplan is:

- het verbeteren van de verkeersveiligheid;
- het handhaven en waar nodig het verbeteren van de bereikbaarheid;

— het handhaven en daar waar nodig verbeteren van de kwaliteit van het (leef)milieu. Het GVVP is opgedeeld in drie deelnota's; de Inventarisatienota, de Beleidsnota en de Uitvoeringsnota. In de Beleidsnota wordt beschreven waar de gemeente Best naar toe wil.

De volgende relevante beleidsdoelen worden gesteld:

- Doorgaand autoverkeer dient zo veel mogelijk gebruik te maken van de daarvoor bedoelde wegen. Sluipverkeer wordt waar mogelijk tegengegaan. De wegencategorisering biedt hiervoor de basis.
- Te reconstrueren wegen worden conform de Duurzaam Veilig-principes heringericht (de wegencategorisering biedt hiervoor de basis).
- Beperkt inzetten op optimalisering van verblijfsgebieden, enkel wat betreft schoolomgevingen en te reconstrueren wegen. De veiligheidswinst (verlaging van het aantal slachtoffers) is in verblijfsgebieden immers beperkt.
- Het verbeteren van de parkeersituatie, waarbij het uitgangspunt is dat een tekort aan parkeerplaatsen in een straat niet leidt tot minder geparkeerde voertuigen, maar tot parkeren op plaatsen waar dat niet is toegestaan. Dit betekent niet dat iedereen voor de deur moet kunnen parkeren, uitgezonderd gehandicapten. Daar waar de verkeersveiligheid in het geding is dienen oplossingen gezocht te worden.
- Parkeren bij nieuwe functies: uitgangspunt hanteren CROW-richtlijnen.

De aan het plangebied grenzende Oirschotseweg is aangewezen als gebiedsontsluitingsweg type II. De maximum snelheid ter plaatse is 50 km/uur. De Oirschotseweg ter plaatse vervult met name een verkeersfunctie waar prioriteit gegeven wordt aan doorstromen en het ontsluiten van gebieden en wegen met een verblijfsfunctie en waar prioriteit gegeven wordt aan het bieden van toegangen tot straten en percelen.

De gebiedsontsluitingswegen binnen de bebouwde kom vormen de verbinding tussen de gebiedsontsluitingswegen buiten de bebouwde kom en de verblijfsgebieden. Dit dient op een zodanig logische wijze te gebeuren dat er logische routes ontstaan.

#### Conclusie

De voorgestane ontwikkeling past binnen de uitgangspunten van het GVVP. Het bouwplan voldoet namelijk aan de vastgelegde parkeernorm van 1,7 parkeerplaatsen per woning. Deze norm is overeenkomstig hetgeen is bepaald in de Nota parkeernormen (zie paragraaf 4.3.5). Daarbij wordt het plangebied niet direct ontsloten op de Oirschotseweg en aan de zijde van de Oirschotseweg worden geen parkeerplaatsen gerealiseerd. Door de onderhavige ontwikkeling wordt de stroomfunctie van de Oirschotseweg niet belemmerd.

#### 4.3.5 Nota parkeernormen 2015

In 2011 heeft de gemeenteraad de Nota Parkeernormen vastgesteld. Deze nota is gebaseerd op de CROW parkeerkencijfers. In 2012 heeft het CROW de parkeerkencijfers geactualiseerd. Op 3 november 2014 heeft de gemeente Best een actuele nota vastgesteld waardoor is aangesloten op de meest recente parkeerkencijfers, welke beter dan de oude kencijfers aansluiten op de recente ontwikkelingen in automobiliteit.

De nota heeft als doel om de toepassing van de parkeernormen inzichtelijker te maken. Bij burgers, bedrijven en ontwikkelaars moet helder zijn hoe zij invulling kunnen geven aan parkeren. Ook juridisch dient de invulling van de parkeernormen gewaarborgd te zijn. Deze eenduidigheid dient ook een hoger doel, namelijk een leefbare en bereikbare gemeente. Essentieel zijn daarbij de volgende uitgangspunten:

- 1. De parkeernormen moeten een positieve invloed hebben op de leefbaarheid en bereikbaarheid van de gemeente Best;
- 2. Elke initiatiefnemer van (bouw)plannen is verantwoordelijk voor het realiseren van de eigen parkeeroplossing;
- 3. Een bouwinitiatief of wijziging van een functie van een locatie mag geen parkeerproblemen in de openbare ruimte veroorzaken c.q. vergroten;

- 4. De Nota parkeernormen is van toepassing op toekomstige ruimtelijke plannen binnen de gemeente Best, daar waar het betreft nieuwbouw, verbouw, uitbreiding of wijziging van functie. Dus niet op bestaande situaties.
#### Conclusie

Met het opstellen van de parkeerbalans (zie paragraaf 5.7) is rekening gehouden met de uitgangspunten uit de Nota parkeernormen. Ook is in de regels opgenomen dat er moet worden voldaan aan de Nota parkeernormen welke is opgenomen als bijlage bij de regels. Geconcludeerd kan worden dat door het onderhavige initiatief de parkeerdruk in de omgeving niet onevenredig toeneemt.

#### 4.3.6 Groenbeleidsplan

Op 10 december 2012 is het geactualiseerde Groenbeleidsplan (oorspronkelijke nota uit 2004) vastgesteld. Deze beleidsnota heeft tot doel richting te geven aan de ontwikkelingen en het beheer van het openbaar groen in de gemeente. Het plan geeft de visie op groen weer voor nieuwe ontwikkelingen en het bestaande groen.

Er zijn 5 centrale doelstellingen geformuleerd:

- 1 Sfeer en imago van de gemeente gestalte geven.
- 2 Verbindende factor van groen benadrukken.
- 3 Gebruik en waarden van het groen op elkaar afstemmen.
- 4 Gebruikers te betrekken bij de openbare ruimte.
- 5 Afwegingen maken tussen de waarde / functie van groen en andere claims op de ruimte

Het Groenbeleidsplan vormt het kader voor de ontwikkelingen in de komende jaren. Specifieke locaties of onderwerpen worden nader uitgewerkt in projectmatige of thematische uitwerkingsplannen.

#### Conclusie

De onderhavige locatie betreft op zichzelf een inbreidingslocatie. Ter plaatse van het voormalige agrarische loonwerk- en grondverzetbedrijf aan de Oirschotseweg 94 worden 16 grondgebonden woningen gerealiseerd. In de huidige situatie is in het plangebied geen waardevol groen aanwezig. De bomenstructuren die onderdeel uitmaken van de omliggende wegprofielen blijven behouden. Door de onderhavige ontwikkeling gaan er derhalve geen waardevolle groenstructuren verloren waardoor er geen strijdigheid is met de uitgangspunten uit het Groenstructuurplan.

#### 4.3.7 Beleidsplan Archeologische monumentenzorg

Op 21 maart 2011 heeft de gemeenteraad het beleidsplan Archeologische Monumentenzorg 'Ondersteboven. Archeologie in Best' vastgesteld.

Uitgangspunten van het gemeentelijk archeologiebeleid zijn:

- De bekende archeologische waarden en verwachtingen worden zoveel mogelijk ontzien. In de gebieden waar kans is op de aanwezigheid van belangrijke waarden/verwachtingen, wordt hier vroegtijdig rekening mee gehouden, zodat bouwprojecten e.d. het erfgoed zo min mogelijk schaden;
- Archeologie mag geen belemmering zijn voor ontwikkeling en gebruik van de grond, om welke reden werkzaamheden wegens onvoldoende vooronderzoek ook niet vertraagd mogen worden door onverdachte vondsten;
- Waar dat kan moet archeologisch onderzoek leiden tot kwaliteitsvolle beeldvorming en kennisvermeerdering over het verleden van de gemeente Best. Deze beeldvorming moet tevens toegankelijk zijn voor de inwoners/publiek;
- De bijbehorende archeologische beleidskaart wordt overgenomen op de verbeelding van het bestemmingsplan.

Conform de archeologische beleidskaart betreft het plangebied een gebied in categorie 3 met hoge verwachting (historische linten). Gebieden in de categorie 3 betreffen de oude en de vermoedelijk nog oudere verschoven woonkernen en gehuchten, waar op basis van historische bronnen, oude kaarten en nog aanwezige bebouwing een hoge archeologische verwachting geldt.

Dat wil zeggen dat in deze gebieden sprake is van een hoge concentratie archeologische vindplaatsen met goede conserveringsomstandigheden. De kans op het aantreffen van archeologische vondsten bij bodemingrepen is dus zeer groot.

Omdat de kans op het aantreffen van archeologische vondsten bij bodemingrepen zeer groot is, is een vergunning vereist bij bodemingrepen en te bebouwen oppervlakten van projectgebieden die groter zijn dan 250 m² en dieper gaan dan 0,3 m –mv.

Voor het plangebied is vanwege de hoge verwachtingswaarde een archeologisch onderzoek uitgevoerd. In paragraaf 5.10 worden de onderzoeksresultaten beschreven.

# Conclusie

Omdat het plangebied conform het beleidsplan Archeologische Monumentenzorg een hoge archeologische verwachtingswaarde heeft is voor het plangebied een archeologisch onderzoek uitgevoerd. Uit de diverse onderzoeken die zijn uitgevoerd is gebleken dat er archeologische resten in de bodem aanwezig zijn. Vanwege deze reden is in het bestemmingsplan een archeologische dubbelbestemming opgenomen.

De dubbelbestemming 'Waarde – Archeologie 1' geldt voor gronden met een zeer hoge archeologische verwachtingswaarde en heeft tot doel de bescherming en veiligstelling van het archeologisch erfgoed in de bodem. Ter bescherming van eventuele aanwezige archeologische waarden is een omgevingsvergunning voor het uitvoeren van een werk, geen bouwwerk zijnde, opgenomen. Een omgevingsvergunning kan pas worden verleend als uit archeologisch onderzoek is gebleken dat de archeologische waarden niet onevenredig zullen worden geschaad. In het kader van het bestemmingsplan zijn de archeologische waarden van de gronden door het opnemen van de dubbelbestemming voldoende beschermd. De onderzoeksverplichting is nu opgeschoven naar de vergunningfase.

#### 4.3.8 Welstand met beleid

Met het beeldkwaliteitsplan 'De Zessprong' is een algemeen ontwikkelperspectief geschetst voor de uitstraling, sfeer en wijze van inrichting voor het (onbebouwde plangebied. Het is een integraal visie document voor de ruimtelijke verschijningsvorm en kwaliteit. Onderdeel van het beeldkwaliteitsplan zijn de welstandcriteria die op 3 april 2006 zijn vastgesteld.

De voor deze ontwikkeling relevante planologische aspecten uit het beeldkwaliteitsplan zijn door vertaald naar het bestemmingplan 'Oirschotseweg 94' waarmee een bouwplan voor de bouw van 16 woningen mogelijk wordt gemaakt.

Aanvullend op de eerder vastgestelde welstandscriteria zijn specifiek voor deze locatie en in samenhang met het bestemmingsplan, welstandscriteria opgesteld om ook de uiterlijke verschijningsvorm (architectuur)van onderhavige ontwikkeling te borgen.

#### Conclusie

De gemeente Best heeft de nu bekende bouwplannen getoetst en heeft aangegeven dat er geen strijdigheid is met de redelijke eisen van welstand. De locatie voldoet aan de gestelde welstandscriteria.

#### 4.3.9 Beleidsnota Ontheffingenbeleid hogere waardeprocedure

Decentralisatie van de hogere waardeprocedure is onderdeel van de gewijzigde Wet geluidhinder die per 1 januari 2007 van kracht is geworden. Dit houdt in dat de bevoegdheden voor het vaststellen van hogere waarden voortaan bij het college van burgemeester en wethouders liggen. Dit geldt voor zones langs spoorwegen en wegen, bij reconstructie van wegen en voor gemeentelijke industrieterreinen. Gedeputeerde Staten blijven overigens bevoegd om hogere waarden vast te stellen. Dit geldt voor de aanleg van (hoofd)spoorwegen, provinciale wegen en zones rond industrieterreinen van regionaal belang. Verder blijven Gedeputeerde Staten bevoegd wanneer de Minister van Infrastructuur en Milieu een weg c.q. spoorweg wil veranderen in situaties waarin de Tracéwet niet van toepassing is.

Om hogere waardebesluiten te kunnen nemen is -zonder dat er ontheffingenbeleid iseen uitgebreide motivatie nodig bij elke te verlenen hogere waarde. Om dit te voorkomen kan het college ontheffingenbeleid vaststellen, zodat de hogere waardeprocedure binnen het ruimtelijke ordeningproces, niet tot vertraging zal leiden. Door de vaststelling van het beleidsstuk heeft de gemeente hieraan voldaan.

#### Conclusie

In het onderhavig bestemmingsplan voldoen 16 woningen niet aan de voorkeursgrenswaarde. In het akoestisch onderzoek, dat als bijlage bij dit bestemmingsplan is toegevoegd, is aangetoond dat geluidbeperkende maatregelen verkeerskundig, landschappelijk, stedenbouwkundig en financieel niet haalbaar en/of acceptabel zijn, en vanwege de hoogte van de bebouwing en de gevelbelasting niet doelmatig zijn. Vanwege deze redenen wordt voor de woningen die niet voldoen aan de voorkeursgrenswaarde een hogere waarde verzocht.

# 5 Milieuhygiënische en planologische verantwoording

Op grond van het bepaalde in het Besluit ruimtelijke ordening (Bro) is het bij het opstellen van een bestemmingsplan verplicht om inzicht te bieden in de relevante planologische en milieuhygiënische aspecten. In dit hoofdstuk is een verantwoording voor deze aspecten opgenomen. De andere zaken zijn gebaseerd op de oude verkaveling. Doordat er twee woningen minder gebouwd worden, is de milieuplanologische situatie positiever en heeft dit geen nadelige gevolgen. Eerdere rapporten en samenvattingen zijn uitgegaan van de 18 woningen in de voorgaande situatie, en niet aangepast.

#### 5.1 Bodem

Voor elke functiewijziging, al dan niet naar een gevoelige functie, dient een onderzoek te worden verricht naar de bodem- en grondwaterkwaliteit. De bodem moet geschikt zijn voor het voorgenomen gebruik. Door Lankelma Geotechniek Zuid B.V. is hiertoe een aanvullend verkennend bodemonderzoek verricht. Het eerder uitgevoerde onderzoek door IDDS was voor het onderhavig plangebied te summier en is inmiddels gedateerd. Gebleken is dat er volledig onderzoek verricht moest worden conform de NEN 5740 (onverdachte locatie) en er een aanvullend onderzoek rond boring 64 plaats moest vinden. De rapportage van het aanvullend verkennend bodemonderzoek, d.d. 14 januari 2013 is als bijlage opgenomen, hierna zijn de onderzoeksresultaten en de conclusie vermeld.

Situatietekening met boorlocaties

CroonenBuro5

#### 5.1.1 Zinkverontreiniging bij boring 64 (IDDS)

Bij een eerder uitgevoerd bodemonderzoek werd in de toplaag bij boring 64 een sterke verhoging aan zink aangetoond. In dit gebied zijn door Lankelma Geotechniek Zuid B.V. een aantal boringen (B16 t/m B23 en B64A) verricht. Zintuiglijk worden in een aantal boringen puin/sintels waargenomen. In de onderzochte grondmonsters (B17-A, B20-A, B22-A, B22-B, B64A-C) wordt géén of slechts een lichte verhoging aan zink aangetoond. De verontreiniging in de grond is binnen de erfgrenzen in zowel verticale als in horizontale richting afdoende afgeperkt.

De sterke verontreiniging bevindt zich ter plaatse van boring 64 (IDDS) tot een diepte van circa 0,5 m-mv. Aan de hand van de huidige onderzoeksresultaten kan worden gesteld dat de omvang van de sterke verontreiniging in de grond de hoeveelheid van 25 m3 niet overschrijdt. De omvang van de grond, welke licht tot matig verontreiniging is, is beduidend groter.

#### 5.1.2 Zinkverontreiniging overige terreindeel

In mengmonster MM1 van de bovengrond is een matig verhoogd gehalte aan zink aangetroffen. Zintuiglijk wordt in een aantal boringen puin/sintels waargenomen. Een uitsplitsing wees uit de dat verontreiniging aan zink zich concentreert in de bovengrond van boring B11 (>tussenwaarde) en B14 (>interventiewaarde).

Ten behoeve van de horizontale afperking zijn twaalf aanvullende boringen (B107 t/m B118) geplaatst. In de onderzochte grondmonsters (B107-A, B108-A, B110-A, B112-A, B13-A, B114-A, B16-A, B118-A) wordt géén of slechts een lichte verontreiniging aan zink aangetoond. De verontreiniging in de grond is binnen de erfgrenzen in horizontale richting afdoende afgeperkt.

De sterke verontreiniging bevindt zich ter plaatse van boring B14 tot een diepte van circa 0,5 m-mv. Aan de hand van de huidige onderzoeksresultaten kan worden gesteld dat de omvang van de sterke verontreiniging in de grond de hoeveelheid van 25 m3 niet overschrijdt. De omvang van de grond welke licht tot matig verontreiniging is, is beduidend groter.

#### 5.1.3 Olieverontreiniging bij boring B16

Tijdens de veldwerkzaamheden van het verkennend bodemonderzoek werd in boring 16 een olie-waterreactie (0,5-3,5 m-mv) waargenomen. Deze boring is vervolgens afgewerkt als peilbuis. In het traject van 0-1,0 m-mv wordt een sterke verhoging aan minerale olie aangetoond en in het traject van 3,5-4,0 m-mv een lichte verhoging. In het grondwatermonster B64 wordt een sterke verhoging aan minerale olie aangetroffen.

Vervolgens zijn aanvullende boringen (B101 t/m B106) verricht. In de boringen B101, B102, B103 en B105 werd een olie-waterreactie waargenomen. Vervolgens is een aantal grondmonsters in het laboratorium geanalyseerd. In twee grondmonsters (B101 en B103) wordt een matige verhoging aan minerale olie aangetoond en in grondmonster B103 een lichte verhoging. In de overige onderzochte grondmonsters wordt geen verhoging aan minerale olie aangetoond. Opgemerkt wordt dat een aantal zintuiglijke waarnemingen niet wordt bevestigd door het laboratoriumonderzoek. In een aantal grondmonsters wordt geen verhoging aan minerale olie aangetoond terwijl er zintuiglijk wel een (zwakke) olie-waterreactie wordt waargenomen.

De sterke verontreiniging in de grond en het grondwater is binnen de erfgrenzen in zowel verticale als in horizontale richting afdoende afgeperkt. De sterke verontreiniging bevindt zich ter plaatse van boring B16 tot een maximale diepte van circa 3 m—mv. Aan de hand van de huidige onderzoeksresultaten kan worden gesteld dat de omvang van de sterke verontreiniging in de grond, binnen het plangebied, de hoeveelheid van 25 m3 niet overschrijdt. De omvang van de grond, welke licht tot matig verontreinigd is, is beduidend groter. De sterke verontreiniging in het grondwater overschrijdt binnen de perceelsgrenzen het volume van 100 m3 niet.

#### Conclusie

Aan de hand van de huidige onderzoeksresultaten kan worden gesteld dat de omvang van de sterke verontreinig in de grond en grondwater de concentraties waarvoor saneringsnoodzaak geldt niet overschrijft. Er is geen sprake van ernstige bodemverontreiniging. Geconcludeerd kan worden dat er uit bodemkwaliteitsoogpunt geen beperkingen bestaan ten aanzien van de nieuwbouwplannen.

### 5.2 Geluid

#### 5.2.1 Wegverkeers- en spoorweglawaai

Op de locatie Oirschotseweg 94 te Best wordt de bouw van 16 woningen mogelijk gemaakt. Conform de Wet geluidhinder heeft iedere weg een zone. Uitzonderingen daarop zijn wegen die in een 30 km-zone zijn opgenomen en wegen die als woonerf bestemd zijn. Van deze uitzonderingen is vanwege de Oirschotseweg (zone 200 meter) geen sprake. Woningen zijn in het kader van de Wet geluidhinder geluidgevoelig en zijn gelegen binnen de onderzoekszone van de genoemde weg. Conform de Wet geluidhinder is derhalve door CroonenBuro5 een akoestisch onderzoek verricht. In de omgeving van het plangebied zijn, naast de Oirschotseweg, geen (spoor)wegen gelegen waarvan de zone tot het plangebied reikt.

De rapportage behorende bij het akoestisch onderzoek (kenmerk: RAO01-0252248- 01C, 21 mei 2015) is als bijlage bij dit bestemmingsplan toegevoegd.

29

Uit de resultaten van de berekeningen blijkt dat bijna alle woningen vanwege de Oirschotseweg niet voldoen aan de voorkeursgrenswaarde. Derhalve zijn, conform de Wet geluidhinder en het Geluidbeleid van de gemeente Best, geluidbeperkende maatregelen onderzocht. Uit de afwegingen blijkt dat zowel maatregelen aan de bron als in het overdrachtgebied vanwege stedenbouwkundige, landschappelijke, verkeers- en vervoerskundige en financiële aspecten niet haalbaar en acceptabel zijn. Daarnaast zijn ze ook niet doelmatig.

Voor de 16 woningen is bij het college van burgemeester en wethouders een hogere waarde verzocht. Er is sprake van het opvullen van een open plek tussen de bestaande woonbebouwing ter verbetering van de stedenbouwkundige structuur. Voorts is er sprake van vervangende nieuwbouw omdat enkele woningen de bestaande woningen vervangen. De eerder vastgestelde hogere waarden (09-10-2008) zijn door het college van burgemeester en wethouders ingetrokken.

In het kader van de Wet ruimtelijke ordening dienen 30 km-wegen in het onderzoek te worden opgenomen indien verwacht wordt dat deze wegen een geluidbelasting op de gevels van de nieuwe woningen zullen produceren van ten minste de voorkeursgrenswaarde van 48 dB. Omdat de gemeente heeft aangegeven dat er geen wegen in de nabijheid van het plangebied zijn die aan die verwachting voldoen zijn er geen 30 km wegen in het onderzoek opgenomen.

Ter beoordeling van het woon en leefklimaat zijn de geluidbelastingen getoetst aan de te hanteren beoordelingstabel. Daaruit blijkt dat de naar de weg gekeerde gevels van de woningen (zuidgevels) in de eerste lijn in geluidklasse (tamelijk) slecht vallen. De oost en westgevels van die woningen hebben een matige tot tamelijk slechte geluidklasse terwijl de noordgevels een in de geluidklasse goed vallen. Aan deze zijde is een geluidluwe gevel en buitenruimte. Aan deze gevel is het mogelijk om geluidgevoelige ruimten te situeren. De woningen die haaks op de Oirschotseweg geprojecteerd zijn hebben alleen op de begane grond een geluidluwe gevel en een geluidluwe buitenruimte. Daarvoor is het noodzakelijk om aan de twee zuidelijke zijdelingse perceelsgrenzen een tuinmuur met een hoogte van 2,00 meter te plaatsen. Deze tuinmuren zijn opgenomen de verbeelding en in de regels van het onderhavig bestemmingsplan. Ook is bepaald dat de tuinmuur een massa van minimaal 20 kg/m2 moet hebben om het gewenste akoestische effect te kunnen bereiken.

Vanwege het bovenstaande kan worden gesteld dat, ondanks de hoge geluidbelasting op de meeste gevels van de woningen er dankzij de stille achtertuinen sprake is van een acceptabel woon- en leefklimaat.

#### 5.2.2 Industrielawaai

Het gezoneerde industrieterrein 't Zand ligt op zodanige afstand van het plangebied dat de 50 dB(A)-contour industrielawaai niet over het plangebied reikt. De ontwikkelingen binnen het plangebied ondervinden derhalve geen hinder van industrielawaai.

Daarnaast toont paragraaf 5.5.2 aan dat er ook geen overige bedrijven in de omgeving aanwezig zijn die door de onderhavige ontwikkeling in hun bedrijfsvoering worden beperkt of die de ontwikkeling van de woningbouwlocatie in de weg staan.

#### 5.2.3 Luchtverkeerslawaai

Ten behoeve van de geluidszonering van vliegveld Eindhoven is in 2007, als onderdeel van het aanwijzingsbesluit, de 35 Ke-geluidszone rond het terrein vastgelegd als grens van de geluidsbelasting van het gezamenlijke militaire en civiele verkeer. Deze geluidszone is echter op 5 augustus 2009 vervangen door een tijdelijke geluidszone na gedeeltelijke vernietiging van het aanwijzingsbesluit.

De Afdeling Bestuursrechtspraak van de Raad van State (ABRvS) heeft deze geluidszone echter op 5 augustus 2009 vernietigd. Vervolgens is door de ABRvS op basis van nieuwe berekeningen een geluidszone vastgesteld. Zo lang er geen sprake is van een nieuw aanwijzingsbesluit, blijft deze tijdelijke zone het kader voor de geluidsbelasting. Onderhavig plangebied ligt buiten de geluidscontour van vliegveld Eindhoven. Het aspect 'luchtverkeerslawaai' vormt geen belemmering voor dit bestemmingsplan.

#### 5.2.4 Conclusie

Vanwege het aspect geluid zijn er geen belemmeringen aan de orde. Er is sprake van een acceptabel woon- en leefklimaat.

#### 5.3 Luchtkwaliteit

De gemeente Best volgt op het gebied van luchtkwaliteit een tweesporenbeleid. Bij nieuwe ontwikkelingen wordt enerzijds gekeken naar de ontwikkeling als bron (spoor 1) en anderzijds naar de ontwikkeling als ontvanger (spoor 2). Dit beleid is opgenomen in het gemeentelijke Luchtkwaliteitsplan uit 2009. Daarnaast is op 8 juli 2014 de 'handreiking gevoelige bestemmingen luchtkwaliteit Noord-Brabant' als beleidsregel door het college vastgesteld en op 16 juli 2014 in werking getreden. Hierdoor is de systematiek voor de ontwikkeling als ontvanger (spoor 2) gewijzigd en vereenvoudigd. Het doel is om de luchtkwaliteit in Best te verbeteren middels onder andere een stappenplan, dat moet worden doorlopen in het geval van nieuwe ruimtelijke ontwikkelingen.

#### 5.3.1 Spoor 1: Het plan als bron

#### Woningbouw

Op 15 november 2007 is de 'Wet tot wijziging van de Wet milieubeheer (luchtkwaliteitseisen)' in werking getreden. Vanaf dat moment zijn in de Wet milieubeheer luchtkwaliteitseisen opgenomen voor diverse verontreinigende stoffen, waaronder stikstofdioxide (NO2) en fijnstof (PM10).

Nieuw zijn het 'Besluit niet in betekenende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. Voor projecten die niet in betekenende mate bijdragen aan de luchtverontreiniging hoeft niet langer te worden getoetst aan de grenswaarden.

In de 'Regeling niet in betekenende mate bijdragen (luchtkwaliteitseisen)' zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is blijkens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

De voorgenomen ontwikkeling heeft betrekking op de realisatie van 16 woningen. Hiermee wordt ruimschoots onder de aantallen gebleven zoals genoemd in de 'Regeling niet in betekende mate bijdragen'.

### Conclusie

De voorgenomen ontwikkeling draagt 'niet in betekenende mate' bij aan de verslechtering van de luchtkwaliteit en is niet in strijd met het bepaalde in de Wet milieubeheer. Een specifiek luchtkwaliteitsonderzoek is derhalve niet noodzakelijk.

#### 5.3.2 Spoor 2: Het plan als ontvanger

In juli 2014 is de handreiking luchtkwaliteit gevoelige bestemmingen Noord-Brabant in Best als beleidsregel vastgesteld en in werking getreden. Dit is een aanvulling op het Besluit gevoelige bestemmingen en geef tinvulling aan het begrip 'goede ruimtelijke ordening' voor het aspect luchtkwaliteit. Deze Handreiking beperkt nieuwvestiging van 'lucht' gevoelige objecten zijnde scholen, kinderdagverblijven, verzorging- en verpleegen bejaardentehuizen in de nabijheid van drukken (snel)wegen, namelijk binnen 300 meter van een snelweg en 50 meter van een drukke gemeentelijke/provinciale weg kunnen geen nieuwe 'lucht' gevoelige objecten worden ontwikkeld. De handreiking heeft geen invloed op de wens om woningen te ontwikkelen binnen deze zones en ook niet op bestaande 'lucht;' gevoelige objecten. De handreiking streeft voor de toekomst een betere leefomgeving na voor kwetsbare groepen.

#### Conclusie

De ontwikkeling Oirschotseweg 94 betreft de ontwikkeling van woningen. Deze worden niet aangemerkt als 'lucht' gevoelige objecten en zijn daarmee geen aandachtlocatie op het gebied van luchtkwaliteit.

#### 5.3.3 Conclusie

De ontwikkeling van het plangebied ondervindt zowel ten aanzien van spoor 1 (het plan als bron) als spoor 2 (het plan als ontvanger) uit het gemeentelijk luchtkwaliteitsplan geen belemmeringen.

# 5.4 Externe veiligheid

#### 5.4.1 Algemeen

Externe veiligheid betreft het risico dat aan bepaalde activiteiten verbonden is voor niet bij de activiteit betrokken personen. Het externe veiligheidsbeleid richt zich op het voorkomen en beheersen van risicovolle bedrijfsactiviteiten en van risicovol transport (o.a. van gevaarlijke stoffen). Het gaat daarbij om de bescherming van individuele burgers en groepen tegen ongevallen met gevaarlijke stoffen of omstandigheden. Risicobronnen kunnen onderscheiden worden in risicovolle inrichtingen (o.a. l.p.g.-

tankstations), vervoer van gevaarlijke stoffen (via wegen, spoorwegen, waterwegen) en leidingen (o.a. aardgas, vloeibare brandstof en elektriciteit).

Om voldoende ruimte te scheppen tussen risicobron en de personen of objecten die risico lopen (kwetsbare of beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid kunnen om onderzoek vragen.

Bij externe veiligheid wordt onderscheid gemaakt in het plaatsgebonden risico (PR) en het groepsrisico (GR). Het PR is de kans dat een persoon die (onafgebroken aanwezig en onbeschermd) op een bepaalde plaats overlijdt als gevolg van een calamiteit met een inrichting of een transportmodaliteit.

Het GR bestaat uit de cumulatieve kans per jaar dat een groep van een bepaalde omvang overlijdt als gevolg van een calamiteit met een inrichting of een transportmodaliteit.

#### 5.4.2 Risicokaart

Uit een inventarisatie van de nationale risicokaart (2011) blijkt dat het plangebied niet in het invloedsgebied van risicovolle inrichtingen, van transportroutes en van leidingen ligt. De brandstofleiding van Defensie ten oosten van het plangebied ligt op ruim voldoende afstand (circa 170 meter) van het plangebied. Daarbij worden door de betreffende leiding alleen K2 en K3 brandstoffen getransporteerd. Hierdoor is voor deze leiding geen PR-contour aanwezig. Het groepsrisico is bij K2 en K3-leidingen heel beperkt, zo zal bij een dichtheid tot 300 personen per hectare geen overschrijding van de oriëntatiewaarde worden gehaald. Hierbij wordt uitgegaan van het feit dat de ontwikkeling direct langs de leiding plaatsvindt. Gezien de afstand van deze leiding tot aan het plangebied speelt het groepsrisico geen rol bij de ontwikkeling van de het perceel Oirschotseweg 94. Het groepsrisico is derhalve niet relevant.

#### 5.4.3 Conclusie

Vanuit het oogpunt van externe veiligheid bestaan geen belemmeringen voor de voorgenomen ontwikkeling van het plangebied.

#### 5.5 Bedrijven en milieuzonering

#### 5.5.1 Algemeen

Er dient een noodzakelijke ruimtelijke scheiding te worden aangebracht tussen milieubelastende en milieugevoelige functies ter bescherming en/of vergroting van de leefkwaliteit. De milieuhinder van bedrijven dient te worden geanalyseerd op hun invloed op mogelijke ontwikkelingen. Indien milieubelastende functies in het plangebied mogelijk worden gemaakt, dient de invloed op de omgeving inzichtelijk te worden gemaakt.

De toelaatbaarheid van bedrijvigheid kan globaal worden beoordeeld met behulp van de methodiek van de VNG-brochure 'Bedrijven en milieuzonering' (uitgave 2009). In deze brochure is een bedrijvenlijst opgenomen die informatie geeft over de milieukenmerken van typen bedrijven.

Vervolgens wordt in de lijst op basis van een aantal factoren (waaronder geluid, gevaar en verkeer) een indicatie gegeven van de afstanden tussen bedrijfstypen en een rustige woonwijk of een vergelijkbaar omgevingstype (zoals rustig buitengebied), waarmee gemeenten bij ruimtelijke ontwikkelingen rekening kunnen houden. Deze afstand is gebaseerd op de grootste indicatieve afstand. De lijst is algemeen geaccepteerd als uitgangspunt bij het opstellen van ruimtelijke plannen.

#### 5.5.2 Milieuzonering

In de VNG-brochure worden twee omgevingstypen onderscheiden: het omgevingstype 'rustige woonwijk' en het omgevingstype 'gemengd gebied'. De indicatieve afstanden die zijn opgenomen in de bedrijvenlijst zijn de afstanden die moeten worden aangehouden tot de gevels van woningen in een 'rustige woonwijk'. Voor woningen in een 'gemengd gebied' mag deze afstand worden gecorrigeerd en kan de indicatieve afstand met één trede worden verlaagd. Een correctie is mogelijk voor onder meer de aspecten geluid en geur. Voor het aspect gevaar is verlaging van de indicatieve afstand niet mogelijk.

Voor de bestaande en nieuwe woningen die zijn gesitueerd binnen het plangebied kan worden uitgegaan van het omgevingstype 'gemengd gebied', gezien de sterke mix van functies (wonen in combinatie met bedrijvigheid) die aanwezig is en ook voor de toekomst wordt nagestreefd. Er kan derhalve worden uitgegaan van de gecorrigeerde afstanden. In onderstaande tabel is aangegeven om welke afstanden het gaat.

| Milieucategorie | Richtafstanden tot omgevingstype<br>rustige woonwijk en rustig buiten<br>gebied | Richtafstand tot omgevingstype<br>gemengd gebied |
|-----------------|---------------------------------------------------------------------------------|--------------------------------------------------|
| 1               | 10 m                                                                            | 0 m                                              |
| 2               | 30 m                                                                            | 10 m                                             |
| 3.1             | 50 m                                                                            | 30 m                                             |
| 3.2             | 100 m                                                                           | 50 m                                             |

Tabel: richtafstanden milieucategorie tot omgevingstype (Bron: Bedrijven en milieuzonering, 2009)

| 4.1 | 200 m   | 100 m   |
|-----|---------|---------|
| 4.2 | 300 m   | 200 m   |
| 5.1 | 500 m   | 300 m   |
| 5.2 | 700 m   | 500 m   |
| 5.3 | 1.000 m | 700 m   |
| 6.1 | 1.500 m | 1.000 m |

Uit een inventarisatie blijkt dat er in en in de directe omgeving van het plangebied geen agrarische bedrijvigheid aanwezig is die hinder veroorzaakt. Het overgrote deel van de niet-agrarische bedrijvigheid in de directe omgeving aan de Oirschotseweg en de Zessprong zijn allen bedrijven in de milieucategorie 1 of 2 en liggen op voldoende afstand tot het plangebied.

Aan de overzijde van de Sint Antoniusweg zijn 3 bedrijfsloodsen gelegen, die door de eigenaar worden verhuurd. Twee van deze loodsen worden gehuurd door de bedrijven GM-tuningparts (internetwinkel met showroom) en Verweij Transport (transportbedrijf). Het betreffen type A bedrijven die niet meldingsplichtig zijn ingevolge het Activiteitenbesluit. Dit wil echter niet zeggen dat het Activiteitenbesluit niet van toepassing is. Op basis van de werkelijke situatie dient een onderbouwing te worden gegeven zodat beoordeeld kan worden of er sprake is van enige belemmering. Hiertoe is door Oranjewoud een memo opgesteld. De memo (kenmerk: 20130412-252248-mem-01, 22 juli 2013) is als bijlage bij dit bestemmingsplan toegevoegd. Hierna zijn de conclusies weergegeven.

Beide bedrijven voldoen ten aanzien van het langtijdgemiddelde beoordelingsniveau aan het gestelde toetsingskader van het Activiteitenbesluit van 50, 45 en 40 dB(A) in de dag-, avond- en nachtperiode. Ten aanzien van het maximale geluidniveau voldoet het bedrijf GM-tuningparts aan het gestelde toetsingskader van het Activiteitenbesluit van 70, 65 en 60 dB(A) in de dag-, avond- en nachtperiode. Door het bedrijf Verweij Transport vindt een overschrijding van de normen plaats in de avond- en nachtperiode. De maximale geluidniveaus worden veroorzaakt door de vrachtwagens die komen laden en lossen. In de dagperiode hoeft dit maximale geluidniveau niet beoordeeld te worden.

In (de toelichting van) het Activiteitenbesluit wordt expliciet op deze problematiek ingegaan. Artikel 1.11 ziet toe op het uitvoeren van een akoestisch onderzoek bij een melding. Op basis hiervan kan worden geconcludeerd dat behalve dat het bedrijf niet meldingsplichting is, er ook geen aanleiding bestaat om een akoestisch onderzoek uit te voeren. Op basis van artikel 2.18 lid 4 wordt bovendien een uitzondering gemaakt voor het toetsen van het maximale geluidniveau. De maximale geluidniveaus zijn tussen 23.00 en 7.00 uur niet van toepassing ten aanzien van aandrijfgeluid van motorvoertuigen bij laad- en losactiviteiten indien degene die de inrichting drijft aantoont dat het voor de betreffende inrichting in die periode geldende maximale geluidsniveau niet te bereiken is door het treffen van maatregelen en het niveau van het aandrijfgeluid op een afstand van 7,5 meter van het motorvoertuigen niet hoger is dan 65 dB(A).

De eigen vrachtauto (meubelbakwagen) van Verweij Transport is een moderne kleine vrachtwagen die kan voldoen aan de eis van 65 dB9A) op 7,5 meter. Het kiezen van een andere rijroute is in deze situatie niet mogelijk.

De memo van Oranjewoud onderbouwd dat gezien het beperkte aantal van 2 vrachtwagenbewegingen (1x komen en 1x gaan) in de avond- en nachtperiode en het gestelde in het Activiteitenbesluit, de nieuw te realiseren woningbouw geen belemmering oplevert voor de huidige bedrijfsvoering van Verweij transport. Vanwege dezelfde reden kan wordt gesteld dat ter plaatse van de nieuw te realiseren woningbouw sprake is van een goed woon- en leefklimaat.

De overige omliggende bedrijven in de omgeving worden niet belemmerd door de nieuwvestiging van woningen in het plangebied. De omliggende bedrijven worden in de huidige situatie reeds omringd door woningen, wat inhoudt dat de nieuwe ontwikkeling voor die bedrijven geen belemmering vormt.

De voorgenomen ontwikkeling in het plangebied betreft de realisatie van woningen, zodat ook geen hinderlijke activiteiten worden toegevoegd.

#### Conclusie

Er bestaan geen belemmeringen vanuit het aspect bedrijven en milieuzonering.

#### 5.6 Kabels en leidingen

In en in de directe omgeving van het plangebied zijn geen planologisch relevante kabels en leidingen aanwezig die een belemmering vormen voor de voorgenomen ontwikkeling.

#### Conclusie

Er bestaan geen belemmeringen door de aanwezigheid van kabels en leidingen.

#### 5.7 Verkeer en parkeren

De woningen zijn met hun achterzijdes gericht op een centraal binnenplein waar het grootste deel van parkeervraag wordt opgelost in de vorm van carports en openbare parkeerplaatsen. Het binnenterrein wordt ontsloten op de St. Franciscusweg in het westen en de St. Antoniusweg in het oosten. Om de verkeersfunctie van de Oirschotseweg ter hoogte van het plangebied zo min mogelijk in de weg te staan wordt het plangebied niet direct ontsloten op de Oirschotseweg. Vanwege dezelfde reden worden aan de zijde van de Oirschotseweg geen parkeerplaatsen gerealiseerd. Tussen de nieuwe woningen en het vrijliggend fietspad langs de Oirschotseweg wordt een trottoir gerealiseerd.

In het onderhavig plan wordt de realisatie van 16 woningen mogelijk gemaakt waarvoor een parkeernorm van 1,7 parkeerplaatsen per woning geldt. De parkeerbehoefte is dus 27,2 = 28 parkeerplaatsen. Elke woning beschikt over een carport, met uitzondering van de woningen aan de St. Antoniusweg. Deze woningen beschikken over een garage. Voor dit soort parkeervoorzieningen wordt gebruik gemaakt van berekeningsfactor 0,4 parkeerplaatsen, omdat garages vaak niet worden gebruikt voor het stallen van auto's. Voor een carport is deze berekeningsfactor 1,0.

Er moeten dus minimaal 13,2 parkeerplaatsen worden gerealiseerd, naast de garages en carports. Met een totaal van 28 parkeervakken en 2 garages wordt dus voldaan aan de parkeernorm. Ook wordt ruimschoots voldaan het aantal bezoekersparkeerplaatsen dat openbaar toegankelijk moet zijn.

De parkeerplaatsen voldoen over het algemeen aan de minimale afmetingen zoals gesteld door het CROW.

#### Conclusie

Op het gebied van verkeer en parkeren zijn geen belemmeringen te verwachten omdat bij de planontwikkeling is rekening gehouden met de uitgangspunten uit het GVVP.

#### 5.8 Water

Door Ingenieursbureau Van Kleef B.V. is in augustus 2007 een waterparagraaf opgesteld voor de totale ontwikkeling 'De Zessprong'. In deze paragraaf is ingegaan op de waterhuishoudkundige aspecten van het betreffende plangebied. De huidige (geo)hydrologische situatie van het plangebied is beschreven. Het watersysteem is uiteengezet en de gevolgen van dit watersysteem op het bouwrijp maken van het plangebied zijn beschreven. De waterparagraaf is als bijlage toegevoegd aan de toelichting.

Het voorliggend bestemmingsplan heeft betrekking op een klein deel van het plan 'De Zessprong'. Ten opzichte van het plan uit 2007 is voor het plangebied sprake van een andere inrichting waarbij minder verharding is voorzien. De voorgestane ontwikkeling heeft vanwege deze reden dan ook geen nadelige gevolgen voor de waterhuishoudkundige situatie. Een actualisatie van de waterparagraaf wordt derhalve niet noodzakelijk geacht.

Op 15 maart 2013 heeft Waterschap De Dommel aangegeven dat het bestemmingsplan onderdeel uitmaakt van de totale ontwikkeling 'De Zessprong' waarvoor zij reeds op 4 oktober 2007 een positief advies hebben afgegeven. De brief d.d. 15 maart 2013 is als bijlage bij voorliggend bestemmingsplan opgenomen.

#### Conclusie

Met in achtneming van de waterparagraaf veroorzaakt de voorgenomen realisatie van de woningen geen negatieve effecten op de waterhuishouding.

#### 5.9 Flora en fauna

Ruimtelijke plannen dienen te worden beoordeeld op de uitvoerbaarheid in relatie tot actuele natuurwetgeving, met name de Flora- en faunawet, Ecologische hoofdstructuur (EHS) en Natuurbeschermingswet 1998. Er mogen geen ontwikkelingen plaatsvinden die op onoverkomelijke bezwaren stuiten door effecten op beschermde natuurgebieden en/of flora en fauna. In dit kader is inzicht gewenst in de aanwezige natuurwaarden en de mogelijk daarmee samenhangende consequenties vanuit de actuele natuurwetgeving.

Hiertoe is door Ecologisch Adviesbureau Cools een quickscan naar beschermde natuurwaarden en navolgend een aanvullend onderzoek uitgevoerd. De bijbehorende rapportages (d.d. november 2014 en d.d. februari 2015 zijn als bijlagen bij dit bestemmingsplan toegevoegd. In de rapportage zijn de resultaten van de onderzoeken uitvoerig beschreven. Hierna volgen de conclusies.

#### 5.9.1 Analyse beschermde natuurwaarden

Het plangebied bestaat uit een nog bewoonde woning, enkele loodsen, schuren, werkplaatsen, berg- en stallingruimten. Het betreft zowel halfopen als geheel gesloten ruimten. Het merendeel van de ruimten wordt intensief tot vrij intensief gebruikt.

#### Conclusies met betrekking tot voorkomende natuurwaarden:

- Vaatplanten: geen bijzondere vegetatie aangetroffen
- Dagvlinders, libellen en andere ongewervelden: plangebied betreft geen bijzonder leefgebied voor dagvlinders. De aanwezigheid van wettelijk beschermde libellensoorten dan wel andere ongewervelde diersoorten is uitgesloten aangezien geschikt leefgebied voor deze soorten binnen het plangebied ontbreekt.
- Amfibieën, reptielen en vissen: geschikt land- en overwinteringsbiotoop voor amfibieën komt binnen het plangebied niet voor.
- Zoogdieren, vleermuizen: op basis van het veldbezoek en een deskundigenoordeel mag worden aangenomen dat tijdens de vliegperiode (tamelijk) regelmatig enkele exemplaren van de algemene gewonere dwergvleermuis foerageren en mogelijk ook een of twee exemplaren van de iets minder algemene laatvlieger. De mogelijkheid dat andere en meer zeldzamere vleermuissoorten het plangebied gebruiken als foerageergebied is zo goed als zeker uitgesloten. Mede door de afwezigheid van geschikte lijnvormige elementen zijn er ook geen vaste vliegroutes van vleermuizen aanwezig.
- Grondgebonden zoogdieren: op basis van het veldbezoek en een deskundigenoordeel mag worden aangenomen dat het plangebied niet geschikt is als vaste verblijfplaats en/of foerageergebied voor de huismus, huisspitsmuis en mol.

- Vogels: Op basis van het veldbezoek en een deskundigenoordeel mag worden aangenomen dat binnen het plangebied enkele (zeer) algemene vogelsoorten foerageren en/of rusten. Andere zeer tot minder algemene vogelsoorten die wellicht binnen het plangebied kunnen voorkomen zijn de groenling, roodborst, huismus, ringmus, staartmees, tuinfluiten, tjiftjaf, zwartkop en witte kwikstaart. Ondanks het feit dat tijdens het veldbezoek geen broedende vogels en/of nesten zijn aangetroffen, bestaat altijd de kans dat in een andere periode enkele van de genoemde vogels binnen het plangebied broeden.
#### 5.9.2 Toetsing Flora- en faunawet

Activiteiten die een schadelijk effect hebben op soorten die beschermd zijn volgens de Flora- en faunawet zijn in principe verboden. Van dit verbod kan onder voorwaarden worden afgeweken, met een vrijstelling, door het nemen van mitigerende maatregelen of door een ontheffing.

#### Conclusies met betrekking tot voorkomende natuurwaarden:

- Tabel 1 algemene soorten: binnen het plangebied komen van de soorten die behoren tot de tabel 1 (zeer waarschijnlijk) de huisspitsmuis en mol voor. Door de herinrichting zal er nog genoeg verblijf- en/of foerageergebied en geschikt leefgebied aanwezig blijven.
- Tabel 2 overige soorten: van de soorten die behoren tot tabel 2 zijn binnen het plangebied geen soorten waargenomen.
- Tabel 3 soorten van Bijlage 1 Besluit vrijstelling beschermde dier- en plantensoorten opgenomen in Bijlage IV van EU-Habitatrichtlijn: tijdens het bezoek zijn geen vaste verblijfplaatsen van vleermuizen in de loodsen waargenomen. Het woonhuis kon niet worden onderzocht. Voor zover onderzocht, zijn er voor vleermuizen weinig of geen potentieel geschikte ruimten aanwezig.

Er komen geen bomen voor die kunnen worden gebruikt als vaste verblijfplaats door vleermuizen. Mede door de afwezigheid van geschikte lijnvormige elementen zijn er ook geen vaste vliegroutes van vleermuizen aanwezig. Door de geplande activiteiten zal het foerageergebied voor vleermuizen niet of nauwelijks verdwijnen, daarnaast is in de omgeving van het plangebied nog voldoende foerageergebied aanwezig. De geplande activiteiten zullen dan ook geen negatieve effecten op de gunstige staat van instandhouding veroorzaken op de lokale populatie van vleermuizen.

- Vogels: Op basis van het veldbezoek en een deskundigenoordeel mag woorden aangenomen dat binnen het plangebied enkele (zeer) algemene vogelsoorten foerageren en/of rusten. Andere zeer tot minder algemene vogelsoorten die wellicht in het plangebied kunnen voorkomen zijn de groenling, roodborst, huismus, ringmus, staartmees, tuinfluiter, tjifjaf, fitis, zwartkop en witte kwikstaart. Onderdank het feit dat tijdens het veldbezoek geen broedende vogels en/of nesten zijn aangetroffen, bestaat altijd de kans dat in een andere periode enkele van de genoemde vogelsoorten binnen het plangebied broeden. Door de geplande activiteiten zullen de huidige functies voor vogels grotendeels tot geheel binnen het plangebied verdwijnen. Echter in de omgeving van het plangebied is nog voldoende broed-, foerageeren/of rustgebied voor de genoemde vogelsoorten aanwezig.
De geplande activiteiten zullen dan ook geen negatieve effecten veroorzaken op de gunstige staat van instandhouding van de lokale populaties van de genoemde vogelsoorten.

### 5.9.3 Toetsing natuurbeschermingswet

Het dichtstbijzijnde Natura 2000-gebied ligt op ruim 8 kilometer afstand van het plangebied en bestaat uit de Kampina en Oisterwijkse Vennen. Het gebied is begrensd op basis van de aanwezigheid van de habitattypen, habitat- en vogelrichtlijnsoorten: stuifzandheiden met struikhei, (zeer) zwakgebufferde vennen, vochtige heiden, blauwgraslanden, galigaanmoerassen, vochtige alluviale bossen, kleine modderkruiper, kamsalamander, drijvende waterweegbree en de taigarietgans. Genoemde habitattypen en – soorten zijn (zeer) gevoelig voor onder andere verzuring, vermesting, verontreiniging, verdroging en verstoring door recreatie en/of mechanische effecten. Gezien de geringe omvang van de geplande activiteiten en de grote afstand tot het dichtstbijzijnde Natura 2000-gebied zullen er door de geplande activiteiten binnen het plangebied geen (in)directe negatieve effecten ontstaan op de bestaande en toekomstige natuurwaarden binnen het Natura 2000-gebied.

#### 5.9.4 Conclusies en aanbevelingen quickscan

De aanvraag van een ontheffing van de verbodsartikelen 8 tot en met 12 in het kader van de Flora- en faunawet is voor de geplande activiteiten niet noodzakelijk.:

- voor soorten die opgenomen zijn in tabel 1 en binnen het plangebied voorkomen, zoals de huisspitsmuis en mol;
- voor de gewone dwergvleermuis en laatvlieger, omdat het plangebied door deze diersoorten alleen wordt gebruikt als foerageergebied. Daarnaast zijn er in de omgeving van het plangebied nog voldoende alternatieve foerageergebieden voor vleermuizen aanwezig. De functionaliteit van de verblijfplaatsen die zich buiten het plangebied bevinden wordt dan ook niet aangetast;
- voor broedvogels als de vernietiging van de broedbiotopen plaatsvindt in de periode half september tot half maart.

Op basis van de huidige inrichting en een deskundigenoordeel kan worden gesteld dat een gedetailleerder (jaarrond)onderzoek naar vleermuizen, broedvogels of andere beschermde soorten niet noodzakelijk is. Opgemerkt dient te worden dat het woonhuis niet is onderzocht, waardoor een aanvullend onderzoek heeft plaatsgevonden. Hier wordt in de volgende paragraaf op ingegaan.

#### 5.9.5 Resultaten aanvullend natuuronderzoek woonhuis

Tijdens het onderzoek is op de zolder van de woning een gering aantal uitwerpselen van twee vleermuissoorten aangetroffen. Hierbij ging het om slechts één uitwerpsel van de dwergvleermuis en om circa 20 uitwerpselen van de laatvlieger. Het aantal uitwerpselen dat is aangetroffen wordt als (zeer) gering beschouwd en wordt daarom nog niet gezien als een duidelijke aanwijzing voor de aanwezigheid van een vaste verblijfplaats van de laatvlieger of dwergvleermuis.

Desondanks wordt aanbevolen om een vervolgonderzoek uit te voeren naar de mogelijke aanwezigheid van een vaste verblijfplaats van vleermuizen, waarbij de aanbevelingen gelden die in het vleermuisprotocol worden genoemd. Dit vleermuisprotocol is ontwikkeld door het Netwerk Groene Bureaus, de Gegevensautoriteit Natuur en de Zoogdiervereniging VZZ, en vastgesteld door de Gegevensautoriteit Natuur. Het vervolgonderzoek zal bestaan uit 4-6 bezoeken in de periode mei-oktober.

### 5.9.6 Vervolgonderzoek vleermuizen

Als vervolg op de quickscans in april 2013 en februari 2015 is de woning Oirschotseweg 94 te Best gedurende de periode mei-september 2015 onderzocht op het voorkomen van vaste verblijfplaatsen van vleermuizen.

Tijdens geen van de vijf bezoeken in de periode mei-september 2015 zijn uit- of invliegende vleermuizen vastgesteld. Tenslotte is op 18 september 2015 tussen omstreeks 01.00 en 02.00 uur onderzocht of er vleermuizen actief waren rond de woning en of de woning eventueel werd gebruikt als een paarverblijf. Er bleek echter geen paarverblijfplaats aanwezig te zijn.

Op basis van het onderzoek in de periode mei-september 2015 kan worden vastgesteld dat er in 2015 geen vaste verblijfplaatsen van vleermuizen in de woning aan de Oirschotseweg 94 te Best aanwezig waren.

Er zijn geen belemmeringen inzake Flora en fauna voor de planlocatie.

# 5.10 Archeologie en cultuurhistorie

# 5.10.1 Archeologie

Het plangebied van het onderhavig bestemmingsplan maakt onderdeel van uit van het gebied 'De Zessprong'. In deze paragraaf worden de archeologische onderzoeken beschreven die voor het totale gebied 'De Zessprong' in de afgelopen jaren zijn uitgevoerd.

#### Inventariserend Veldonderzoek, verkennende fase

Door Becker en van de Graaf is tussen januari en maart 2007 een Inventariserend Veldonderzoek (IVO) verkennende fase uitgevoerd ten behoeve van de gehele ontwikkeling 'De Zessprong'. De rapportage (kenmerk 03461026/20889, d.d. 19 maart 2007) is als bijlage bij dit bestemmingsplan opgenomen. Hierna wordt in eerste instantie ingegaan op het totale onderzoeksgebied (De Zessprong). Daarna wordt specifiek ingegaan op het plangebied van het onderhavig bestemmingsplan.

#### Onderzoeksgebied 'De Zessprong'

De Zessprong ligt op de noordflank van een grote dekzandrug en wordt doorsneden door twee kleinere beekdalen. Voor het onderzoeksgebied geldt, op grond van de landschappelijke ligging, een middelhoge verwachting voor archeologische waarden. Op de hogere delen binnen het onderzoeksgebied kunnen resten voorkomen uit het Mesolithicum tot en met de Nieuwe tijd, terwijl op de lagere delen vooral resten mogen worden verwacht vanaf de Middeleeuwen.

Op grond van de aangetroffen archeologische indicatoren mag worden verondersteld dat er binnen het onderzoeksgebied ten minste archeologische waarden voorkomen uit de periode Middeleeuwen tot en met Nieuwe tijd C. Hoewel er geen directe indicatoren zijn aangetroffen, kunnen met name op de onverstoorde gedeelten van de hoger gelegen terreinen archeologische waarden aanwezig zijn vanaf het Mesolithicum. Vrijwel overal binnen het onderzoeksgebied zullen eventueel aanwezige archeologische waarden beschermd worden door de aanwezigheid van een esdek.

Als er archeologische resten aanwezig zijn in het onderzoeksgebied dan zullen die zich bevinden onder de humeuze bovenlaag (het esdek) op een diepte van 40 tot 90 cm onder het maaiveld.

De bodemopbouw in het onderzoeksgebied bestaat uit een leempakket van 20 cm tot 2,4 meter dik dat bedekt is met een laag dekzand waarin oorspronkelijk een laarpodzolbodem ontwikkeld is. Door de aanwezigheid van een esdek moet de bodem tegenwoordig in de meeste gevallen geclassificeerd worden als zwarte enkeerdgrond.

Op verscheidene delen van het plangebied is de bodemopbouw verstoord. Deze terreinen staan aangegeven in de bijlage bij het rapport ook is de diepte aangegeven tot waar de bodemopbouw verstoord is.

Met name de nu onbebouwde terreinen binnen het onderzoeksgebied zullen in de toekomst bebouwd worden. Deze terreinen zijn veelal onverstoord, waardoor eventueel aanwezige archeologische waarden door deze nieuwbouw bedreigd worden door alle graafwerkzaamheden die dieper reiken dan circa 30 cm.

Tijdens het veldonderzoek is geconstateerd dat het onderzoeksgebied op de noordflank van een dekzandrug ligt met in de ondiepe ondergrond een leempakket en aan de oppervlakte vrijwel overal een esdek. Op basis van de resultaten van het Inventariserend Veldonderzoek wordt geadviseerd om vervolgonderzoek uit te laten voeren op die terreinen die niet verstoord zijn maar waar in de toekomst nieuwbouw zal plaatsvinden. Vanwege de aanwezigheid van esdekken in die onverstoorde gebieden dient het vervolgonderzoek conform de eisen van de provincie te bestaan uit proefsleuven, waarbij tenminste 10% van de te verstoren oppervlakte van een terrein moet worden onderzocht.

#### Oirschotseweg 94

De westelijke helft van het plangebied is verstoord. Nader onderzoek is voor dit deel niet noodzakelijk. De oostelijke helft daarentegen is onverstoord gebleken. Dit deel moet meegenomen wordt in het vervolgonderzoek (proefsleuven).

Dikte van het esdek of van verstoorde lagen (bron: Inventariserend veldonderzoek, verkennende fase, Becker & Van de Graaf, 19 maart 2007)

#### Inventariserend Veldonderzoek, karterende fase (vervolgonderzoek)

Door Becker en van de Graaf is van 15 tot en met 26 oktober 2007 een Inventariserend Veldonderzoek karterende fase uitgevoerd binnen 'De Zessprong' voor die gronden die conform Inventariserend Veldonderzoek, verkennende fase onverstoord zijn gebleken. De rapportage (kenmerk: CIS-code: 24846, 31 december 2009) is als bijlage bij dit bestemmingsplan opgenomen. Hierna worden de resultaten van het proefsleuvenonderzoek beschreven.

Het onderzoeksterrein bestond uit zes deellocaties (zie figuur zoals hierna weergegeven) binnen het totale plangebied Zessprong, die als niet verstoord uit het eerder uitgevoerde bureau- en booronderzoek waren gekomen.

De oppervlakte van het onderzoeksgebied bedroeg ca. 25.250 m², waarvan conform het Programma van Eisen1 ca. 2.400 m² middels proefsleuven diende te worden onderzocht. Hiervoor was de aanleg van 15 proefsleuven van 4 meter breedte en één proefsleuf van 6 meter breedte gepland. Omdat in een deel van het gebied sprake was van een verstoorde bovengrond, is in tegenstelling tot wat in het PvE stond vermeld zonder overleg besloten om 2 meter brede sleuven aan te leggen en deze naar 4 of 6 meter te verbreden als er sporen aanwezig waren. Uiteindelijk zijn acht sleuven verbreed en vier niet. Werkputten 14 en 15 (locatie 5) en 12 (locatie 4) zijn door verschillende redenen (bijv. ontbreken voldoende sporen) daarom niet verbreed. Vier sleuven zijn niet aangelegd, omdat dit door de aanwezigheid van bebossing of bestrating technisch onmogelijk of zeer moeilijk was. In de werkputten 1, 2 (locatie 1), werkput 16 (locatie 5) en 7 (locatie 1) is geen vlak aangelegd, maar zijn alleen aan de beide uiteinden van de geplande sleuven kijkgaten gegraven. In totaal zijn 26 kijkgaten aangelegd en 12 sleuven met een totale omvang van 1.635 m².

<sup>1</sup> *Programma van Eisen proefsleuvenonderzoek Best - Zessprong, versie 1.1,* d.d. 19 juni 2007, auteur S. Moerman en W.S. van de Graaf.

Uit het archeologisch onderzoek blijkt dat de bovengrond in het plangebied vrijwel overal verstoord is, wat ook te verwachten is in dit vanuit de Late Middeleeuwen daterende gehucht Zessprong. De ondergrond bestaat in het gebied uit lemig dekzand, waarboven geen oorspronkelijke bodem meer aanwezig was. In alle werkputten was een AC-profiel te herkennen. In de C-horizont zijn vooral diepe sporen bewaard gebleven. Opvallend is dat de vullingen van deze sporen vaak sterk gemêleerd van kleur waren en een brokkenstructuur vertoonden. Waarschijnlijk was er op het moment dat de sporen ingegraven zijn wel sprake van een podzolbodem. De sporen zijn opgevuld met brokken van de oorspronkelijke bodem. Ter hoogte van werkput 8 zijn verder esgreppels aangetroffen die wijzen op een vroeger gebruik van het terrein als akkerland. Deze greppels werden gegraven ter verbetering van de grondstructuur en waterhuishouding. Ook heeft het onderzoek duidelijk gemaakt dat de oorspronkelijk hoogstgelegen delen het minst goed bewaard zijn gebleven; deze hoge delen zijn veelal afgeschoven om de lager gelegen gebieden op te hogen.

 Overzicht van het oorspronkelijke puttenplan (hierboven) en datgene wat uiteindelijk is aangelegd (hieronder).

Bij het proefsleuvenonderzoek in plangebied 'De Zessprong' in Best zijn in alle deellocaties sporen aangetroffen. Ondanks het feit dat er uitsluitend AC-horizonten gevonden zijn en het terrein dus afgetopt is, waren veel sporen nog tot een relatief grote of zelfs zeer grote diepte bewaard gebleven. In totaal zijn er 91 spoornummers uitgegeven, waarvan het merendeel in de Middeleeuwen / Nieuwe tijd te dateren is.

- Op locatie 1 zijn de resten van een vindplaats uit de Late Middeleeuwen aangetroffen (14e eeuw). Het gaat om leemwinningskuilen en mogelijk resten van ambachtelijke activiteiten. Tevens is tenminste één waterput aangetroffen.
- Op locatie 2 zijn geen sporen aangetroffen, maar wel aardewerkfragmenten uit de IJzertijd die een aanwijzing vormen voor bewoning in deze periode in de onmiddellijke nabijheid.
- Op locatie 3 zijn bewoningssporen uit de 17e-18e eeuw gevonden.
- Op locatie 4 zijn resten van een nederzetting uit de (Vroege-)IJzertijd tevoorschijn gekomen.
- Op locatie 5 zijn bewoningssporen, waaronder twee waterputten, uit de 16e-18e eeuw aangetroffen. De bewoning zou ook nog verder terug kunnen gaan.
- Op locatie 6 tenslotte zijn ook weer resten van een nederzetting uit de IJzertijd gevonden.

Op vijf van de zes locaties zijn dus belangwekkende archeologische vindplaatsen aangetroffen.

Overzicht van de aangetroffen vindplaatsen bij het proefsleuvenonderzoek.

#### Opgraving (eindfase onderzoek)

In opdracht van de gemeente Best heeft archeologisch onderzoeksbureau Becker & Van de Graaf van 13 tot en met 26 februari 2008 een Definitief Archeologisch Onderzoek (opgraving) uitgevoerd in deellocatie 1 van het plangebied Zessprong. Het onderhavig plangebied is niet betrokken geweest bij dit deel van het onderzoek.

#### Concept selectiebesluit archeologie plangebied Zessprong te Best

In het plangebied Zessprong te Best kan op basis van de onderzoeksresultaten het volgende worden geconcludeerd:

- rood: op basis van booronderzoek als verstoord aangeduide en daarmee vrijgegeven terreinen. Geen nader archeologisch onderzoek vereist.
- blauw: Nog niet onderzochte terreinen. Bij bodemingrepen groter dan 250 m2 en dieper dan 30 cm dient hier nader archeologisch onderzoek in de vorm van proefsleuven2 plaats te vinden.
- blauw omlijnde terreindelen in oosten: hier heeft reeds een opgraving van de aanwezige archeologische waarden plaatsgevonden. Deze resten zijn daarmee ex situ behouden. Geen nader archeologisch onderzoek vereist.
- groen: deze terreinen zijn door middel van een booronderzoek onderzocht en aangeduid als niet-verstoord en hebben daarmee een hoge archeologische verwachting gekregen. Een deel van de groene gebieden is nader onderzocht d.m.v. proefsleuven en kijkgaten. Dit onderzoek bevestigd de hoge archeologische verwachting en heeft op diverse plaatsen in het gebied archeologische waarden aangetoond.

<sup>2</sup> Indien proefsleuven om praktische redenen niet mogelijk zijn, kan ook gekozen worden voor archeologische begeleiding.

Daar waar bodemingrepen dieper dan 30 cm gepland zijn en behoud van de waarden op de plek zelf niet mogelijk is, dienen de aanwezige archeologische waarden opgegraven te worden.

Plangebied met adviesgebieden voor archeologie

#### Oirschotseweg 94

Voor het plangebied van het onderhavig bestemmingsplan geldt dat het westelijke deel in een verstoord gebied (rood) ligt waar geen nader archeologisch onderzoek noodzakelijk is. Het oostelijke deel ligt echter in een gebied van hoge archeologische verwachting (groen) waar tot nu toe alleen twee kijkgaten zijn aangelegd. Hier is vervolgonderzoek noodzakelijk in de vorm van proefsleuven met zo nodig aansluitend een opgraving van mogelijk aanwezige archeologische resten.

Op 14 juli 2015 heeft het college van burgemeester en wethouders middels een selectiebesluit besloten in te stemmen met de beoordeling en selectieadvies. Het westelijk plangebied is daarbij vrijgeven en voor het oostelijk gebied is ingestemd met het opnemen van een dubbelbestemming voor archeologie met daaraan gekoppeld regels voor slopen en bouwen.

#### Conclusie

Omdat voor het onderhavig plangebied vervolgonderzoek noodzakelijk is in de vorm van proefsleuven met zo nodig aansluitend een opgraving van mogelijk aanwezige archeologische resten is de dubbelbestemming 'Waarde-Archeologie' opgenomen. Het genoemde onderzoek heeft nog niet plaats kunnen vinden vanwege de bestaande bebouwing die nog aanwezig is.

In de regels is bepaald dat binnen het gebied 'Waarde - Archeologie' uitsluitend bouwwerken mogen worden opgericht ten behoeve van de op deze gronden liggende andere bestemming(en), indien en voor zover het een bouwplan betreft met een verstoringsdiepte van minder dan 0,3 m ten opzichte van het maaiveld, of indien het bouwplan betrekking heeft op vervanging van bestaande bouwwerken, waarbij de oppervlakte niet wordt uitgebreid en de bestaande fundering wordt benut, met uitzondering van nieuwe kelders en voor zover bij de bouw geen grondwerkzaamheden worden uitgevoerd dieper dan 0,3 m ten opzichte van het maaiveld en gebouwen tot maximaal 2,5 m uit bestaande fundering worden opgericht.

Van de bepaling kan worden afgeweken indien op basis van (archeologisch) inventariserend en waarderend (proefsleuven)onderzoek is aangetoond, dat er geen of nauwelijks waarden aanwezig zijn dan wel dat de archeologische waarden door de bouwactiviteiten niet onevenredig worden of kunnen worden geschaad. Bepaald is dat wanneer uit nader onderzoek is gebleken dat er archeologische waarden aanwezig zijn, deze, wanneer deze door de beoogde ontwikkeling zullen worden aangetast, ex situ zullen worden behouden door middel van een definitieve archeologische opgraving. Een en ander moet volgens aan de wettelijk gestelde normen geschieden.

Tevens is een omgevingsvergunningstelstel voor het uitvoeren van een werk, geen bouwwerk zijnde, of van werkzaamheden opgenomen en voor het slopen van een bouwwerk opgenomen.

In het kader van het bestemmingsplan zijn de archeologische waarden van de gronden door het opnemen van de dubbelbestemming voldoende beschermd. De onderzoeksverplichting is nu opgeschoven naar de vergunningfase.

#### 5.10.2 Cultuurhistorie

Binnen het plangebied zijn de wegen in en rond 'De Zessprong', zoals de Oirschotseweg en de St. Antoniusweg, op de Cultuurhistorische Waardenkaart van de Provincie Noord-Brabant (versie 2006) aangeduid als historisch geografische lijn met een redelijk hoge waarde. Andere als zodanig aangeduide wegen binnen De Zesspong zijn onder andere de Prinses Margrietlaan en de Heuveleindseweg. De als cultuurhistorisch waardevol aangeduide wegen maken deel uit van het historische bebouwingslint van Best. Deze wegen zijn bepalend (geweest) voor de landschappelijke en stedenbouwkundige inrichting en ontwikkeling van het gebied.

Naast de historisch-geografisch waardevolle lijnelementen herbergt 'De Zessprong' enkele objecten welke zijn aangeduid als 'overige bouwkunst'. Het betreft een langgevelboerderij aan de Oirschotseweg 107 en een woonhuis aan de Prinses Margrietlaan 32. Ten slotte bevindt zich aan de Ringweg een monumentale boom.

Het zuidelijk deel van de Heuveleindseweg maakt deel uit van het archeologisch landschap Dommeldal Nuenen-Gestel. Dit landschap omvat het rivierdal van de Dommel tussen St.-Michielsgestel en Nuenen, alsmede de hierin uitwaterende beken. Langs beide zijden van de rivier- en beekdalen, op de overgang naar het hoger gelegen dekzandlandschap, ligt een aaneenschakeling van oude bouwlandcomplexen.

48

Ten zuidoosten van het plangebied komt één monument voor. Het gaat hierbij om de schoorsteen van de voormalige klompenfabriek aan de Oirschotseweg 83/83a.

#### Conclusie

Het stedenbouwkundig plan voor het perceel Oirschotseweg 94 ondersteunt de historisch-geografische waardevolle lijnelementen doordat de nieuwbouw de wegen die als zodanig zijn aangemerkt begeleid. Qua architectuur is aangesloten op de aanwezige bebouwing in 'De Zessprong'.

Gesteld kan worden dat door de onderhavige ontwikkeling de aanwezige cultuurhistorische waarden ten opzichte van de bestaande situatie worden versterkt. De voorgestane ontwikkeling heeft dan ook geen nadelige invloed op de aanwezige cultuurhistorische waarden.

#### 5.11 Vliegbasis Eindhoven

#### 5.11.1 Obstakelbeheergebied (Inner Horizontal en Conical Surface, IHCS)

Het plangebied is gelegen binnen de zogenaamde Inner Horizontal Surface en Conical Surface (IHCS) van de vliegbasis Eindhoven; dit gebied is vastgesteld ten behoeve van de vliegverkeersveiligheid. In het Tweede Structuurschema Militaire Terreinen (SMT-2) is opgenomen dat, conform de ICAO-normen, rondom de gehele luchthaven een obstakelvrij vlak van 45 meter hoog is gelegen met een straal van 4 km rond de landingsdrempels, dat overgaat in een conisch vlak met een helling van 5% tot 145 meter over een afstand van 2 km. Voor onderhavig geval geldt een maximale bebouwingshoogte oplopend van 125 tot 135 meter boven NAP. De maximale bebouwingshoogte in het plangebied bedraagt 10 meter, waardoor aan de hoogtebeperking wordt voldaan.

#### 5.11.2 Instrument Landing System (ILS)

De vliegbasis Eindhoven beschikt over een Instrument Landing System (ILS). Het ILS is bedoeld voor het nauwkeuriger uitvoeren van naderingen door vliegverkeer, ook onder slechte weersomstandigheden. Voor het goed functioneren van het ILS is het noodzakelijk dat in een gebied, het verstoringsgebied, rondom de start- en landingsbaan geen verstoring optreedt. Dit gebied bestaat uit meerdere vlakken met daarbij behorende hoogtes, zowel horizontaal als oplopend. Een object dat beneden de betreffende hoogte blijft zal geen verstoring op het ILS opleveren en zou toelaatbaar kunnen zijn. Een object dat hoger is dan de (zonder meer toelaatbare) betreffende hoogte moet worden getoetst op eventuele verstoringseffecten. Onderhavig plan is gelegen in het oplopende gebied met een zonder meer toelaatbare bouwhoogte van 70,3 tot 80,3 meter boven NAP. De maximale bebouwingshoogte in het plangebied bedraagt 10 meter, waardoor aan de hoogtebeperking wordt voldaan.

#### Conclusie

Het bestemmingsplan ondervindt geen belemmeringen als gevolg van de ligging nabij vliegbasis Eindhoven. Andersom levert het bestemmingsplan ook geen belemmeringen op voor de vliegbasis Eindhoven.

# 5.12 Energie

In het beleidsplan energie- en materiaaltransitie zijn de volgende uitgangspunten voor woningbouw vastgelegd.

Uitgangspunten voor woningbouw:

Nieuwbouw:

- Realiseren van een EPL van 7,0 of hoger bij woningbouwprojecten met meer dan 200 woningen
- Score van GPR 7 op alle thema's bij nieuwe woningen
- 10% EPC verscherping bij nieuwe woningen

Bestaande Bouw:

- 2% jaarlijkse energiebesparing in de bestaande bouw
- duurzaam beheer en renovatie van erfgoed

De uitgangspunten voor nieuwbouw worden in acht genomen.

# 6 Juridische planopzet

Het onderhavige bestemmingsplan heeft tot doel een juridisch-planologische regeling te scheppen voor het bouwen en het gebruik van gronden en gebouwen binnen het plangebied. In dit hoofdstuk is een toelichting op de systematiek en de inhoud van de verschillende toegekende bestemmingen van het bestemmingsplan gegeven.

### 6.1 Plansystematiek

Het onderhavige bestemmingsplan heeft tot doel een juridisch-planologische regeling te scheppen voor de voorgenomen ontwikkeling aan de Oirschotseweg 94 in Best.

In het bestemmingsplan is aangesloten bij de bewoordingen en opbouw van planregels conform de Standaard Vergelijkbare BestemmingsPlannen (SVBP) 2012 en de planregels die recentelijk zijn opgesteld voor andere stedelijke bestemmingsplannen. Tenslotte voldoet het plan aan de bepalingen zoals opgenomen in de Wet algemene bepalingen omgevingsrecht, de Wet ruimtelijke ordening en het Besluit ruimtelijke ordening.

In de volgende paragraaf worden de drie in het plan voorkomende bestemmingen nader toegelicht.

### 6.2 Bestemmingen

#### 6.2.1 Verkeer - Verblijfsgebied

De gronden met de bestemming 'Verkeer - Verblijfsgebied' zijn bestemd voor wegen, fiets- en voetpaden, water en waterhuishoudkundige voorzieningen en overige bij de bestemming behorende voorzieningen. Dit zijn bijvoorbeeld parkeerplaatsen, nutsvoorzieningen, groenvoorzieningen, speelvoorzieningen en hondentoiletten. Binnen deze bestemming mogen geen gebouwen worden gebouwd, met uitzondering van de vergunningsvrije gebouwen en gebouwen ten behoeve van nutsvoorzieningen. Bouwwerken, geen gebouwen zijnde, mogen wel worden gebouwd. Tot slot is er een nadere eisen regeling opgenomen.

#### 6.2.2 Wonen

De gronden met de bestemming 'Wonen' zijn bestemd voor het wonen in grondgebonden woningen en voor aan huis verbonden beroepen. Voor de aan huis verbonden beroepen zijn binnen de bestemming gebruiksregels opgenomen. Ter plaatse van de aanduiding 'specifieke bouwaanduiding – carport' zijn tevens carports toegestaan. Bij de bestemming behorende voorzieningen zoals parkeervoorzieningen, water, tuinen en erven zijn ook toegestaan.

Door de aanduiding 'maximum aantal wooneenheden' is het maximum aantal woningen per bouwvlak bepaald.

Hoofdgebouwen mogen uitsluitend binnen het bouwvlak worden gerealiseerd. Per bouwperceel is ten hoogte één woning met aan- en uitbouwen en bijgebouwen toegestaan. Voor de voorgevelrooilijn mogen alleen kleine erkers, portieken, balkons of luifels worden gebouwd. Op de verbeelding is per bouwvlak de maximale goot- en bouwhoogte aangeduid. Ook het maximaal te bouwen woningen binnen het bouwvlak is aangeduid. De bouwvlakken mogen volledig worden bebouwd.

Buiten het bouwvlak, ter plaatse van de aanduiding 'bijgebouwen' mogen aan- en uitbouwen en bijgebouwen worden gerealiseerd. Er mag in totaal per perceel 70 m2 aan aan- en uitbouwen en bijgebouwen buiten het bouwvlak worden gebouwd, mits de gronden achter de achtergevelrooilijn voor mimimaal 50% onbebouwd blijven. In de regels zijn voor aan- en uitbouwen en voor bijgebouwen de maximale goot- en bouwhoogte opgenomen.

In de regels zijn voor bouwwerken, geen gebouwen zijnde, maximale maten opgenomen. Er is onder meer een regeling opgenomen voor carports en overkappingen. Deze mogen zowel binnen als buiten bouwvlak worden gebouwd, mits ze achter de voorgevellijn van het hoofdgebouw staan. De maximale oppervlakte aan carports en overkappingen bedraagt 20 m2. Deze oppervlakte telt mee in de maximale oppervlakte die voor bijgebouwen geldt.

Vanwege geluidsaspecten is de aanduiding 'specifieke bouwaanduiding - tuinmuur' opgenomen. De aanduiding regelt dat ter plaatse hiervan een tuinmuur is toegestaan van 2 meter hoog en een massa van tenminste 20 kg/m2. Via een voorwaardelijke verplichting is bepaald dat de woningen pas mogen worden bewoond als de tuinmuren zijn gerealiseerd. Ook is bepaald dat de tuinmuur in stand gehouden moet worden.

Er is een tweetal afwijkingsmogelijkheden opgenomen ten behoeve van het realiseren van een hoofdgebouw met een grotere bouwdiepte of een grotere goot- en bouwhoogte.

Vanwege geluidsaspecten is bepaald dat de woningen pas mogen worden bewoond als de tuinmuren die als dusdanig zijn aangeduid zijn gerealiseerd.

Ook is een regeling voor het uitoefenen van aan huis verbonden beroepen en bedrijven en mantelzorg opgenomen.

Tot slot is er een nadere eisen regeling opgenomen.

#### 6.2.3 Waarde – Archeologie (dubbelbestemming)

De dubbelbestemming 'Waarde – Archeologie 1' geldt voor gronden met een zeer hoge archeologische verwachtingswaarde en heeft tot doel de bescherming en veiligstelling van het archeologisch erfgoed in de bodem.

In de regels is bepaald dat binnen het gebied 'Waarde - Archeologie' uitsluitend bouwwerken mogen worden opgericht ten behoeve van de op deze gronden liggende andere bestemming(en), indien en voor zover het een bouwplan betreft met een verstoringsdiepte van minder dan 0,3 m ten opzichte van het maaiveld, of indien het bouwplan betrekking heeft op vervanging van bestaande bouwwerken, waarbij de oppervlakte niet wordt uitgebreid en de bestaande fundering wordt benut, met uitzondering van nieuwe kelders en voor zover bij de bouw geen grondwerkzaamheden worden uitgevoerd dieper dan 0,3 m ten opzichte van het maaiveld en gebouwen tot maximaal 2,5 m uit bestaande fundering worden opgericht.

Van de bepaling kan worden afgeweken indien op basis van (archeologisch) inventariserend en waarderend (proefsleuven)onderzoek is aangetoond, dat er geen of nauwelijks waarden aanwezig zijn dan wel dat de archeologische waarden door de bouwactiviteiten niet onevenredig worden of kunnen worden geschaad. Bepaald is dat wanneer uit nader onderzoek is gebleken dat er archeologische waarden aanwezig zijn, deze, wanneer deze door de beoogde ontwikkeling zullen worden aangetast, ex situ zullen worden behouden door middel van een definitieve archeologische opgraving. Een en ander moet volgens aan de wettelijk gestelde normen geschieden.

Tevens is een omgevingsvergunningstelstel voor het uitvoeren van een werk, geen bouwwerk zijnde, of van werkzaamheden opgenomen en voor het slopen van een bouwwerk opgenomen.

53

CroonenBuro5

# 7 Haalbaarheid

In dit hoofdstuk wordt de haalbaarheid van dit bestemmingsplan aangetoond. Een bestemmingsplan moet zowel in financieel als in maatschappelijk opzicht haalbaar zijn. Er wordt daarom een korte financiële toelichting gegeven en daarnaast worden de doorlopen procedures weergegeven. Na aanleiding van de uitgebrachte zienswijze is het plan aangepast.

# 7.1 Financieel

#### 7.1.1 Uitvoerbaarheid

De kosten die gemaakt worden bij de uitvoering van de ontwikkeling zijn voor rekening van de initiatiefnemer. De ontwikkeling heeft voor de gemeente geen negatieve financiële gevolgen. Het bestemmingsplan is hiermee financieel uitvoerbaar.

### 7.1.2 Kostenverhaal

Wanneer met een bestemmingsplan een bouwplan, zoals gedefinieerd in artikel 6.2.1 Besluit ruimtelijke ordening, mogelijk wordt gemaakt, dient conform artikel 6.12 Wet ruimtelijke ordening een exploitatieplan te worden opgesteld. Deze eis geldt niet indien het kostenverhaal anderszins is verzekerd.

Aangezien in voorliggend geval het kostenverhaal is vastgelegd door middel van een anterieure overeenkomst tussen gemeente en initiatiefnemer, kan de vaststelling van een exploitatieplan achterwege blijven.

# 7.2 Maatschappelijk

#### 7.2.1 Vooroverleg en inspraak

Het voorontwerpbestemmingsplan 'Oirschotseweg 94' heeft op grond van de gemeentelijke Inspraakverordening met ingang van 12 augustus 2015 tot en met 22 september 2015 ter inzage gelegen in het gemeentehuis te Best, is gepubliceerd op de gemeentelijke website en was digitaal raadpleegbaar op de landelijke voorziening www.ruimtelijkeplannen.nl. Tijdens deze periode kon een ieder een inspraakreactie over het bestemmingsplan indienen. Tevens zijn de stukken aan diverse overleginstanties gestuurd in het kader van het wettelijk vooroverleg als bedoeld in artikel 3.1.1 Besluit ruimtelijke ordening. De inspraak- en vooroverleg reacties zijn beantwoord in de 'Nota Vooroverleg en Inspraak Bestemmingsplan 'Oirschotseweg 94'. Deze is als bijlage bij dit bestemmingsplan opgenomen. Naar aanleiding van de ingekomen reacties is de paragraaf Welstand met beleid aangepast.

# 7.2.2 Ter visie legging

Na vooroverleg en inspraak heeft het plan de procedure van artikel 3.8 en verder van de Wet ruimtelijke ordening doorlopen. Het ontwerpbestemmingsplan 'Oirschotseweg 94' heeft op grond van afdeling 3.8 van de Wet ruimtelijke ordening (Wro) met ingang van 1 juni 2016 gedurende zes weken ter inzage gelegen. Tijdens deze periode kon een ieder een zienswijze over het bestemmingsplan indienen. Gedurende de ter inzage legging zijn er drie zienswijzen ontvangen. Naar aanleiding van deze zienswijzen hebben er diverse gesprekken plaatsgevonden tussen indieners van een zienswijze, de initiatiefnemer en vertegenwoordigers van de gemeente. Deze gesprekken hebben geleid tot een aanpassing van het bestemmingsplan.

De ingediende zienswijzen zijn beantwoord in de 'Nota Zienswijzen en ambtshalve wijzigingen bestemmingsplan 'Oirschotseweg 94' en de beleidsregel 'Welstandscriteria woningbouw Oirschotseweg 94'. Deze is als bijlage bij dit bestemmingsplan opgenomen.

Het bestemmingsplan is op 3 april 2017 door de gemeenteraad van Best vastgesteld.