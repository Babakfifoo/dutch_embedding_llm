# Toelichting Wijzigingsplan "Ruimte voor Ruimte, Wolvenstraat ong. naast nr. 1a te Oudenbosch"

Planstatus: vastgesteld Datum: 2021-05-04

Plan identificatie: NL.IMRO.1655.BPW6042-C001

## **Colofon**

| Titel:          | Wijzigingsplan<br>"Ruimte voor Ruimte, Wolvenstraat ongenummerd naast nummer 1a te<br>Oudenbosch" |
|-----------------|---------------------------------------------------------------------------------------------------|
| Ontwerp:        |                                                                                                   |
|                 | Molenzicht 2<br>4881 BW ZUNDERT<br>Tel: 076-5990340<br>www.schoenmakersadvies.nl                  |
| Contactpersoon: | S. Verheijen<br>sabien@schoenmakers-ontwerp.nl                                                    |
| Projectnummer:  | 181570                                                                                            |
| Rapportnummer:  | 181570.01                                                                                         |
| Datum:          | 4 mei 2021                                                                                        |
| Status:         | vastgesteld                                                                                       |

Copyright ©

Niets uit deze uitgave mag worden verveelvoudigd en/of openbaar worden gemaakt door middel van druk, fotokopie, elektronisch of op welke wijze dan ook, zonder schriftelijke toestemming van de auteurs.

III Schoenmakers III Ruimtelijke ontwikkeling

# **Toelichting**

| Hoofdstuk 1 | Inleiding  5                                                                              |  |
|-------------|-------------------------------------------------------------------------------------------|--|
| 1.1         | Aanleiding & doel  5                                                                      |  |
| 1.2         | Ligging en begrenzing planlocatie  5                                                      |  |
| 1.3         | Vigerend bestemmingsplan 6                                                                |  |
| 1.4         | Leeswijzer 7                                                                              |  |
|             |                                                                                           |  |
| Hoofdstuk 2 | De huidige situatie  8                                                                    |  |
| 2.1         | Ruimtelijke structuur 8                                                                   |  |
| 2.2         | Verkeer en parkeren 8                                                                     |  |
| 2.3         | Groen- en waterstructuur 8                                                                |  |
| 2.4         | Functionele structuur  8                                                                  |  |
| 2.5         | Bestaande situatie planlocatie  9                                                         |  |
|             |                                                                                           |  |
| Hoofdstuk 3 | Toekomstige situatie  10                                                                  |  |
| 3.1         | Ruimtelijke structuur 10                                                                  |  |
| 3.2         | Functionele structuur  10                                                                 |  |
| 3.3         | Bouwplan 10                                                                               |  |
| 3.4         | Beeldkwaliteitplan  11                                                                    |  |
| 3.5         | Landschappelijke inpassing  11                                                            |  |
|             |                                                                                           |  |
| Hoofdstuk 4 | Beleidskader 13                                                                           |  |
| 4.1         | Europees- en rijksbeleid  13                                                              |  |
| 4.2         | Provinciaal beleid  13                                                                    |  |
| 4.3         | Gemeentelijk beleid 20                                                                    |  |
| Hoofdstuk 5 | Milieu- en overige aspecten  26                                                           |  |
| 5.1         | Archeologie en cultuurhistorie  26                                                        |  |
| 5.2         | Milieu- en overige aspecten  28                                                           |  |
|             |                                                                                           |  |
| Hoofdstuk 6 | Juridische aspecten  45                                                                   |  |
| 6.1         | Inleiding  45                                                                             |  |
| 6.2         | Algemene toelichting verbeelding 45                                                       |  |
| 6.3         | Algemene toelichting regels 45                                                            |  |
|             |                                                                                           |  |
| Hoofdstuk 7 | Uitvoerbaarheid  46                                                                       |  |
| 7.1         | Economische uitvoerbaarheid 46                                                            |  |
| 7.2         | Omgevingsdialoog  46                                                                      |  |
| 7.3         | Maatschappelijke uitvoerbaarheid 46                                                       |  |
|             | Afzonderlijke bijlagen:                                                                   |  |
| 1.          | Verkennend Bodemonderzoek, kenmerk 2410.32.201.r1, Moerdijk Bodemsanering BV, 12 februari |  |
|             | 2020                                                                                      |  |
| 2.          | Ecologische quickscan, Buro Maerlant, 16 april 2020                                       |  |
| 3.          | Akoestische berekening SRM1                                                               |  |
| 4.          | Landschapsplan                                                                            |  |
| 5.          | Berekening V-stacks gebied (achtergrondbelasting)                                         |  |
|             |                                                                                           |  |
| 6.          | Berekening V-stacks vergunning (voorgrondbelasting)                                       |  |
| 7.          | Stikstofberekening                                                                        |  |
| 8.          | Standaard verantwoording groepsrisico 2019                                                |  |
| 9.          | Standaard advies Brandweer 2020                                                           |  |
| 10.         | Verslag omgevingsdialoog                                                                  |  |
| 11.         | Certificaten bouwtitels                                                                   |  |
| 12.         | Vooroverlegreacties                                                                       |  |
| 13.         | Nota van zienswijzen                                                                      |  |
|             |                                                                                           |  |

# **Hoofdstuk 1 Inleiding**

#### **1.1 Aanleiding & doel**

Het initiatief is om op de locatie Wolvenstraat ongenummerd naast nummer 1a te Oudenbosch twee ruimtevoor-ruimte woningen te realiseren.

De ruimte-voor-ruimteregeling maakt het mogelijk woningen te bouwen buiten het reguliere woningbouwprogramma om. De bouw van nieuwe woningen op ruime kavels in delen van het buitengebied kan mogelijk worden gemaakt, wanneer hiervoor agrarische bedrijfsgebouwen die in gebruik waren of zijn voor intensieve veehouderij, worden gesaneerd in combinatie met milieuwinst elders in Brabant.

Binnen de gemeente Halderberge is de 'Gebiedsvisie bebouwingsconcentraties Halderberge' opgesteld, waarin aangeven is waar ruimte-voor-ruimte woningen mogen worden gerealiseerd. Bovengenoemde locatie is gelegen in een bebouwingsconcentratie met de aanduiding 'Zoeklocatie voor toevoeging extra bebouwing', waar ruimte voor ruimte woningen mogen worden gerealiseerd. Bij ruimte voor ruimte woningen is de Woonvisie 2016-2020 met het bijbehorende woningprogramma van de gemeente Halderberge niet van toepassing.

In het vigerend bestemmingsplan heeft de planlocatie de bestemming 'Agrarisch'. Er is in het vigerend bestemmingsplan een wijzigingsbevoegdheid (artikel 38.3) opgenomen ten behoeve van een ruimte-voorruimte woning. De ruimte-voor-ruimteregeling maakt het mogelijk woningen te bouwen buiten het reguliere woningbouwprogramma om.

Om de ontwikkeling juridisch / planologisch mogelijk te kunnen maken is gekozen voor het opstellen van onderhavig wijzigingsplan.

#### **1.2 Ligging en begrenzing planlocatie**

De planlocatie is gelegen nabij de kern van Oudenbosch. Oudenbosch maakt deel uit van de gemeente Halderberge, gelegen in de provincie Noord-Brabant. De locatie is bekend onder de kadastrale gemeente ODB, sectie E onder de nummers 679 en 680 en heeft een oppervlakte van 3.346 m2 . In figuur 1 en 2 wordt de planlocatie aangegeven.

**Figuur 1: Uitsnede topografische kaart**

**Figuur 2: Uitsnede luchtfoto** 

#### **1.3 Vigerend bestemmingsplan**

De planlocatie ligt in het bestemmingsplan 'Eerste herziening bestemmingsplan Buitengebied Halderberge'. Over de planlocatie ligt de bestemming 'Agrarisch', de dubbelbestemming 'Waarde – Archeologie 2' en de gebiedsaanduidingen 'luchtvaartverkeerzone – 11' en 'overige zone – bebouwingsconcentraties'. Dit bestemmingsplan is vastgesteld door de gemeenteraad op 14 december 2017.

**Figuur 3: Uitsnede bestemmingsplankaart, bestemmingsplan 'Eerste herziening bestemmingsplan Buitengebied Halderberge'**

#### **1.4 Leeswijzer**

In hoofdstuk 2 wordt ingegaan op de huidige situatie van het plangebied, waarbij onder andere de ruimtelijke en functionele structuur aan bod komen. In hoofdstuk 3 wordt de toekomstige situatie beschreven. In hoofdstuk 4 wordt het relevante vigerende beleid op Europees-, Rijks-, provinciaal- en gemeentelijk niveau beschreven. Hoofdstuk 5 beschrijft vervolgens de uitgangspunten en randvoorwaarden, die van belang zijn voor de ontwikkeling van het plangebied. Hierbij worden onder andere de gevolgen van de ontwikkeling op het gebied van water, natuur, luchtkwaliteit, archeologie en bodem beschreven. De juridische aspecten komen in hoofdstuk 6 aan bod. Ten slotte wordt in hoofdstuk 7 de maatschappelijke en economische uitvoerbaarheid beschreven.

## **Hoofdstuk 2 De huidige situatie**

#### **2.1 Ruimtelijke structuur**

De planlocatie ligt ten noorden van de kern Oudenbosch. De bebouwing langs de Wolvenstraat wordt gekenmerkt door vrijstaande woningen en agrarische bebouwing. De erf- en bedrijfsbebouwing staat geclusterd in het half open landschap. De woningen bestaan voornamelijk uit één bouwlaag met een kap. De kaprichting is vaak evenwijdig aan de weg gesitueerd.

#### **2.2 Verkeer en parkeren**

De planlocatie ligt aan de Wolvenstraat in Oudenbosch. De Wolvenstraat heeft een snelheidsregime van 60 km/h. Het is een straat waar auto's en bromfietsen verboden zijn, met uitzondering van bestemmingsverkeer. In de nabije omgeving van planlocatie zijn geen openbare parkeervoorzieningen aanwezig.

#### **2.3 Groen- en waterstructuur**

Rondom de planlocatie bevinden zich voornamelijk tuinpercelen en agrarische gronden. Aan oost-, zuid- en westzijde van het perceel loopt een sloot.

#### **2.4 Functionele structuur**

#### *2.4.1 Wonen*

In de directe omgeving van de planlocatie komen voornamelijk de functie wonen en enkele (agrarische)bedrijfsfuncties voor. Zowel burgerwoningen als (agrarische)bedrijfswoningen zijn in de omgeving te vinden. Hoofdzakelijk zijn de woningen vrijstaand gesitueerd.

#### *2.4.2 Maatschappelijke voorzieningen*

Nabij de planlocatie zijn geen maatschappelijke voorzieningen aanwezig.

### *2.4.3 Bedrijven, horeca, detailhandel en recreatie*

Er bevinden zich enkele (agrarische)bedrijven rondom de planlocatie. Het dichtstbijzijnde bedrijf is een agrarisch bedrijf, dat bedrijf is gelegen schuin tegenover de planlocatie. In figuur 4 zijn de functies in kaart gebracht.

#### **2.5 Bestaande situatie planlocatie**

De planlocatie ligt aan de Wolvenstraat te Oudenbosch. In de huidige situatie is de grond in gebruik voor agrarische doeleinden. Onderstaand zijn enkele foto's van de planlocatie weergegeven.

**Figuur 5: Foto's planlocatie**

## **Hoofdstuk 3 Toekomstige situatie**

### **3.1 Ruimtelijke structuur**

In navolging van het aanwezige bebouwingspatroon worden de nieuwe woningen gesitueerd. De woningen sluiten aan op de huidige bebouwing in het buitengebied en worden landschappelijk ingepast in het landschap.

#### **3.2 Functionele structuur**

#### *3.2.1 Algemeen*

Het beoogde plan bestaat uit het toevoegen van twee grondgebonden woningen.

#### *3.2.2 Verkeer en parkeren*

#### Verkeer

De woningen worden ontsloten aan de Wolvenstraat. Hierdoor verandert de bestaande verkeersstructuur niet.

#### Parkeren

De gemeente Halderberge heeft de Kadernota Parkeren 2017-2021 vastgesteld. Parkeren is een essentieel onderdeel van de verplaatsingsketen, en ook essentieel voor de kwaliteit van de leefomgeving, het woongenot en het succes van nieuwe ontwikkelingen. In de Kadernota Parkeren 2017-2021 is voor woningen groter dan 90 m² parkeernorm opgenomen van 2,3 parkeerplaatsen per woning.

Dit resulteert dat binnen de planlocatie minimaal 2,3 x 2 = 4,6 = 5 parkeerplaatsen aanwezig dienen te zijn. Op de locatie is voldoende ruimte om minimaal vijf parkeerplaatsen op eigen terrein te realiseren. Er kan vanuit worden gegaan dat voor de dagelijkse behoefte vijf parkeerplaatsen voldoende is.

#### **3.3 Bouwplan**

Op het perceel (ODB, sectie E nummer 679 en 680) worden twee ruimte-voor-ruimte woningen toegevoegd aan het bestaande bebouwingslint. De kavels (ca. 1.746 m² en 1.600 m2 ) van de ruimte-voor-ruimte woningen hebben een frontbreedte van circa 30 meter, een gedeelte van het perceel wordt landschappelijk ingepast. Op iedere kavel wordt een vrijstaande woning gerealiseerd met bijbehorend bijgebouw.

#### Situering woning

De afstand van de westelijke woning tot het hart van de weg dient minimaal 15 meter te bedragen. Voor de oostelijke woning zijn gevellijnen in de verbeelding opgenomen, hier dient de afstand van de woning tot het hart van de weg minimaal 12 meter te bedragen. Voor het bijgebouw dient de afstand minimaal 10 meter tot het hart van de weg te bedragen. De woningen dienen minimaal 2 meter uit de zijdelingse perceelsgrens te worden gebouwd.

#### Bouwregels ruimte-voor-ruimte

#### Hoofdgebouw:

De inhoud mag maximaal 1.500 m³ per woning bedragen. De goot- en bouwhoogte mag respectievelijk 7,5 en 10 meter bedragen.

#### Bijbehorende bouwwerken:

In geval van een bebouwingsgebied groter dan 400 m²: 100 m², vermeerderd met 10% van het deel van het bebouwingsgebied dat groter is dan 400 m² met een maximum van 150 m². Bijbehorende bijgebouwen kunnen zowel vrijstaand als aangebouwd zijn. De goot- en bouwhoogte mag respectievelijk maximaal 3 meter en 5,5 meter bedragen. De afstand van een bijgebouw tot een zijdelingse eigendomsgrens met derden mag niet minder dan 2 meter bedragen. Vrijstaande bijbehorende bouwwerken dienen op een afstand van ten minste 2 m achter de voorgevelrooilijn van de woning te worden gebouwd. De afstand van vrijstaande bijbehorende bouwwerken tot de woning mag niet meer bedragen dan 25 m.

## **3.4 Beeldkwaliteitplan**

De gemeente acht zich medeverantwoordelijk voor de zorg voor de kwaliteit van de gebouwde omgeving. Aandacht voor beeldkwaliteit wordt dan ook bij de uitwerking van dit wijzigingsplan van wezenlijk belang geacht. In algemene termen betreft de beeldkwaliteit alle aspecten, welke van invloed zijn op de voorstelbaarheid en beleving van de ruimtelijke omgeving.

De gemeente Halderberge heeft een welstandsnota opgesteld. De planlocatie Wolvenstraat ong. naast nr. 1a ligt in het buitengebied. Het ontwerp van de woningen dient aan de criteria te voldoen die opgenomen zijn in de welstandnota voor het buitengebied. In paragraaf 4.3.3 worden deze criteria beschreven.

#### **3.5 Landschappelijke inpassing**

De gemeente Halderberge heeft een landschapsvisie opgesteld. Verandering van het landschap is geen probleem, zolang het maar op een goede manier gebeurt. Het is belangrijk dat de verschillen tussen de belangrijkste landschapstypen herkenbaar dienen te blijven. Daarnaast dienen de basiskenmerken van elke landschapstypen (verschillen in openheid/beslotenheid, kleinschaligheid/grootschaligheid, richting, reliëf, natuurlijke gesteldheid etc.) op peil te blijven.

Voor de realisatie van de twee ruimte-voor-ruimte woningen op de locatie Wolvenstraat ong. naast nr. 1a is een landschappelijke inpassing vereist op basis van artikel 38.3 onder h van het bestemmingsplan 'Eerste herziening bestemmingsplan Buitengebied Halderberge'. Artikel 38.3 bevat een wijzigingsbevoegdheid ten behoeve van een ruimte-voor-ruimte woning. Ook op basis van artikel 3.80 lid 1 onder c van de Interim Omgevingsverordening Noord-Brabant is kwaliteitsverbetering van het landschap verplicht. De landschappelijke inpassing is in de regels verankerd door middel van een voorwaardelijke verplichting, dit is opgenomen in de artikelen 'Groen' en Wonen'. Daarnaast is de landschappelijke inpassing op de verbeelding en in een overeenkomst verankerd en is als bijlage 1 aan de regels toegevoegd.

## **Hoofdstuk 4 Beleidskader**

## **4.1 Europees- en rijksbeleid**

#### *4.1.1 Structuurvisie Infrastructuur en Ruimte*

Voor een aanpak die Nederland concurrerend, bereikbaar, leefbaar en veilig maakt, moet het roer in het ruimtelijk en mobiliteitsbeleid om. In 2012 wordt de Structuurvisie Infrastructuur en Ruimte (SVIR) vastgesteld. De SVIR vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het de ruimtelijke doelen en uitspraken in de PKB Tweede structuurschema Militaire terreinen, de agenda landschap, de agenda Vitaal Platteland en Pieken in de Delta.

Het Rijk laat de verantwoordelijkheid voor de afstemming tussen verstedelijking en groene ruimte op regionale schaal over aan provincies. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders.

De veranderde behoefte aan wonen en werken legt daarbij een extra druk op een markt waar de totale vraag afneemt: kwaliteit voor kwantiteit. De ambitie is dat in 2040 de woon- en werklocaties in steden en dorpen aansluiten op de (kwalitatieve) vraag en dat locaties voor transformaties en herstructurering zoveel mogelijk worden benut.

In het SVIR zijn 13 nationale belangen opgenomen, hiermee geeft het Rijk aan waarvoor het verantwoordelijk is en waarop het resultaten wil boeken.

Het Rijk zal bestemmingsplannen niet (tijdens de vaststellingsprocedure) toetsen op een correcte doorwerking van nationale ruimtelijke belangen. Wel zal het Rijk door middel van systeem- of themagerichte onderzoeken achteraf nagaan of bestemmingsplannen aan nationale wet- en regelgeving voldoen.

In het plangebied zijn geen nationale belangen in het geding. Het nationale ruimtelijke beleid heeft geen consequentie voor het plangebied.

#### *4.1.2 Besluit algemene regels ruimtelijke ordening*

Op 30 december 2011 is het Besluit algemene regels ruimtelijke ordening (Barro) in werking getreden. In het Barro wordt een aantal projecten, die van Rijksbelang zijn, met name genoemd en met behulp van digitale kaartbestanden exact ingekaderd. Per project worden vervolgens regels gegeven, waaraan bestemmingsplannen zullen moeten voldoen.

In het Barro zijn voorlopig zes projecten beschreven: Mainport ontwikkeling Rotterdam, Kustfundament, grote rivieren, Waddenzee en Waddengebied, Defensie, Erfgoederen van uitzonderlijk universele waarde. Binnenkort volgen nog: hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, ecologische hoofdstructuur, primaire waterkeringen buiten het kustfundament en het IJsselmeergebied.

In het plangebied zijn geen nationale belangen in het geding. Het nationale ruimtelijke beleid heeft geen consequentie voor het plangebied. De Ladder voor duurzame verstedelijking is niet van toepassing.

#### **4.2 Provinciaal beleid**

#### *4.2.1 Structuurvisie Ruimtelijke Ordening Noord-Brabant 2014*

De Provinciale Staten hebben op 19 maart 2014 de Structuurvisie Ruimtelijke Ordening (SVRO) – partiële herziening 2014 voor de provincie Noord-Brabant vastgesteld. De SVRO geeft aan welke ambities de provincie heeft en hoe zij deze wil realiseren. In de SVRO geeft de provincie aan hoe zij omgaat met de ruimtelijke opgave voor de periode tot 2025, met een doorkijk naar 2040.

De provincie heeft als sturingsfilosofie 'samenwerken aan kwaliteit': samen met andere overheden, marktpartijen en maatschappelijke organisaties vormgeven aan een duurzame ruimtelijke ontwikkeling van Noord-Brabant. Daarbij respecteert de provincie ieders rol. De provincie onderscheidt de volgende vijf rollen:

- 1. Ontwikkelen
De provincie focust in haar ontwikkelingsgerichte rol op een aantal thematische opgaven en op een aantal gebieden. In gebieden waar sprake is van grote ruimtelijke dynamiek, botsende belangen en waar de ontwikkelingen een (inter)provinciale impact hebben, kiest de provincie voor een actieve rol.

- 2. Ordenen
De provincie wil de duurzame ruimtelijke ontwikkeling van Noord-Brabant ordenen in robuuste ruimtelijke structuren. Dit zijn de groenblauwe-, de agrarische-, de stedelijke- en de infrastructuur.

- 3. Beschermen
De provincie wil belangrijke en onvervangbare waarden beschermen. Voor de Ecologische Hoofdstructuur, de cultuur- en aardkundige waarden en de bescherming van de kernkwaliteiten in de nationale landschappen in Noord-Brabant stelt de provincie een beschermingsregiem op.

- 4. Regionaal samenwerken
De provincie kiest voor regionale samenwerking en afstemming in vier regio's. De provincie stimuleert de samenwerking tussen de gemeenten, Rijk en waterschappen in deze regio's en legt afspraken vast in een strategische regionale agenda.

- 5. Stimuleren
Bij ruimtelijke ontwikkelingen gaat het niet alleen om de vraag waar welke ontwikkelingen gewenst zijn. Het gaat daarbij ook om de balans tussen de verschillende belangen, functies en kwaliteiten in een gebied. De provincie wil dat ontwikkelingen bijdragen aan de ruimtelijke kwaliteit van Noord-Brabant.

Uit figuur 7 blijkt dat het plangebied gelegen is in het accentgebied agrarische ontwikkeling.

Het landelijk gebied biedt een multifunctionele gebruiksruimte voor land- en tuinbouw, natuur, water, recreatie, toerisme en kleinschalige stedelijke functies. Land- en tuinbouw zijn de grootste ruimtegebruikers.

De provincie wil het volgende bereiken in het landelijke gebied:

- 1. Ruimte voor een breed georiënteerde plattelandseconomie.
- 2. Ruimte voor agrarische ontwikkeling.
- 3. Een duurzame land- en tuinbouw.
- 4. Versterking van het landschap.

Binnen het landelijk gebied onderscheidt de provincie twee perspectieven:

- 1. gemengd landelijk gebied;
- 2. accent agrarisch ontwikkeling.

De provincie beschouwt het hele landelijk gebied als een gebied waarbinnen een menging van functies aanwezig is. De mate van menging varieert daarbij van de gebieden waarbinnen meerdere functies in evenwicht naast elkaar bestaan tot gebieden waar de land- en tuinbouw de dominante functie is.

**Figuur 7: Uitsnede Structurenkaart (bron: Structuurvisie Ruimtelijke Ordening Noord-Brabant)**

Binnen het 'accentgebied agrarische ontwikkeling' geldt het beleid zoals beschreven in het Perspectief gemengd landelijk gebied.

Binnen het gemengd landelijk gebied is multifunctioneel gebruik uitgangspunt. Uitzondering hierop zijn de primair agrarische gebieden, die door de gemeente zijn vastgelegd. Binnen die gebieden, waartoe in ieder geval de vestigingsgebieden glastuinbouw behoren, worden (stedelijke) functies die de ruimte voor agrarische ontwikkeling beperken of functies die strijdig zijn met de landbouwfunctie geweerd.

Het gemengd landelijk gebied is een veelzijdige gebruiksruimte. Ontwikkelingen, zoals wonen, werken, (historische) landgoederen, recreatie en toerisme, passen qua aard, schaal en functie bij de omgeving en houden rekening met de omgevingskwaliteiten. De ontwikkeling van functies is in beginsel alleen mogelijk op vrijkomende locaties. Er wordt rekening gehouden met (ontwikkelingsmogelijkheden van) omliggende bestaande functies, zoals volwaardige agrarische bedrijven, recreatiebedrijven of woonfuncties.

Het beoogde plan past binnen de beleidslijnen van de SVRO. De structurenkaart heeft abstract niveau. In de Verordening ruimte is de structurenkaart door vertaald op een gedetailleerder niveau. In de Verordening ruimte wordt is wel de mogelijkheid geboden om de beoogde planontwikkeling te realiseren, de verordening is een uitwerking op de structuurvisie.

#### *4.2.2 Omgevingsvisie Noord-Brabant 2018*

Op 14 december 2018 stelde Provinciale Staten van Noord-Brabant de Brabantse Omgevingsvisie vast. De omgevingsvisie is opgesteld volgens de uitgangspunten van de nieuwe Omgevingswet. De Brabantse Omgevingsvisie beschrijft de belangrijkste ambities voor de fysieke leefomgeving voor de komende jaren. Er wordt vanuit meerdere invalshoeken gekeken naar een ontwikkeling door de provincie:

- Een 'diepe' manier van kijken: niet alleen kijken naar effecten op de bovenste laag in het hier en nu, maar de dynamiek en randvoorwaarden betrekken die de onderste lagen meegeven. Kijken op verschillende schaalniveaus en actief benutten van de factor tijd. Hierbij ook kijken naar het verleden, de geschiedenis van de lagen op een plek.
- Een 'ronde' manier van kijken: niet sectoraal kijken, maar combineren van opgaven en kansen zodat ontwikkelingen optimaal bijdragen aan een circulair, sterk en sociaal Brabant, waarin alle Brabanders zich prettig voelen. Kijken vanuit een gebiedsgerichte insteek, naar een balans tussen people, planet en profit.
- Een 'brede' manier van kijken: niet kijken vanuit één gezichtspunt, maar het betrekken van veel partijen, met al hun gezichtspunten, meningen, wensen, ideeën en belangen.

In de omgevingsvisie is één basisopgave benoemd: het werken aan veiligheid, gezondheid en omgevingskwaliteit. Daarnaast zijn er vier hoofdopgaven benoemd:

- werken aan de Brabantse energietransitie;
- werken aan een klimaatproof Brabant;
- werken aan Brabant als slimme netwerkstad;
- werken aan een concurrerende, duurzame economie.

De omgevingsvisie gaat over de hele fysieke leefomgeving, heeft een integraal karakter en bevat geen sectorale beleidsdoelen. Concrete doelen voor bijvoorbeeld natuur, water, veiligheid, milieu, mobiliteit en ruimtelijke kwaliteit staan nog in de bestaande plannen van de provincie, bijvoorbeeld in de Structuurvisie ruimtelijke ordening en het provinciale verkeers- en vervoersplan.

De kwaliteit van de omgeving voor mens en natuur staat onder druk in verschillende delen van het landelijk gebied door meerdere factoren. Er is er sprake van een toenemende leegstand en bevolkingskrimp. Dat leidt tot economische, sociaal-culturele en ecologische schade. Er is extra aandacht voor een steeds verder toenemende leegstand doordat boeren stoppen, de leegkomende gebouwen verpauperen of een bron voor criminaliteit zijn. De sociale cohesie komt in het gedrang in het landelijk gebied.

#### *4.2.3 Interim omgevingsverordening Noord-Brabant*

De Omgevingswet vervangt 26 wetten en verschillende regelsystemen op nationaal niveau. Vanwege de Omgevingswet moet ook de provincie haar regelsysteem aanpassen. Straks heeft de provincie nog maar één verordening waarin alle regels zijn opgenomen over de fysieke leefomgeving. De Interim omgevingsverordening is een eerste stap op weg naar de definitieve omgevingsverordening. Hierin worden de bestaande verordeningen over de fysieke leefomgeving samengevoegd tot één Interim omgevingsverordening. Dit zijn de:

- Provinciale milieuverordening, gebaseerd op artikel 1.2 Wet milieubeheer;
- Verordening natuurbescherming, gebaseerd op diverse artikelen uit de Wet natuurbescherming;
- Verordening Ontgrondingen, gebaseerd op artikel 5, tweede lid, en artikel 7, tweede lid, Ontgrondingenwet;
- Verordening Ruimte, gebaseerd op artikel 4.1 Wet ruimtelijke ordening;
- Verordening Water, gebaseerd op diverse artikelen in de Waterwet;
- Verordening wegen, gebaseerd op artikel 57 Wegenwet en artikel 2a Wegenverkeerswet.

De Interim omgevingsverordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid, zoals de omgevingsvisie. Er heeft daarom ook geen expliciete afweging plaatsgevonden of de inzet van de verordening voor een bepaald onderwerp gecontinueerd moet worden. In beginsel zijn de huidige regels met het huidige beschermingsniveau gehandhaafd. Deze beleidsneutrale omzetting betekent overigens niet dat er helemaal geen wijzigingen ten opzichte van de huidige verordeningen zijn verwerkt. Op hoofdlijnen gaat het om:

- een meer gebruiksvriendelijke opbouw met regels die per gebruikersgroep (burgers en bedrijven, gemeenten, waterschap) bij elkaar staan en minder losse bijlagen;
- aanpassingen waardoor de regels straks beter passen in het systeem van de omgevingswet, bijvoorbeeld voor de grondwaterbeschermingsgebieden;
- aanpassingen vanwege de vastgestelde omgevingsvisie, zoals de nieuwe manier van samenwerken en meer inzet op omgevingskwaliteit.

De Provinciale Staten heeft de Interim omgevingsverordening op 25 oktober 2019 vastgesteld.

In figuur 8 is de uitsnede van de kaart behorende bij de Interim omgevingsverordening Noord-Brabant weergegeven voor de planlocatie Wolvenstraat naast nr. 1a. Uit figuur 8 blijkt dat de planlocatie is gelegen in het 'Landelijk gebied' met daarbij de aanduiding 'Gemengd landelijk gebied'.

**Figuur 8: Uitsnede kaart behorende bij Interim omgevingsverordening Noord-Brabant**

#### Landelijk gebied, gemengd landelijk gebied

Binnen de afdeling 'Vitaal platteland' zijn de ontwikkelingsmogelijkheden geschetst voor het Landelijk gebied. In het landelijk gebied stimuleert de provincie het mengen van functies voor een sterke plattelandseconomie. Hierbij is vooral de ontwikkeling van landbouw van belang, naast andere vormen van bedrijvigheid, natuur, landschap, recreatie en wonen. Het landelijk gebied omvat een onderverdeling in de subzones 'Gemengd landelijk gebied' en 'Groenblauwe mantel'. In veel gevallen bestaan er voor beide zones gelijke ontwikkelingsmogelijkheden. In die gevallen wordt gesproken over 'Landelijk gebied'. Alleen als het nodig is onderscheid te maken, wordt in de betreffende regel gesproken over de subzones.

Bij het aanwijzen van de bestemmingen dient de bestemming een uitwerking te zijn van de voorgenomen ontwikkeling en het te voeren ruimtelijk beleid voor dat gebied en dient tevens bij te dragen aan de ruimtelijke kwaliteit als bedoeld in Interim omgevingsverordening.

Op de planlocatie is het voornemen om twee ruimte-voor ruimte-woningen te realiseren. In artikel 3.80 zijn specifieke regels opgenomen voor ruimte-voor-ruimte woningen. Hieronder is artikel 3.80 weergegeven. In artikel 3.77 is aangegeven dat bij toepassing van artikel 3.80 IOV aan het vereiste van kwaliteitsverbetering van het landschap is voldaan.

#### *Artikel 3.80 ruimte-voor-ruimte*

#### *Lid 1*

Een bestemmingsplan van toepassing op Landelijk gebied kan voorzien in één of meerdere ruimte-voor-ruimtekavels, ieder ten behoeve van de bouw van één woning, indien:

- a. er sprake is van een aanzienlijke winst van de omgevingskwaliteit;
- b. de ruimte-voor-ruimtekavel op een planologisch aanvaardbare locatie in een bebouwingsconcentratie ligt;
- c. een goede landschappelijke inpassing van de te bouwen woning is verzekerd;
- d. er geen sprake is van (een aanzet voor) een stedelijke ontwikkeling behoudens in geval de locatie ligt binnen Verstedelijking afweegbaar.

#### *Lid 2*

Er is sprake van een aanzienlijke winst van de omgevingskwaliteit als per ruimte-voor-ruimtekavel is aangetoond dat is voldaan aan de volgende voorwaarden:

- a. een of meer veehouderijen gericht op het houden van varkens of pluimvee zijn in het geheel beëindigd waarbij alle bedrijfsgebouwen ten dienste van deze veehouderij, niet zijnde de bedrijfswoning, zijn gesloopt;
- b. de onder a. bedoelde veehouderijen zijn direct voorafgaand aan de beëindiging gedurende een periode van drie jaar onafgebroken in bedrijf geweest;
- c. de onder a. bedoelde veehouderijen zijn gevestigd binnen Beperkingen Veehouderij of op een locatie die

vanwege omliggende waarden en functies niet geschikt is voor de uitoefening van een veehouderij;

- d. er tenminste 1000 m² bedrijfsgebouwen ten dienste van de onder a. bedoelde veehouderij, niet zijnde de bedrijfswoning, zijn gesloopt met een minimum van 200 m² op iedere beëindigingslocatie veehouderij;
- e. de ten behoeve van de onder a. bedoelde veehouderijen geregistreerde rechten betreffende de fosfaatproductie in een gezamenlijke omvang van tenminste 3.500 kg uit de markt zijn genomen door doorhaling van de bij de Dienst Regelingen geregistreerde rechten, waarbij per beëindigingslocatie een minimum van 700 kg aan rechten betreffende de productie van fosfaat aanwezig is;
- f. de rechten, bedoeld onder e. moeten vanaf het moment van beëindiging van de bedrijfsvoering tot aan het moment van uit de markt nemen geregistreerd staan op naam van de veehouderij die beëindigd;
- g. de omgevingsvergunning milieu voor de onder a. bedoelde veehouderij op iedere beëindigingslocatie veehouderij is ingetrokken;
- h. een passende herbestemming is gelegd op de locatie als onder a. bedoeld die in ieder geval het houden van vee en het bouwen van nieuwe bedrijfsgebouwen uitsluit;
- i. in redelijkheid niet op andere wijze is voorzien in de beëindiging van de onder a. bedoelde veehouderij.

#### *Lid 3*

In afwijking van het tweede lid kan een bestemmingsplan voorzien in een ruimte-voor-ruimtekavel als deze wordt ontwikkeld door of vanwege de Ontwikkelingsmaatschappij ruimte voor ruimte gelet op de in het verleden behaalde aanzienlijke winst van omgevingskwaliteit door toepassing van de Regeling beëindiging veehouderijtakken.

#### *Lid 4*

Het derde lid vervalt indien uit door Gedeputeerde Staten bijgehouden gegevens blijkt dat er in totaal 3500 ruimte voor ruimte kavels door of vanwege de Ontwikkelingsmaatschappij ruimte voor ruimte zijn ontwikkeld.

Voor de locatie worden twee ruimte-voor-ruimte titels aangeleverd, titelnummer 20170307 met datum 9 november 2020 en titelnummer 20170331 met datum 23 februari 2021. De certificaten van de bouwtitels zijn toegevoegd aan bijlage 11 van de afzonderlijke bijlagen. De titels worden separaat bij de provincie aangeleverd, gelijktijdig met onderhavig wijzigingsplan. Met deze titels worden de aanzienlijke milieu- en ruimtelijke kwaliteitswinst bewerkstelligd.

De ruimte voor ruimtekavels dienen op een planologisch aanvaardbare locatie in een bebouwingsconcentratie te liggen. De gemeente Halderberge heeft in haar gebiedsvisie 'Gebiedsvisie voor bebouwingsconcentraties Halderberge' bebouwingsconcentraties aangewezen waarin ruimte voor ruimte woningen mogen worden opgericht. De Gebiedsvisie voor bebouwingsconcentraties Halderberge wordt in paragraaf 4.3.2 verder uiteengezet. De gebiedsvisie vindt een doorvertaling in het onherroepelijke bestemmingsplan 'Eerste herziening bestemmingsplan Buitengebied Halderberge'. In dit bestemmingsplan heeft de planlocatie de gebiedsaanduiding 'overige zone - bebouwingsconcentraties'. Deze gebiedsaanduiding was ook al opgenomen in het vigerende bestemmingsplan uit 2011.

Kijkend naar de begripsbeschrijving in de Interim omgevingsverordening kan de planlocatie aangeduid worden als bebouwingsconcentratie. Een bebouwingsconcentratie is onder andere een kernrandzone, bebouwingslint of bebouwingscluster. Hierna worden de definities aangehaald voor bebouwingsconcentratie en de definities van de begrippen waarnaar wordt verwezen.

*Bebouwingsconcentratie:* kernrandzone, bebouwingslint of bebouwingscluster.

*Kernrandzone:* Een overgangszone tussen de bebouwde kom en het buitengebied, met daarin relatief veel bebouwing op korte afstand van elkaar met een ondergeschikte en/of afnemende agrarische functie.

*Bebouwingslint:* Een lijnvormige verzameling van gebouwen langs een weg in het buitengebied, doorgaans dubbelzijdig aanwezig, met geringe afstanden tussen de bouwkavels, veelal met een historisch gegroeide menging van kleinschalige buitengebied- en niet-buitengebiedfuncties;

*Bebouwingscluster:* een vlakvormige verzameling van bebouwing, gelegen buiten Stedelijk gebied.

De planlocatie Wolvenstraat ongenummerd naast nummer 1a is gelegen binnen de door de gemeente Halderberge aangewezen bebouwingscluster Oudlandweg/ Groene Woud. De bebouwing in Oudenbosch-Noord ligt als lintbebouwing langs de ontsluitingswegen, deels begeleid door bomenlanen. Het gebied, Oudlandweg, Groene Woud, Wolvenstraat en Moerdijksestraat aan de noordzijde van Oudenbosch wordt door gemeente Halderberge gezien als bebouwingscluster Oudlandweg/ Groene Woud. De planlocatie is gelegen in een overgangszone tussen kom van Oudenbosch en het buitengebied.

Hierna is een topografische kaart en een luchtfoto met daarop de begrenzing van de bebouwingsconcentratie, zoals die in het bestemmingsplan "Eerste herziening bestemmingsplan Buitengebied Halderberge" is opgenomen, weergegeven.

**Figuur 9: bebouwingscluster topografie**

**Figuur 10: bebouwingscluster luchtfoto**

De bebouwingsconcentratie bestaat uit een vlakvormig geheel, met daarin diverse functies, zoals wonen, agrarische bedrijvigheid en andersoortige bedrijvigheid. Ook is er aandacht voor groen en wordt er waarde gehecht aan de doorzichten. Aan de noordoost-, noordwest- en zuidwestzijde wordt de bebouwingsconcentratie begrenst door agrarisch in gebruik zijnde percelen en aan de zuidoostzijde door het spoor. De dichtheid waarmee de bouwblokken voorkomen, is gevarieerd. Dit komt omdat er bepaalde waardevolle doorzichten behouden moeten blijven.

Langs de Wolvenstraat bevinden zich voornamelijk (burger)woningen met daarbij een menging van (agrarische)bedrijven aanwezig welke min of meer aan elkaar zijn aangesloten. Het toevoegen van de ruimte voor ruimte woning op de planlocatie vormt op deze locatie een absolute afronding van het lint. Verdere ontwikkelingen naar het westen wordt hiermee voorkomen.

Openheid naar het landschap is belangrijk. Bij de positionering van volumes en richtingen is daarmee rekening gehouden, de zichtlijnen naar het achterliggende landschap blijven behouden. Daarnaast is ernaar gestreefd geen bebouwingsenclave te maken maar een lintbebouwing.

De planlocatie ligt in een gebied met een boomkwekerij, een functie die al geruime tijd aanwezig is (vermelding op kaartbeeld 1897). Het is gelegen op een es. De es is op oudere kaartbeelden duidelijk zichtbaar en er waren lange lijnen in het landschap aanwezig, voornamelijk noord-zuid gericht. Dat zijn vermoedelijke laanbeplantingen geweest, boombeplanting langs landbouwwegen. Zij vormden landschappelijke 'kamers', waarbij de doorzichten naar het landschap in noord-zuid richting open bleven. Een enkele keer werd in oostwest richting een groenstructuur gerealiseerd, van ondergeschikt belang. In de loop van de tijd zijn veel van deze beplantingen verdwenen. Aan de westzijde van het perceel is nog wel een restant aanwezig. De kamer-structuur is wel zichtbaar en ervaarbaar.

#### *Landschappelijke inpassing*

Er dient een goede landschappelijke inpassing te zijn voor de te bouwen woningen, hierbij blijven de doorzichten naar het achterliggende landschap behouden. De ruimte voor ruimte kavels worden landschappelijk ingepast. In de bijlage van de regels is het landschapsplan toegevoegd. Voor de landschappelijke inpassing wordt hier kortheidshalve naar verwezen. Tevens is de landschappelijke inpassing gebord in de regels van het bestemmingsplan, middels de bestemming 'Groen – Landschappelijke inpassing' en een voorwaardelijke verplichting.

#### *Conclusie*

De locatie is passend in de overgangszone tussen kom van Oudenbosch en het buitengebied. Het plan is stedenbouwkundig beoordeeld. De Wolvenstraat ongenummerd naast nummer 1a is een aanvaardbare planologische locatie voor het oprichten van twee ruimte-voor-ruimte woningen.

Het betreft het ontwikkelen van twee ruimte-voor-ruimte kavels, hierbij is geen sprake van een aanzet tot stedelijke ontwikkeling.

Gelet op het bovenstaand is het plan niet in strijd met de Interim omgevingsverordening Noord-Brabant.

#### **4.3 Gemeentelijk beleid**

#### *4.3.1 Structuurvisie Halderberge 2025*

In de structuurvisie Halderberge wordt op hoofdlijnen vastgelegd waar de gemeente Halderberge op maatschappelijk, economisch en ruimtelijk gebied naar toe gaat in 2025. De structuurvisie is het resultaat van een weging van verwachte ontwikkelingen en ambities van gemeente, waarbij de ambities bescheiden zijn weggezet met het oog op de beperkte(financiële) middelen in de komende jaren. De structuurvisie biedt een kader met voldoende ruimte om nadere afwegingen te maken in de periode tot 2025.

Om ontwikkelingen en initiatieven, die op Halderberge afkomen of daarbinnen plaatsvinden, te kunnen toetsen is een structuurkaart gemaakt.

De planlocatie Wolvenstraat is gelegen in de strategie 'Verbreden – Buitengebied'. In de strategie verbreden worden functies toegevoegd aan gebieden waarvan de hoofdfunctie in principe prima functioneert. De variëteit aan functies in deze gebieden wordt als het ware verbreed. Binnen de te verbreden gebieden zijn vijf soorten gebieden te onderscheiden: infrastructuur, Hoevensche Beemden, lintbebouwing, zone langs zuidelijke omlegging Oudenbosch en uitloopgebieden.

*Lintbebouwing*

Kenmerkend voor het kleinschalige halfopen zandlandschap in het zuidelijk deel van Halderberge is de lintbebouwing. De waarde van deze lintbebouwing is gelegen in de afwisseling van bebouwing en open doorzichten. Langs de lintbebouwing is ruimte voor verbreding van het gebruik van de bebouwing onder voorwaarde dat de bestaande open doorzichten gehandhaafd blijven.

De beoogde ruimtelijke ontwikkeling op de locatie Wolvenstraat ong. naast nr. 1a voorziet in een toevoeging van twee woningen, waarbij rekening is gehouden met de bestaande open doorzichten. Het initiatief past hiermee in de structuurvisie van de gemeente Halderberge.

**Figuur 11: uitsnede Structuurvisie Halderberge 2025**

#### *4.3.2 Gebiedsvisie voor bebouwingsconcentraties Halderberge*

De gemeente Halderberge heeft in 2009 een gebiedsvisie opgesteld, waarin het beleid voor verschillende bebouwingsconcentratie in beeld zijn gebracht. Deze visie was vooruitlopend op het bestemmingsplan Buitengebied Halderberge waarin de gebiedsaanduiding 'bebouwingsconcentraties' is opgenomen.

In het buitengebied van Halderberge zijn 15 bebouwingsconcentraties aangewezen. De planlocatie ligt in gebied 10: Oudlandweg/ Groene Woud. De typering van deze bebouwingsconcentratie is een bebouwingsconcentratie nabij kern of doorgaande weg: menging van functies.

**Figuur 12: bebouwingsconcentratie gebied 10: Oudlandweg/ Groene Woud**

#### Huidige situatie en analyse

De concentratie van de Oudlandweg/Groene Woud betreft een bebouwingscluster in het midden van de gemeente, direct grenzend aan de noordoostelijke rand van het dorp Oudenbosch en ten noorden van het spoorlijn Roosendaal-Dordrecht.

De concentratie ligt in het noorden en oosten op de open zeekleigronden en in het zuidwesten op de dekzandrug op de overgang van zand naar klei. Op de Cultuurhistorische Waardenkaart maakt het gebied onderdeel uit van een historische geografische lijn met redelijk hoge waardering, ofwel de routestructuur is van oudsher hier aanwezig. Het gebied heeft een (middel)hoge indicatieve archeologische waarde dat aangeeft dat

er een grote kans aanwezig is dat er belangrijke waarden in de grond zitten. In het noorden van het gebied is er een lage kans op het vinden van belangrijke waarden in de grond. Dichter naar de kern Oudenbosch toe is er sprake van een steeds dorpser karakter en een meer samenhangende bebouwingsstructuur. In het zuidelijk gedeelte is geen zicht op het ten noorden gelegen kleigebied. Het huidige grondgebruik in de concentratie is te kenmerken als agrarisch met een mix aan (woon)bebouwing en (agrarische) bedrijven.

#### Ruimtelijke visie

Bebouwingsconcentratie Oudlandweg/Groene Woud wordt door middel van een spoorlijn van de kern Oudenbosch gescheiden. De spoorlijn verzwakt de relatie tussen de het cluster en Oudenbosch enigszins. Vanuit het beleid zijn er geen beperkingen ten aanzien van bebouwingsmogelijkheden. Ten westen van de concentratie zijn een aantal kwekerijen gevestigd, waardoor er aan deze zijde geen zichtrelaties zijn aan te wijzen. In het noordelijk gedeelte is in noordwestelijke en noordoostelijke richting een zichtrelatie naar het open landschap aanwezig.

De wegen hebben een soortgelijke stroomfunctie en zijn derhalve gelijkwaardig. De visie zet in op het evenredig begeleidingen van de wegen binnen de begrenzing van de concentratie met bebouwing. Door het bieden van herschikkingsmogelijkheden aan alle bebouwde percelen worden de achterpercelen groener waardoor een heldere overgang naar het achtergelegen gebied ontstaat.

De planlocatie is aangegeven in het cluster als 'zoeklocatie voor toevoeging extra bebouwing'. Om het landelijke karakter van het buitengebied te beschermen, is hier enige openheid in bebouwingsstructuur van belang. Door de beoogde ruimtelijke ontwikkeling op de planlocatie wordt op een passende wijze extra bebouwing toegevoegd aan het bebouwingscluster.

#### *4.3.3 Welstandsnota Gemeente Halderberge*

In de gemeente Halderberge wordt gestreefd naar een aantrekkelijke gebouwde omgeving. De gevels van de gebouwen en andere bouwwerken vormen samen de dagelijkse leefomgeving van de inwoners. Dat betekent dat de verschijningsvorm van een bouwwerk geen zaak is van de eigenaar van een bouwwerk alleen. Het doel van het welstandstoezicht is, om in alle openheid, een bijdrage te leveren aan die aantrekkelijkheid van de dagelijkse leefomgeving.

De welstandsnota vormt hiervoor een belangrijke basis. Het welstandsbeleid is hierin uitgewerkt en biedt de basis om de huidige en kenmerkende kwaliteiten van de bebouwde omgeving in Halderberge te behouden en verder te ontwikkelen.

De planlocatie ligt in het gebied 'Buitengebied'. Het gebied buiten de kernen wordt gekenmerkt door overwegend agrarisch gebruik, maar verspreid over het gebied zijn ook bedrijven, burgerwoningen, recreatiewoningen, landgoederen en bijzondere functies (Bosbad Hoeven) in het gebied aanwezig. De bebouwing is individueel, afwisselend en op korte afstand van de weg gelegen. Bij woningen zijn vaak grote schuren aanwezig en achter de boerderijen staan vaak grote agrarische bedrijfspanden.

#### Hoofdaspecten: Bebouwing en omgeving

- De huidige mate van open- en beslotenheid van de bebouwing is leidend.
- Bebouwing dient met de representatieve gevel gericht te zijn naar de openbare ruimte.
- Bijgebouwen zijn ondergeschikt aan de hoofdmassa en eenvoudig van vorm.

#### Deelaspecten: Massa, opbouw, gevel en onderdelen

- Op-, bij- en aanbouwen zijn ondergeschikt en vormgegeven in lijn met de architectuur van het geheel.
- Afwijkende bebouwing is mogelijk mits met respect voor de oorspronkelijke kwaliteit van de omgeving en architectuur.
- Binnen de samenstelling/opbouw van de verschillende elementen van bebouwing binnen het bouwvlak dient het hoofdgebouw herkenbaar te zijn en te blijven.
- Binnen de architectuur van een bouwmassa met een grotere massa als de bedrijfswoning is geleding in de gevel van de massa wenselijk.
- De naar de openbare ruimte gerichte voor- en/of zijgevel van de bebouwing heeft geen dichte vlakke gevels.

Detailaspecten: Detaillering, kleur en materiaal

- Detaillering, kleur- en materiaalgebruik moeten passen bij de architectuur van het pand en geen contrast vormen met de naastgelegen panden. Het gebruik van damwandprofielen en plaatmateriaal dient tot een minimum te worden beperkt.
- Het gebruik van felle en contrasterende kleuren is niet toegestaan.
- Gevels van woonbebouwing overwegend uitvoeren in baksteen.
- Gevels van woonbebouwing overwegend uitvoeren in traditionele materialen (baksteen) en gedekte kleuren.
- Voor woningen is eenheid in detaillering, kleur- en materiaalgebruik per individueel pand gewenst.

Het ontwerp van de twee vrijstaande woningen op de planlocatie Wolvenstraat ong. naast nr. 1a wordt voorgelegd aan de welstandscommissie.

#### *4.3.4 Eerste herziening bestemmingsplan Buitengebied Halderberge*

Op de planlocatie vigeert het bestemmingsplan 'Eerste herziening bestemmingsplan Buitengebied Halderberge'. Dit plan is op 14 december 2017 vastgesteld door de gemeenteraad, op 28 mei 2019 in werking getreden en onherroepelijk sinds 9 oktober 2019.

De planlocatie heeft de bestemming 'Agrarisch'. Over de planlocatie ligt de dubbelbestemming 'Waarde-Archeologie 2'. Over de planlocatie liggen de gebiedsaanduidingen 'luchtvaartverkeerszone – 11' en 'overige zone - bebouwingsconcentratie'.

**Figuur 13: Uitsnede bestemmingsplankaart, bestemmingsplan 'Eerste herziening bestemmingsplan Buitengebied Halderberge'**

In de regels van het bestemmingsplan is een wijzigingsbevoegdheid (artikel 38.3) opgenomen ten behoeve van ruimte-voor-ruimte woningen. Hieronder is de wijzigingsbevoegdheid weergegeven:

#### **Artikel 38.3 Wijzigen ten behoeve van een ruimte-voor-ruimte woning**

Burgemeester en wethouders zijn bevoegd de bestemming 'Agrarisch', 'Agrarisch met waarden - Landschapswaarden' en 'Agrarisch met waarden - Natuur- en landschapswaarden' te wijzigen in de bestemming 'Wonen' met de aanduiding 'specifieke vorm van wonen - ruimte-voor-ruimte woning', met in achtneming van de volgende regels:

- a. de wijziging is uitsluitend mogelijk ter plaatse van de aanduiding 'bebouwingsconcentratie' en/of ter plaatse van de aanduiding 'specifieke vorm van agrarisch - zoeklocatie ruimte-voor-ruimte';
- b. er mag een woning worden opgericht waarbij er geen sprake hoeft te zijn van het gebruik van een voormalige bedrijfswoning als burgerwoning;
- c. er dient sprake te zijn van het verbeteren van de ruimtelijke kwaliteit door in ruil voor de sloop van

agrarische bedrijfsgebouwen die in gebruik zijn of waren voor de intensieve veehouderij in combinatie met realisering van milieuwinst ter plaatse de bouw van een woning op passende locaties toe te staan. Hierbij geldt dat voldaan moet zijn aan de Beleidsregel ruimte-voor-ruimte 2006, zoals vastgesteld door Gedeputeerde Staten van Noord-Brabant in 2005;

- d. er wordt voldaan aan de Gebiedsvisie voor bebouwingsconcentraties Halderberge zoals vastgesteld door de gemeenteraad van Halderberge;
- e. er dient aannemelijk te zijn dat de woning past in de omgeving en bijdraagt aan de ruimtelijke kwaliteit gelet op de ligging en situering, de goot- en bouwhoogte, kapvorm en richting, vormgeving en materiaal gebruik, de onderlinge afstanden tot naastgelegen bebouwing in relatie tot doorzichten naar het achterliggende gebied en de grootte van het perceel;
- f. de woning dient milieuhygiënisch inpasbaar te zijn;
- g. de aanwezige of potentiële kwaliteiten van bodem, water, natuur, landschap en/of cultuurhistorische waarden mogen niet onevenredig worden aangetast;
- h. er is sprake van ruimtelijke kwaliteitsverbetering die tevens is veiliggesteld en vastgelegd overeenkomstig het Afsprakenkader Kwaliteitsverbetering van het landschap West-Brabant, zoals deze geldt op het tijdstip van ontvangst van de ontvankelijke aanvraag. Indien gekozen wordt voor landschappelijke inpassing bij wijze van kwaliteitsverbetering dan dient de landschappelijke inpassing in het wijzigingsplan te worden vastgelegd door het opnemen van de aanduiding 'specifieke vorm van groen - landschappelijke inpassing'.
- i. de inhoud van de ruimte-voor-ruimte woning mag maximaal 1.500 m3 bedragen.

Onderstaand worden de regels uit de wijzigingsbevoegdheid beantwoord:

- Ad a. Over de planlocatie ligt de aanduiding 'bebouwingsconcentratie'.
- Ad b. Het beoogde initiatief voorziet in de bouw van twee vrijstaande ruimte voor ruimte woningen.
- Ad c. Er zijn twee bouwtitels aangekocht, titelnummer 20170307 op 9 november 2020 en titelnummer 20170331 op 23 februari 2021. Deze voldoen aan de regels uit de Interim omgevingsverordening Noord-Brabant.
- Ad d. In paragraaf 4.3.2 komt de gebiedsvisie aan bod. Uit deze paragraaf blijkt dat de beoogde ontwikkeling past binnen de gebiedsvisie.
- Ad e. In hoofdstuk 3 is de toekomstige situatie beschreven, uit dit hoofdstuk blijkt dat de nieuwe woningen passen in de omgeving.
- Ad f. In hoofdstuk 5 wordt ingegaan op de milieuaspecten.
- Ad g. In hoofdstuk 5 wordt ingegaan op de milieuaspecten, waaronder ook de genoemde waarden aan bod komen.
- Ad h. In paragraaf 3.5 wordt ingegaan op de landschappelijke inpassing. Daarnaast is in bijlage 1 van de regels de landschappelijke inpassing aanwezig, dit wordt vastgelegd door middel van een voorwaardelijke verplichting in de regels.
- Ad i. De maximale inhoud wordt opgenomen in de regels.

Het initiatief is getoetst aan de wijzigingsbevoegdheid. De ruimtelijke ontwikkeling voldoet aan alle voorwaarden uit artikel 38.3 'Eerste herziening bestemmingsplan Buitengebied Halderberge'.

## **Hoofdstuk 5 Milieu- en overige aspecten**

## **5.1 Archeologie en cultuurhistorie**

#### *5.1.1 Archeologie*

#### Wet- en regelgeving archeologie

Het Europese verdrag betreffende de bescherming van het archeologische erfgoed is in 1992 in Valletta (Malta) ondertekend door de ministers van Cultuur van de landen aangesloten bij de Raad van Europa. Dit verdrag wordt het 'Verdrag van Malta' genoemd. Het verdrag van Malta heeft als hoofddoel archeologische resten in Europa te beschermen als onvervangbaar onderdeel van het culturele erfgoed. In Nederland heeft het rijk dit Verdrag in 2007 verankerd in nationale wet- en regelgeving middels de Wet op de archeologische monumentenzorg (Wamz). De Wamz was geen zelfstandige wet, maar een wijzigingswet en betrof onder meer een herziening van de Monumentenwet 1988. De belangrijkste wijziging voor gemeenten was het feit dat archeologie sinds de invoering van de wet archeologie moest verankeren in het bestemmingsplan.

Dit is niet veranderd met de inwerkingtreding van de Erfgoedwet (1-7-2016). Sindsdien is het behoud en beheer van het Nederlandse erfgoed geregeld door één integrale Erfgoedwet. De omgang met archeologie in de fysieke leefomgeving zal in de nieuwe Omgevingswet worden geregeld, die in 2019 in werking zal treden. Het uitgangspunt is dat de beschermingsniveaus zoals die in de eerdere wetten en regelingen golden, worden gehandhaafd.

Om invulling te geven aan deze gemeentelijke zorgtaak heeft de gemeente Halderberge de archeologische waarden en verwachtingen binnen de gemeente inzichtelijk gemaakt door een gemeentelijke archeologiekaart op te stellen en een beleidsnota archeologie. Deze vormen samen het beleidsinstrumentarium dat als onderlegger voor elk bestemmingsplan geldt.

De gemeente Halderberge heeft een archeologische advieskaart vastgesteld. In figuur 14 is de uitsnede ter hoogte van de planlocatie weergegeven. Uit de beleidskaart blijkt dat de planlocatie in een gebied ligt met hoge archeologisch verwachting voor vindplaatsen uit één of meer van de onderscheiden perioden (Laat-Paleolithicum – Late Middeleeuwen).

**Figuur 14: Uitsnede gemeentelijke beleidskaart, Beleidsnota Archeologie gemeente Halderberge**

Aan de kaart is een beleidsnota gekoppeld. Op 22 september 2011 heeft de gemeenteraad de beleidsnota "Ons ongeschreven verleden" vastgesteld. Het archeologiebeleid heeft tot doel het archeologische erfgoed te beschermen. Hierin is staat dat de noodzaak tot archeologisch onderzoek afhankelijk is van een aantal factoren. Zeer belangrijk hierbij is om al vroegtijdig (eerste fase van planvorming) in te schatten in welke mate de bodem in de toekomst geroerd gaat worden. Archeologische resten bevinden zich in de bodem en alleen als deze geroerd of afgegraven wordt, kunnen archeologisch resten vernietigd worden. Wordt de bodem door de toekomstige plannen dus niet of nauwelijks geroerd of afgegraven, vindt er dus geen bedreiging plaats en is behoud gegarandeerd. Onderzoek is in zo'n geval niet noodzakelijk.

In het bestemmingsplan zijn op basis van de beleidsnota dubbelbestemmingen opgenomen. Over de planlocatie ligt de dubbelbestemming 'Waarde – Archeologie 2'. In deze bestemming is vastgelegd dat er een omgevingsvergunning noodzakelijk is bij een bodemingreep welke een oppervlakte hebben van minimaal 500 m². Er is voorlopig geen archeologisch onderzoek noodzakelijk omdat de oppervlakte die geroerd wordt waarschijnlijk onder 500 m² blijft. De dubbelbestemming 'Waarde – Archeologie 2' zal opgenomen worden in de regels van onderhavig wijzigingsplan. Tijdens de omgevingsvergunning fase zal bekeken worden of archeologisch onderzoek noodzakelijk is.

#### *5.1.2 Cultuurhistorie*

Bij de nieuwe ontwikkelingen dient rekening gehouden te worden met de aanwezige archeologische en cultuurhistorische waarden. Op de Cultuurhistorische Waardenkaart 2016 van de Provincie Noord-Brabant staat aangegeven welke archeologische en cultuurhistorische waarden (in potentie) aanwezig is. De Cultuurhistorische Waardenkaart 2016 is te zien in figuur 15.

Op de Cultuurhistorische Waardenkaart (figuur 15) van de provincie Noord-Brabant is de planlocatie aangeduid als 'Indicatie Archeologische waarden'. De winning en het transport van turf heeft het landschap eeuwenlang beheerst. Hieraan herinneren de (relicten van) turfvaarten en de turfhoofden. De ontginning van het veen heeft de ontwikkeling van het gebied mogelijk gemaakt. Op de afgeveende gronden werden nieuwe dorpen gesticht, landgoederen, landbouwgronden en productiebossen aangelegd. De beoogde ruimtelijke ontwikkeling voorziet in een toevoeging van twee vrijstaande woningen in een bestaand bebouwingslint. Door deze ontwikkeling wordt het landschap niet aangetast.

**Figuur 15: Uitsnede Cultuurhistorische Waardenkaart Noord-Brabant**

Op 22 september 2011 heeft de gemeenteraad de beleidsnota cultureel erfgoed Halderberge "Inspirerend verleden" vastgesteld. Cultuurhistorie is een belangrijke drager van de identiteit van Halderberge en maakt integraal onderdeel uit van de ruimtelijke ontwikkeling van Halderberge, waardoor ontmoetingen van heden en verleden gelden als uitdaging en inspiratiebron voor de toekomst.

Op de cultuurhistoriekaart van de gemeente Halderberge is de Wolvenstraat aangegeven als 'Historische weg'. Daarnaast is de planlocatie aangegeven als inundatiegebied 'Zuider Frontier'.

De cultuurhistorische waarden worden niet aangetast door de realisatie van twee ruimte-voor-ruimte woningen op de locatie Wolvenstraat ong. naast nr. 1a.

#### **5.2 Milieu- en overige aspecten**

#### *5.2.1 Wegverkeerslawaai*

Bij het ontwikkelen van een ruimtelijk plan is het belangrijk rekening te houden met geluidsbronnen en de mogelijke hinder of overlast daarvan. De planlocatie is gelegen aan de Wolvenstraat, de Wolvenstraat heeft een snelheidsregime van 60 km/uur.

De beoordeling van het aspect geluid in ruimtelijke plannen vindt zijn grondslag in vooral de Wet geluidhinder. Daarnaast vindt de beoordeling zijn grondslag in de Wet ruimtelijke ordening, op grond van een goed woon- en leefklimaat. In het kader van de Wet geluidhinder (Wgh) is een woning een geluidsgevoelig object.

Het berekenen van de geluidbelasting heeft tot doel te bepalen of de voorkeursgrenswaarde van Lden – 48 dB uit de Wet geluidhinder wordt overschreden. Is dit het geval dan dient een hogere waarde verleend te worden om realisatie van het bouwplan mogelijk te maken en dienen bouwkundige voorzieningen te worden bepaald om aan de binnen niveaus van de Wet geluidhinder en de geluidweringseisen van het Bouwbesluit te voldoen.

Een nader akoestisch onderzoek is voor deze locatie niet nodig, de Wolvenstraat is alleen bedoeld voor bestemmingsverkeer. Aan de Wolvenstraat bevinden zich 7 bestaande woningen. Volgens de CROW-publicatie 381 zijn dat 7*8,6 = 60 personenauto's per dag. Daarnaast dient rekening te worden gehouden met landbouwverkeer. Dit komt neer op een maximum van 100 motorvoertuigen per etmaal. Volgens de Standaard Rekenmethode 1 berekening betekent dit 41 dB op 10 meter afstand van de wegrand. Voor de SRM1 berekening wordt verwezen naar bijlage 3. De voorkeursgrenswaarden van 48 dB wordt hierdoor niet overschreden. Hierdoor kan er geconcludeerd worden dat er sprake is van een goed woon- en leefklimaat op de planlocatie.

#### *5.2.2 Bedrijven en milieuzonering*

Bij ruimtelijke ontwikkelingen dient rekening te worden gehouden met eventuele milieuhinder als gevolg van (bedrijfs-)activiteiten. Uitgangspunt daarbij is dat bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. Voor het bepalen van de aan te houden afstanden wordt de VNG-publicatie 'Bedrijven en Milieuzonering' gehanteerd. Deze uitgave bevat een lijst, waarin voor een hele reeks van milieubelastende activiteiten richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstand geldt tussen enerzijds de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. De gegeven afstanden zijn in het algemeen richtafstanden en geen harde afstandseisen.

In de VNG-publicatie is een gebied ingedeeld in twee typen: rustige woonwijk/rustig buitengebied of gemengd (buiten)gebied. Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied beschouwd worden. Indien sprake is van een gemengd gebied kan de richtafstand met één afstandsstap worden verlaagd.

#### Omgevingstype

De planlocatie is gelegen in een rustig buitengebied. De planlocatie ligt aan een lintbebouwing in het buitengebied met hoofdzakelijk een woonfunctie. Alle bedrijven in een straal van 200 meter van de planlocatie zijn beoordeeld. In onderstaande tabel is de afstand weergegeven ten opzichte van de planlocatie.

| Adres          | Omschrijving     | Milieucat. | Afstand in meters |      |        |        |                                                |
|----------------|------------------|------------|-------------------|------|--------|--------|------------------------------------------------|
|                |                  |            | Geur              | Stof | Geluid | Gevaar | Afstand<br>tot<br>bouwvlak<br>nieuwe<br>woning |
| Wolvenstraat 1 | Aannemersbedrijf | 3.1        | 10m               | 30m  | 50m    | 10m    | 125 meter.                                     |
| Wolvenstraat 4 | Boomkwekerij     | 2          | 10m               | 10m  | 30m    | 10m    | 40 meter.                                      |
| Wolvenstraat 8 | Boomkwekerij     | 2          | 10m               | 10m  | 30m    | 10m    | 110 meter.                                     |
| Oudlandweg 5   | Boomkwekerij     | 2          | 10m               | 10m  | 30m    | 10m    | 170 meter                                      |

#### **Tabel 1: Richtafstanden – bedrijven welke planologisch toegestaan zijn**

Er kan gesteld worden dat er geen beperkingen zijn met betrekking tot de ontwikkeling van twee nieuwe ruimte-voor-ruimte woningen op de locatie Wolvenstraat ong. naast nr. 1a te Oudenbosch.

#### *5.2.3 Geur en veehouderij*

#### Toetsingskader

De Wet geurhinder en veehouderij heeft tot doel het beschermen van mens en milieu tegen de negatieve effecten van geurbelasting, onder andere als gevolg van emissies door veehouderijen. Met de in de Wet geurhinder en veehouderij opgenomen grenswaarden moet rekening gehouden worden bij nieuwe ruimtelijke ontwikkelingen zoals het wijzigen van een bestemming. De Wet geurhinder en veehouderij vormt vanaf 1 januari 2007 het toetsingskader voor de milieuvergunning. In de Wet geurhinder en veehouderij zijn in artikel 3 grenswaarden opgenomen voor de geurbelasting van die veehouderij op een geurgevoelig object. Deze grenswaarden worden weergegeven in odour units per kubieke meter (ouE/m3 ). Hierbij wordt onderscheid gemaakt tussen de ligging binnen of buiten concentratiegebieden en de bebouwde kom. De gemeente Halderberge is conform bijlage 1 van de Meststoffenwet niet gelegen binnen een concentratiegebied. De nieuw te realiseren woningen aan de Wolvenstraat zijn gelegen buiten de bebouwde kom, waardoor conform artikel 3, lid 1b van de Wgv een geurbelasting van 8 odour units (ouE/m³) op een gevoelig object is toegestaan.

Verder worden eisen gesteld aan de afstand tussen een veehouderij met dieren zonder een geuremissiefactor en een geurgevoelig object in de Wet geurhinder en veehouderij. De norm van 8 ouE/m³ geldt altijd, tenzij het gaat om het houden van dieren waarvoor geen geuremissiefactoren zijn vastgesteld in de Wet geurhinder en veehouderij. Dan geldt een vaste afstand. In tabel 2 zijn de belangrijkste eisen opgenomen. Voor de planlocatie Wolvenstraat ong. geldt een vaste afstand van 50 meter.

|                                                                                                                                      | minimale afstand tot veehouderij [m]       |                                            |  |
|--------------------------------------------------------------------------------------------------------------------------------------|--------------------------------------------|--------------------------------------------|--|
|                                                                                                                                      | geurgevoelig object binnen<br>bebouwde kom | geurgevoelig object buiten<br>bebouwde kom |  |
| geurgevoelig object van andere of (voormalige<br>veehouderij (art. 3 lid 2, Wgv)                                                     | 100                                        | 50                                         |  |
| veehouderij met een diercategorie waarvoor bij<br>ministeriële regeling geen geuremissiefactor is<br>vastgesteld (art. 4 lid 1, Wgv) | 100                                        | 50                                         |  |
| buitenzijde van een dierenverblijf tot de buiten<br>van een geurgevoelig object (art. 5 lid 1, Wgv)                                  | 50                                         | 25                                         |  |

#### **Tabel 2: Afstandseisen uit de Wet geurhinder en veehouderij (dieren zonder geuremissiefactor)**

#### Geurverordening

De Wet geurhinder en veehouderij geeft de gemeenten de bevoegdheid om, binnen gestelde marges, bij verordening afwijkende geurnormen op te stellen in een gebiedsvisie. De gemeente Halderberge kent voor het gebied waarin de planlocatie is gelegen geen geurverordening, hierdoor worden in onderstaande geurberekening de geurnormen uit de Wet geurhinder gehanteerd.

#### Geurgehinderden en milieukwaliteit

Het percentage geurgehinderden wordt bepaald met behulp van de tabellen A (achtergrondbelasting) en B (voorgrondbelasting) uit bijlage 6 van de Handreiking Wet geurhinder en veehouderij. In deze tabellen wordt de relatie gelegd tussen de geurbelasting (achter- en voorgrondbelasting) en het percentage geurgehinderden. Op basis van het percentage geurgehinderden kan vervolgens tevens de milieukwaliteit worden bepaald. Voor het bepalen van de milieukwaliteit worden in bijlage 7 van de Handreiking Wet geurhinder en veehouderij een aantal methodes beschreven. In de gemeentelijke geurverordening zijn geen richtlijnen opgenomen voor de beoordeling van het woon- en leefklimaat op basis van geurhinderpercentages. Derhalve wordt voor het onderhavig onderzoek uitgegaan van de milieukwaliteitscriteria van het RIVM. De relatie tussen de geurbelastingen, het percentage geurgehinderde is in tabel 3 weergegeven. Het RIVM hanteert voor de bepaling van de milieukwaliteit voor geurhinder de milieukwaliteitscriteria uit de GGD-richtlijn geurhinder tabel 4.

| Geurbelasting In ouE/m3 | Voorgrondbelasting | Achtergrondbelasting |
|-------------------------|--------------------|----------------------|
| als 98-percentiel       | [OUE/m3<br>]       | [OUE/m3<br>]         |
| 1                       | 4%                 | 2%                   |
| 1,5                     | 5%                 | 3%                   |
| 2                       | 6%                 | 4%                   |
| 3                       | 8%                 | 5%                   |
| 4                       | 11%                | 6%                   |
| 5                       | 12%                | 7%                   |
| 6                       | 14%                | 8%                   |
| 7                       | 16%                | 10%                  |
| 8                       | 17%                | 10%                  |
| 9                       | 19%                | 11%                  |
| 10                      | 20%                | 12%                  |
| 12                      | 23%                | 14%                  |
| 14                      | 25%                | 16%                  |
| 16                      | 27%                | 17%                  |
| 18                      | 29%                | 19%                  |
| 20                      | 31%                | 20%                  |
| 22                      | 32%                | 21%                  |

| Milieukwaliteit | Geurgehinderden [%] |
|-----------------|---------------------|
| Zeer goed       | <5                  |
| Goed            | 5-10                |
| Redelijk goed   | 10-15               |
| Matig           | 15-20               |
| Tamelijk slecht | 20-25               |
| Slecht          | 25-30               |
| Zeer slecht     | 30-35               |
| Extreem slecht  | 35-40               |

#### **Tabel 4: Milieukwaliteitscriteria GGD-richtlijn geurhinder**

#### Uitgangspunten geurberekening

De provincie Noord-Brabant beheert middels het Web-BVB alle relevante gegevens van veehouderijen. Op basis van de geregistreerde gegevens zijn conform de Handreiking Wet geurhinder en veehouderij alle veehouderijen geselecteerd binnen een straal van 2 kilometer van de planlocatie Wolvenstraat ong.. In bijlage 1 is een overzicht met alle relevante veehouderijen met de bijbehorende geuremissies weergegeven.

#### Beoordeling leefklimaat

Bij de beoordeling of het leefklimaat ter plaatse van de planlocatie acceptabel is, dient de geurbelasting veroorzaakt door alle in de buurt gelegen veehouderijen samen (achtergrondbelasting) en de geurbelasting op de planlocatie door de individuele bedrijven (voorgrondbelasting) veroorzaakt in beeld te worden gebracht. Beoordeeld moet worden of de belasting acceptabel is. Als vuistregel geldt dat de voorgrondbelasting leidend is voor de geurhindersituatie, als deze groter is dan de helft van de achtergrondbelasting.

#### *Berekening achtergrondbelasting*

Op de planlocatie worden twee nieuwe woningen gerealiseerd. In de onderstaande tabel is de cumulatieve achtergrondbelasting, berekend met V-stacks gebied en omgezet in een hinderpercentage waarnaar de milieukwaliteit /leefkwaliteit op deze gebieden kan worden aangegeven. De geurbelasting wordt berekend op de hoekpunten van de toekomstige kadastrale percelen waar de woningen op gerealiseerd worden. In figuur 17 is aangegeven op welke punten binnen de planlocatie de geurbelasting is berekend. De achtergrondbelasting op de rekenpunten is in tabel 5 weergegeven. In bijlage 1 is de volledige geurberekening van de achtergrondbelasting bijgevoegd.

**Figuur 17: Rekenpunten planlocatie Wolvenstraat ong.**

| Geurgevoelig object – Wolvenstraat ong. woning 1 | Geurbelasting<br>(Ou/m3 ) |
|--------------------------------------------------|---------------------------|
| Hoek 1                                           | 0,421                     |
| Hoek 2                                           | 0,443                     |
| Hoek 3                                           | 0,419                     |
| Hoek 4                                           | 0,417                     |
| Hoek 5                                           | 0,402                     |

**Tabel 5: Achtergrondbelasting op de rekenpunten, wolvenstraat ong. woning 1**

Uit de berekening blijkt dat de achtergrondbelasting ter plaatse van de planlocatie tussen de circa 0,402 en de 0,443 ouE/m³ bedraagt. Het percentage geurgehinderden voor de woning aan de Wolvenstraat ong. is op basis van deze achtergrondbelasting minder dan 2% (tabel 3). Op basis van het percentage geurgehinderden en de GGD-richtlijn (tabel 4) kan gesteld worden dat de milieukwaliteit ten gevolge van de gezamenlijke veehouderijen in de bestaande en toekomstige situatie voor beide woningen 'zeer goed' is. In bijlage 1 zijn de rekenresultaten voor de achtergrondbelasting opgenomen.

#### *Berekening voorgrondbelasting*

Onder voorgrondbelasting wordt verstaan de geurbelasting afkomstig van één veehouderij die de meeste geur op het geurgevoelige object veroorzaakt. In de directe omgeving van de planlocatie is op basis van bestand veehouderij, de veehouderij gelegen aan de Gors 129 te Hoeven het meest dominant. Het is de veehouderij met dieren met een geuremissiefactor en de grootste vergunde geuremissie in de directe omgeving.

Om te bezien of de bestemmingsplanwijziging invloed heeft op deze veehouderij met dieren met een geuremissiefactor, kan de voorgrondbelasting op Wolvenstraat ong. berekend worden met V-Stacks-Vergunning. Voor de invoergegevens van deze berekening is gebruik gemaakt van de nu geldende milieuvergunning, die door de gemeente Halderberge is verstrekt. Bij de berekening is voor wat betreft de rekenpunten uitgegaan van de hoekpunten van het toekomstig bestemmingsvlak van beide nog te realiseren woningen van de Wolvenstraat. Voor het punt van de geuremissie van de veehouderij is uitgegaan van de uiterste hoek van het bouwvlak van de locatie van de veehouderij, Gors 129 te Hoeven (zie figuur 18).

**Figuur 18: Uiterste hoek bouwvlak Gors 129**

Op de planlocatie is de achtergrondbelasting zo laag dat niet te verwachten is dat er belemmeringen zijn ten aanzien van de voorgrondbelasting. Uit de berekening blijkt dat de voorgrondbelasting ten gevolge van de afzonderlijke veehouderij aan de Gors 129 onder de geurnorm van 8 ouE/m³ blijft. De hoogste geurbelasting bedraagt 0,9 ouE/m³. Het leefklimaat ten gevolge van de voorgrondbelasting voldoet dan ook aan de geldende norm van 8,0 ouE/m³ die ter plaatse van de planlocatie geldt.

| Geurgevoelig object | X coördinaat | Y coördinaat | Geurnorm | Geurbelasting |  |
|---------------------|--------------|--------------|----------|---------------|--|
|                     |              |              | (Ou/m3 ) | (Ou/m3 )      |  |
| Hoek 1              | 95 982       | 401 036      | 8,0      | 0,9           |  |
| Hoek 2              | 96 053       | 401 042      | 8,0      | 0,9           |  |
| Hoek 3              | 96 048       | 400 999      | 8,0      | 0,9           |  |
| Hoek 4              | 96 044       | 400 994      | 8,0      | 0,9           |  |
| Hoek 5              | 95 989       | 400 978      | 8,0      | 0,9           |  |

**Tabel 6: Resultaten V-stacks vergunning, voorgrondbelasting Wolvenstraat ong. woning 1**

Daarnaast blijkt uit de berekening dat de planlocatie niet binnen de geurcontouren van de omliggende veehouderij Gors 129 te Hoeven is gelegen. Het voorliggend initiatief heeft geen beperkingen op de veehouderijen met dieren met geuremissiefactor in de omgeving.

#### *Vaste afstanden*

In de Wet geurhinder en veehouderij worden eisen gesteld aan de afstand tussen een omliggende veehouderij zonder dieren met een geuremissie factor en een geurgevoelig object. De planlocatie Wolvenstraat ong. betreft hier het geurgevoelig object waarbij een vaste afstand van 50 meter geldt tot aan een omliggende veehouderij. Het gaat om de afstand van het emissiepunt van een dierenverblijf van een omliggende veehouderij met dieren zonder geuremissiefactor tot de buitenzijde (gevel) van een geurgevoelig object. Binnen vaste afstandscontouren kan in beginsel geen acceptabel leefklimaat worden gegarandeerd ter plaatse van het geurgevoelig object.

De dichtstbijzijnde veehouderij, zonder dieren met een geuremissiefactor, waarbij de vaste afstand van toepassing is, is de veehouderij aan de Bornhemweg 139 te Oudenbosch. De afstand van de bestaande woning tot het emissiepunt van het dierenverblijf bedraagt ruim 750 meter. Er zijn geen vaste afstanden over de planlocatie gelegen.

#### *Conclusie*

Er is een minimale achtergrond- en voorgrondbelasting op de planlocatie aanwezig. De achtergrondbelasting is in voorliggende situatie maatgevend omdat de voorgrondbelasting niet groter is dan de helft van de achtergrondbelasting. Op basis van de zowel de voorgrond- als achtergrondbelasting kan worden gesteld dat het woon- en leefklimaat 'zeer goed' is. Daarnaast ligt de planlocatie niet binnen de vaste afstandscontouren van een veehouderij met dieren zonder een geuremissiefactor en tast de belangen van de veehouderijen niet aan. Het aspect geur veehouderij vormt geen belemmering voor de beoogde ruimtelijke ontwikkeling op de locatie.

#### *5.2.4 Gezondheidsaspecten*

#### Toetsingskader

Het gezondheidsaspect heeft de laatste jaren steeds meer aandacht als het gaat om veehouderijen in de nabijheid van woningen en woonkernen. Met name komst of de aanwezigheid van intensieve veehouderijen kan onrust veroorzaken over de gezondheid bij omwonenden. Mogelijke risico's voor de gezondheid kunnen worden veroorzaakt door fijnstof, stank, endotoxinen en zoönosen. Endotoxinen zijn deeltjes van bacteriën of schimmels die zitten in agrarisch stof. Zoönosen zijn infectieziekten die van dieren op mensen overdraagbaar zijn. Voorbeelden hiervan zijn de vogelgriep, MRSA, BSE en Q-koorts. De huidige onderzoeken – bekend gemaakt vanuit Ministeries, RIVM, Gezondheidsraad of GGD - maken duidelijk dat er nog veel onbekend is en dat daarom nauwkeurige uitspraken over een eventuele directe relatie tussen nabijheid van veehouderij en effecten op de gezondheid van omwonenden nog niet mogelijk zijn. Voor zover echte verbanden tussen gezondheidseffecten en veehouderij worden gevonden, hebben deze betrekking op de afstand tussen veehouderij en bewoning en op het aantal bedrijven binnen een zekere straal rond bewoonde gebieden. Uit de resultaten van huidige onderzoeken kan echter niet simpelweg worden geconcludeerd om welke afstand het gaat en bij welke concentraties gezondheidseffecten optreden.

Omdat veel mensen zich afvragen of het (on)gezond is om in de buurt van een veehouderij te wonen heeft het Rijksinstituut voor volksgezondheid en milieu (RIVM) onderzoek laten verrichten. Dit heeft geresulteerd in twee onderzoeksrapporten "Veehouderij en Gezondheid Omwonenden", kortweg VGO 1 uit 2016 en VGO 2 uit 2017. De belangrijkste resultaten uit deze onderzoeken zijn:

- Rond pluimveehouderijen en geitenhouderijen komen iets vaker longontstekingen voor;
- Bij mensen die dicht bij een veehouderij wonen komen astma en neusallergie minder voor;
- Mensen die in de buurt van veel veehouderijen wonen kunnen een verminderde longfunctie hebben.

Uit het VGO 2-rapport volgt verder dat er een verhoogde kans (29%) op longontsteking is binnen een straal van 1,5 tot 2 km van geitenhouderijen en 1 km van pluimveehouderijen. De precieze oorzaak van deze verhoogde risico`s kan echter niet worden aangegeven door de GGD. Op dit moment gaat men ervan uit dat pas binnen enkele jaren meer concreet aangegeven kan worden of er oorzakelijke verbanden bestaan en wat deze inhouden.

In maart 2016 is de eerste versie van de Handreiking veehouderij en volksgezondheid verschenen. De handreiking bestaat uit een algemene onderbouwing op grond waarvan volksgezondheid meegenomen dient te worden in de ruimtelijke besluitvorming en besluitvorming in het kader van milieu. Vervolgens is een wijze van beoordeling uitgewerkt ('het stappenplan') om tot een zorgvuldige, praktische en uniforme beoordeling te komen of er een dusdanig verhoogd risico voor de volksgezondheid bestaat dat advisering vanuit de GGD wenselijk is. Op deze manier wordt gestreefd om in Brabant, totdat er meer duidelijkheid is over een toe te passen (wettelijk) beoordelingskader, dan wel dat zich andere ontwikkelingen voordoen, gezamenlijk tot een breed gedragen werkwijze te komen die recht doet aan het belang van de volksgezondheid voor de burgers in de provincie. Inmiddels is de handreiking van maart 2016 geactualiseerd in de Handreiking veehouderij en volksgezondheid 2.0.

In het stappenplan zijn aspecten meegenomen in de afweging of voor een specifieke situatie er een dusdanig verhoogd risico voor de volksgezondheid bestaat dat advisering vanuit de GGD wenselijk is. Dit stappenplan is in principe ook te gebruiken voor ruimtelijke plannen. In het stappenplan wordt onder andere getoetst aan de aspecten geur en fijnstof zoals deze staan beschreven in paragraaf 5.2.3 en 5.2.6. Daarnaast wordt er aan de hierboven benoemde afstanden getoetst of er binnen deze afstanden bepaalde veehouderijen zijn gelegen.

#### Beoordeling

De planlocatie Wolvenstraat ong. naast nr. 1a is niet gelegen binnen een cirkel van 2 km van een geitenhouderij. Daarnaast ligt de planlocatie niet binnen een cirkel van 1 km van een pluimveehouderij.

Daarnaast speelt de windrichting een voorname rol bij de verspreiding van de uitstoot van een veehouderij. Windrichting en windsterkte spelen een rol bij de verspreiding van fijnstof (inclusief endotoxinen, ammoniak en micro-organismen) en geur. Omdat de overwegende windrichting in Nederland uit het zuidwesten komt zal de verspreiding van geur en fijnstof zich doorgaans verplaatsen uit de richting van de planlocatie.

In het voorliggend bestemmingsplan zijn de gezondheidsrisico's naar verwachting niet groot. Er is geen sprake van een hoge concentratie van veehouderijen in de directe omgeving. Daarnaast spelen de grootste gezondheidsrisico's bij de intensieve veehouderijen. De bestaande intensieve veehouderijen hebben in het vigerende bestemmingsplan slechts beperkt de ruimte om uit te breiden, namelijk alleen binnen hun geldende bouwvlak. Gezondheid en duurzame ontwikkeling zijn daarbij belangrijke voorwaarden, die al in de BZV zijn verwerkt. Ook voor de melkveehouderijen geldt dat deze moeten voldoen aan de BZV. In geval van twijfel over eventuele gezondheidsrisico's wordt de Handreiking veehouderij en volksgezondheid van het Bestuurlijk Platform Omgevingsrecht gehanteerd en de daarin opgenomen stappenplan.

#### *5.2.5 Drift*

De minimale afstand tussen boomgaarden en nabijgelegen gevoelige objecten is niet-wettelijk vastgelegd. Door het ontbreken van wetgeving is een vuistregel ontstaan die aangeeft dat een afstand van 50 meter tussen boomgaarden en een gevoelig object moet worden aangehouden. De afstand van 50 meter rondom boomgaarden is een indicatieve afstand. Op basis van specifieke omstandigheden kan gemotiveerd afgeweken worden van de afstand van 50 meter.

Voor de motivatie of afgeweken mag worden van 50 meter-zone wordt gebruik gemaakt van het wetenschappelijk rapport van PRI 2015 in Wageningen, 'Driftblootstelling van omstanders en omwonenden door boomgaard bespuitingen', rapportnummer 609 van mei 2015 (hierna: PRI 2015).

Met ingang van 1 januari 2018 is op grond van het artikel 3.78a Activiteitenbesluit milieubeheer verplicht om bij open teelten te spuiten met een driftreductie van 75%.

In het rapport PRI 2015 zijn 12 praktijksituaties geschetst, waar voor een minimaal aan te houden veiligheidsafstand is berekend. De situatie op de planlocatie kan beschouwd worden als 'een sloot om de boomgaard, er wordt gebruik gemaakt van een driftarmespuittechniek (DRT90). In het rapport PRI 2015 zijn de benodigde afstanden opgenomen voor de 12 praktijksituaties. De situatie op de planlocatie valt onder de praktijksituatie 9, zie tabel hieronder.

#### **Tabel 7: Tabel uit PRI 2015**

| Praktijk | Teeltvrije | Spuittechniek | Wind- |           | 0-3 m   |           | 3-6 m   |  |
|----------|------------|---------------|-------|-----------|---------|-----------|---------|--|
| situatie | zone (m)   |               | haag  | Kale boom | Volblad | Kale boom | Volblad |  |
| 1        | 3          | Standaard     | Nee   | રૂટ       | 30      | 35        | 30      |  |
| 2        | 3          | Standaard     | Ja    | 25        | 5       | 25        | 10      |  |
| 3        | 3          | Standaard     | Twee  | 15        | 51)     | 15        | 5+)     |  |
| 4        | 3          | Standaard     | Groen | 15        | 5       | 15        | 5       |  |
| 5        | 3          | DRT75         | Nee   | 30        | 20      | 25        | 15      |  |
| 6        | 3          | DRT75         | Ja    | 20        | 5       | 15        | 5       |  |
| 7        | 3          | DRT75         | Twee  | 54)       | 51)     | 51)       | 54)     |  |
| 8        | 3          | DRT75         | Groen | ട         | 5       | ട         | ട്      |  |
| 9        | 3          | DRT90         | Nee   | 25        | 15      | 15        | 10      |  |
| 10       | 3          | DRT90         | Ja    | 15        | 5       | ട         | 5       |  |
| 11       | ന          | DRT90         | Twee  | 54)       | 51)     | 51)       | 51)     |  |
| 12       | 3          | DRT90         | Groen | 5         | 5       | ട         | 5       |  |

Ligt er langs de boomgaard oppervlaktewater en moet er een minimaal DRT90 techniek op het perceel gebruikt worden dan is de benodigde afstand vanaf de laatste bomenrij 25 m in de kale boom situatie en 15 m in de volblad situatie. Deze afstand kan verkleind worden tot 15 m en 5 m voor respectievelijk de kale boom en volblad situatie door de aanwezigheid van een windhaag. Wordt een dubbele windhaag of houtwal of een wintergroene windhaag geplaatst dan is er zowel in de kale boom als de volblad situatie direct achter de haag of houtwal geen overschrijding van de huidblootstelling.

Op de planlocatie is sprake van een enkele windhaag, daarom dient er een afstand van 5 meter tot de teelt aangehouden te worden. Ten westen en ten zuiden van het plangebied bevinden zich boomgaarden. Tussen de boomgaard ten westen van het plangebied bevindt zich een pad, een sloot en een bomenrij. Ten zuiden van het plangebied is de Wolvenstraat gelegen. Er ontstaat hierdoor een afstand van 5 meter tot aan de woonbestemming.

De woningen worden op een afstand van minimaal 12 en 15 meter vanuit het hart van de weg gerealiseerd. Dit zorgt voor voldoende afstand tussen de woningen en de percelen aan de zuidzijde.

Daarnaast is in het Activiteitenbesluit Milieubeheer aangegeven dat het verplicht is een teeltvrije zone aan te houden van 5 meter wanneer er een watervoerende sloot is gelegen aan de rand van het perceel. De sloot aan de westzijde van de planlocatie is op de Leggerkaart van Brabantse Delta aangewezen als een categorie B watergang, dit is een watervoerende sloot. Hierdoor kan 5 meter extra afstand gerekend worden, de teler mag binnen de 5 meter vanaf de sloot niet telen en spuiten.

De landschappelijke inpassing is geborgd als voorwaardelijke verplichting in de regels en opgenomen in bijlage 1 van de regels. Door het toepassen van een hakhoutsingel ontstaat er een aanvaardbaar woon- en leefklimaat op de planlocatie.

#### *5.2.6 Bodem*

Door Moerdijk Bodemsanering BV is een verkennend bodemonderzoek (kenmerk 2410.32.201.r1) uitgevoerd. De rapportage is als afzonderlijk bijlage (bijlage 1) toegevoegd aan onderhavig plan.

De resultaten van het verrichte onderzoek vormen geen belemmering voor de nieuwbouw van twee woningen. Voor de volledige onderzoeksresultaten wordt kortheidshalve verwezen naar het voorgenoemd rapport in de afzonderlijk bijlage van onderhavig plan.

#### *5.2.6 Luchtkwaliteit*

Conform de Wet Luchtkwaliteit kan elk project dat NIBM (niet in betekenende mate) bijdraagt aan de verslechtering van de luchtkwaliteit uitgevoerd worden. Als het plan NIBM aan de luchtkwaliteit bijdraagt, hoeft geen uitgebreid luchtonderzoek meer uitgevoerd te worden.

Op 1 augustus 2009 is het Nationaal Samenwerkingsprogramma Luchtkwaliteit (NSL) in werking getreden. Het NSL zorgt ervoor dat Nederland binnen de door Europa gestelde termijn zal voldoen aan de Europese grenswaarden op het gebied van fijn stof en stikstofdioxide. In het NSL is een lijst met ruimtelijke infrastructurele projecten opgenomen met een maatregelenpakket, dat ervoor gaat zorgen dat de huidige overschrijdingen van de luchtkwaliteit worden opgelost en de negatieve effecten van geplande ruimtelijke ontwikkelingen worden gecompenseerd.

Een plan is vanaf 1 augustus 2009 NIBM als het een toename van de concentratie van fijn stof (PM10) of stikstofdioxide (NO2) veroorzaakt die niet meer bedraagt dan 3 % van de jaargemiddelde concentratie van die stof. Dit komt overeen met een toename van maximaal 1,2 microgram/m³ voor zowel PM10 en NO2. De categorieën die altijd NIBM zijn, de volgende:

Woningbouw:

- 1500 woningen (netto) bij minimaal één ontsluitingsweg;
- 3000 woningen (netto) bij minimaal twee ontsluitingswegen met een gelijkmatige verkeersverdeling.

De extra woning, welke ten opzichte van de huidige situatie worden toegevoegd, zal niet resulteren in een significante toename van het verkeer op de Wolvenstraat te Oudenbosch. Voor het onderhavige plan is de grens van 3 % geldig. De extra verkeersbewegingen als gevolg van de nieuwe woning zullen naar verwachting geen invloed hebben op de luchtkwaliteit ter plaatse, en dusdanig de 3 % grens nooit overschreden. Een nader onderzoek naar het aspect luchtkwaliteit wordt daarom niet noodzakelijk geacht.

Omdat bij de beoogde ontwikkeling sprake is van nieuwe woonfuncties, dient ook een beoordeling plaats te vinden of voldaan wordt aan de wettelijke luchtkwaliteitseisen c.q. inzicht te worden gegeven in de heersende concentraties.

De coördinaten van planlocatie zijn bij benadering:

- x = 95680
- y = 401304

De Grootschalige Concentratie- en Depositiekaart Nederland (GCN) van het RIVM tonen ter hoogte van deze coördinaten, de volgende achtergrondconcentraties:

2018: PM10: 18,46 µg/m3 en NO2: 17,49 µg/m3 2020: PM10: 17,85 µg/m3 en NO2: 15,7 µg/m3 2030: PM10: 14,47 µg/m3 en NO2: 11,23 µg/m3

Deze waarden liggen ruim beneden de grenswaarde van PM10 en NO2 van 40 µg/m3. Hiermee vormt het aspect luchtkwaliteit geen belemmering voor de ontwikkeling van de planlocatie.

Door het Ministerie van VROM is een instrument ontwikkeld, waarmee op een eenvoudige wijze kan worden berekend of een bepaalde ontwikkeling wel of niet 'in betekende mate' bijdraagt aan een verslechtering van de luchtkwaliteit: de NIBM-tool.

Met deze tool is het voldoende om gegevens te hebben over de omvang van het extra verkeer en het aandeel vrachtverkeer als gevolg van het plan. Indien deze gegevens voor een plan bekend zijn, kan op basis van een berekening met de tool worden bepaald of het plan aangemerkt kan worden als NIBM.

| Jaar van planrealisatie                                        | 2019   |  |  |  |
|----------------------------------------------------------------|--------|--|--|--|
| Extra verkeer als gevolg van het plan                          |        |  |  |  |
| Extra voertuigbewegingen (weekdaggemiddelde)                   | 132    |  |  |  |
| Aandeel vrachtverkeer                                          | 100.0% |  |  |  |
| NO2 in µg/m31<br>Maximale bijdrage extra verkeer               | 1.20   |  |  |  |
| PM10 in µg/m3                                                  | 0,11   |  |  |  |
| Grens voor "Niet In Betekenende Mate" in ug/m3                 | 1.2    |  |  |  |
| Conclusie                                                      |        |  |  |  |
| De bijdrage van het extra verkeer is niet in betekenende mate; |        |  |  |  |
| geen nader onderzoek nodig                                     |        |  |  |  |

**Figuur 19: Weergave NIMB-tool**

Maximaal kunnen er 132 extra voertuigbewegingen op een weekdaggemiddeld zijn, waarbij uitgegaan wordt van 100% vrachtverkeer. Op basis van bovenstaande berekening kan geconcludeerd worden dat er geen 132 extra voertuigbewegingen zijn op een weekdag op de locatie Wolvenstraat ong. naast nr. 1. Dit zijn er veel minder. Het plan kan aangemerkt worden als NIBM. Een nader onderzoek naar luchtkwaliteit is niet noodzakelijk.

#### *5.2.7 Water*

### Het Nationaal Waterplan (NWP)

In december 2009 heeft het kabinet het Nationaal Waterplan vastgesteld. Dit plan geeft op hoofdlijnen aan welk beleid het Rijk in de periode 2009 - 2015 voert om te komen tot een duurzaam waterbeheer. Het Nationaal Waterplan (NWP) is de opvolger van de Vierde Nota Waterhuishouding uit 1998 en vervangt alle voorgaande nota's waterhuishouding. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie.

#### Watertoets

Met het ondertekenen van het Nationaal Bestuursakkoord Water (juli 2003) hebben de betrokken partijen (het Rijk, IPO, VNG en UvW) afgesproken de watertoets toe te passen bij alle nieuwe ruimtelijke – waterhuishoudkundig relevante- plannen en besluiten op alle bestuursniveaus. De watertoets is met ingang van 1 november 2003 wettelijk verplicht voor structuurvisies, bestemmingsplannen, van de Wet Ruimtelijke Ordening (Wro). Het Besluit ruimtelijke ordening (Bro) regelt een verplichte waterparagraaf in de toelichting bij de genoemde ruimtelijke plannen en het vooroverleg op grond van artikel 3.1.1 Bro met het waterschap. De watertoets omvat het hele proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen.

#### Europese Kaderrichtlijn Water

De Europese Kaderrichtlijn Water is sinds december 2000 van kracht en is gericht op het realiseren van duurzaam waterbeheer. De Europese Kaderrichtlijn Water beoogt de bescherming van aquatische ecosystemen en het duurzaam gebruik van water. Daarvoor wordt de Kaderrichtlijn eerst in landelijke wet- en regelgeving omgezet. Momenteel wordt hier hard aan gewerkt. De Europese Kaderrichtlijn heeft, waar het de gemeente betreft, consequenties voor riolering, afkoppelen, toepassing van bouwmaterialen en het ruimtelijke beleid. Er worden ecologische en fysisch-chemische doelen geformuleerd die afhankelijk zijn van de functie van een watergang.

#### Verbreed Gemeentelijk Rioleringsplan 2020-2023

De gemeente heeft de wettelijke zorgplicht voor afvalwater, hemelwater en grondwater vanuit de Wet milieubeheer en de Waterwet. In het Verbreed Gemeentelijke Rioleringsplan 2020-2023 (vGRP) staat beschreven hoe de gemeente deze zorgplicht invult en bekostigt. De gemeente heeft drie zorgplichten t.a.v. stedelijk waterbeheer:

- Inzamelen en transporteren van stedelijk afvalwater naar een zuivering technisch werk (resultaatverplichting).
- Doelmatige inzameling en verwerking van hemelwater dat perceel eigenaren redelijkerwijs niet zelf kunnen verwerken (inspanningsverplichting). Eventueel kan de gemeente hiervoor maatwerkvoorschriften of een gebiedsverordening instellen.
- Treffen van maatregelen om structureel nadelige gevolgen van de grondwaterstand voor de aan de grond gegeven bestemming te voorkomen of zoveel mogelijk te beperken (inspanningsverplichting). Voorwaarde hierbij is dat de maatregelen doelmatig zijn en niet tot de zorg van het waterschap/provincie behoren. De gemeente dient het loket te zijn voor grondwatervraagstukken binnen haar beheersgebied.

#### Beleid waterschap Brabantse Delta

Het waterschap Brabantse Delta is verantwoordelijk voor het waterbeheer in de gemeente op basis van de volgende wettelijke kerntaken: het zuiveringsbeheer, watersysteembeheer, beheer van dijken, beheer van vaarwegen en nautisch beheer. Het watersysteembeheer -waaronder grondwater- heeft daarbij twee doelen: zowel de zorg voor gezond water als de zorg voor voldoende water van voldoende kwaliteit. Het beleid en de daarmee samenhangende doelen van het waterschap zijn opgenomen in het waterbeheerplan 2016-2021, wat tot stand is gekomen in samenspraak met de waterpartners. Zo zijn bijvoorbeeld relevante waterthema's gekoppeld aan de belangrijkste ruimtelijke ontwikkelingen in de regio.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de Legger.

De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken plus bijbehorende beschermingszones liggen, aan welke afmetingen en vorm die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd. In sommige gevallen vallen de werkzaamheden onder een Algemene regel. Dan kan er onder voorwaarden sprake zijn van vrijstelling van de vergunningsplicht. De Keur en de Algemene regels zijn te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren.

#### Waterlopen

Aan de oost-, zuid-, en westzijde van de planlocatie bevindt zich een waterloop in de categorie B. De bestaande waterloop wordt met de planontwikkelingen behouden.

#### Grondwaterbeschermingsgebied

Het plangebied is niet gelegen binnen een grondwaterbeschermingsgebied en/of waterwingebied en zijn geen waterpartijen in de directe nabijheid aanwezig.

#### Riolering en infiltratie

Uitgangspunt voor de waterhuishouding in met name nieuwbouwprojecten, is een duurzaam gescheiden systeem. Dit betekent dat schoon hemelwater, wat valt op daken en terreinverharding, zoveel mogelijk in het gebied opgevangen en geïnfiltreerd dient te worden en alleen het vervuilde afvalwater via het riool wordt afgevoerd naar de rioolwaterzuiveringsinstallatie. De hoeveelheid afvalwater, die getransporteerd wordt naar de rioolwaterzuiveringsinstallatie zal hiermee afnemen, wat uit het oogpunt van milieu een positieve ontwikkeling betekend.

De gemeente Halderberge heeft het Gemeentelijk Riool Plan opgesteld. In de Wolvenstraat is drukriolering aanwezig. Om aan te sluiten op het stelsel zal op kosten van de initiatiefnemers een pompput en persleiding op de openbare ruimte aangebracht worden. Dit wordt aangesloten op het bestaande stelsel van persleidingen in de Wolvenstraat.

Het waterschap is geen voorstander van het toepassen van uitlogende bouwmaterialen zoals lood, koper, zink en zacht PVC. Bij het aanleggen worden geen uitlogende bouwmaterialen gebruikt. Bij voorkeur het gebruik hiervan reguleren door middel van een privaatrechtelijke overeenkomst.

#### Watertoets

In de plantoelichting moet een waterparagraaf worden opgenomen, waarin wordt aangegeven op welke manier rekening is gehouden met de (eventuele) gevolgen van het plan voor de waterhuishouding in het plangebied. De watertoets is een belangrijk instrument om te verzekeren dat de waterhuishouding vanaf het begin van de planvorming integraal onderdeel uitmaakt van de ontwikkeling.

In de bestaande situatie is geen verhard oppervlak aanwezig. De totale toename aan verhard oppervlak van de woningen is nog niet bekend. De planlocatie heeft een totaaloppervlakte van 3.346 m2 , er wordt vanuit gegaan dat het perceel voor maximaal 60% wordt verhard. Dit betekent dat het perceel voor maximaal 2.007 m2 wordt verhard. Er dient water opgevangen te worden ter compensatie van de toename van het verhard oppervlak.

Bij een toename ven afkoppelen van het verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. Het doel van dit uitgangspunt is om te voorkomen dat hemelwater als gevolg van uitbreiding van het verhard oppervlak versneld op het watersysteem wordt geloosd. Het Waterschap Brabantse Delta heeft in de Keur opgenomen dat in principe verboden is om zonder vergunning hemelwater door toename van verhard oppervlak of door afkoppelen van bestaand oppervlak, tot afvoer naar een oppervlaktewaterlichaam te laten komen. Dit verbod is van toepassing tenzij:

- a. het afkoppelen van verhard oppervlak maximaal 10.000 m² is, of;
- b. de toename van verhard oppervlak maximaal 500 m² is, of;
- c. de toename van verhard oppervlak bestaat uit een sedum dak.
- d. de toename van verhard oppervlak tussen de 500 m² en 10.000 m² is en compenserende maatregelen zijn getroffen om versnelde afvoer van hemelwater tegen te gaan, in de vorm van een voorziening met een minimale retentiecapaciteit conform de rekenregel: *Benodigde retentiecapaciteit (in m³) = toename verhard oppervlak (in m²) x gevoeligheidsfactor x 0,06.*

De gevoeligheidsfactor op de locatie Wolvenstraat ong. naast nr. 1a te Oudenbosch is 1.

De benodigde compensatie is: 2.007 * 1 * 0,06 = 120,46 m3 .

De compensatie kan bijvoorbeeld plaatsvinden in de vorm van een vijver of verbrede sloot. Ten tijde van de aanvraag van de omgevingsvergunning voor het bouwen wordt de precieze verharding en de vorm van de compensatie bepaald. De compensatie vindt plaats binnen de planlocatie, er is sprake van een hydrologisch neutrale ontwikkeling.

#### Watertoets

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijks wateren, regionale wateren en grondwater. De watertoets zorgt ervoor dat bij alle ruimtelijke plannen aandacht is voor de kwaliteit én kwantiteit van water. De watertoets is verplicht bij alle plannen voor landelijk én stedelijk gebied. De gemeente doorloopt met het waterschap het watertoets proces, dat bestaat uit advisering, toetsing en goedkeuring door het waterschap.

Dit bestemmingsplan is voorgelegd aan het waterschap Brabantse Delta. Het waterschap heeft in het kader van het overleg ex. artikel 3.1.1 Bro een positief wateradvies uitgebracht. Het advies is als bijlage aan onderhavig plan toegevoegd.

#### *5.2.8 Ecologie*

Vanuit Europa is de bescherming van (plant en dier) soorten en gebieden geregeld in de Europese Vogelrichtlijn en Habitatrichtlijn. In Nederland is de natuurwetgeving verankerd in de Wet Natuurbescherming.

#### Europese Vogel- en Habitatrichtlijn

De Europese Vogelrichtlijn en Habitatrichtlijn hebben tot doel de bescherming van (vogel)soorten en hun natuurlijke habitats. Elke lidstaat is verplicht om speciale beschermingszones (SBZ's) aan te wijzen, die samen één Europees netwerk van natuurgebieden vormen: "Natura 2000". Wanneer in een gebied bepaalde soorten voorkomen, of een bepaald percentage van de Europese populatie herbergt, dan komt dit gebied in aanmerking voor plaatsing onder de betreffende richtlijnen. De planlocatie valt in zijn geheel niet binnen de aangewezen Vogelrichtlijn- of Habitatrichtlijngebieden

#### Wet Natuurbescherming

De Wet natuurbescherming is een 'kaderwet'. Dat betekent dat er alleen algemene principes en verantwoordelijkheden in staan. De details zijn geregeld in een groot aantal algemene maatregelen van bestuur en ministeriële regelingen. Sommige bepalingen uit de Wet natuurbescherming zijn het gevolg van afspraken op internationaal en Europees niveau, zoals de Vogelrichtlijn, de Habitatrichtlijn en het CITESverdrag.

#### Algemeen

Bij ruimtelijke ontwikkelingen kunnen wettelijk beschermde dieren en plantensoorten in hun algemeenheid of wettelijk beschermde gebieden in het geding zijn. Om de natuurwaarden van de projectlocatie te kunnen beoordelen moet er getoetst worden aan wat beschreven staat in de Wet natuurbescherming. Daarnaast is het beleid aangaande het Natuurnetwerk van belang.

#### Gebiedsbescherming

Op grond van de Wet natuurbescherming is het verboden activiteiten te verrichten die leiden tot aantasting van wettelijk beschermde soorten en van hun voortplantingsplaats, vaste rustplaats of vaste verblijfplaats. De Wet natuurbescherming regelt de bescherming van gebieden die om hun ecologische waarde beschermd moeten worden. Daaronder vallen onder andere de zogenaamde Natura 2000 gebieden.

Het dichtstbijzijnde Natura 2000 gebied ligt op een afstand van 9 kilometer van het plangebied. Het betreft Natura 2000 gebied 'Hollands Diep'.

Het plangebied maakt geen onderdeel uit van het Natuurnetwerk Nederland of Natura 2000 gebied. Het dichtstbijzijnde Natura 2000 gebied ligt op een afstand van 9 kilometer. Het betreft het gebied 'Hollands Diep'.

**Figuur 21: Uitsnede kaart Natura 2000 gebieden**

**Figuur 22: Uitsnede kaart Natuurnetwerk Brabant**

Om de stikstofdepositie die de ontwikkeling met zich mee brengt te kunnen berekenen, is gebruik gemaakt van het rekenprogramma AERIUS Calculator. Uit de stikstofdepositieberekeningen (bijlage 7) volgt dat er geen Natura 2000 gebieden zijn waarvoor de drempelwaarde van 0,0 mol/ha/jaar wordt overschreden. In de berekening wordt geen depositie getoond, omdat deze lager is dan 0,0 mol/ha/jaar.

#### Beschermde soorten

Het is in theorie mogelijk dat op de locatie dier- en plantensoorten van de Habitatrichtlijnen voorkomen of dier- en plantensoorten die beschermd zijn op grond van de Wet natuurbescherming. De volgende beschermde soorten kunnen mogelijk op de planlocatie worden aangetroffen, concreet zijn dit de kamsalamander, de heikikker, de poelkikker, de rugstreeppad, de vleermuis en de drijvende waterweegbree. Met uitzondering van vleermuis bestaat de habitat van deze soorten voornamelijk uit stromend dan wel stilstaand water. Op dit moment is er geen water op de locatie aanwezig. De kans dat op de locatie één of meer beschermende amfibiesoorten voorkomen is dan ook erg klein. De vleermuis leeft in bomen en/of in gebouwen. Voor het realiseren van het initiatief worden geen gebouwen gesloopt of bomen gekapt.

Door Buro Maerlant is er een ecologische quickscan uitgevoerd. Het volledige onderzoeksrapport is opgenomen in de afzonderlijke bijlagen (bijlage 2) van onderhavig plan. De conclusie is als volgt:

#### *Soorten*

In het plangebied of binnen de invloedssfeer van de werkzaamheden ontbreken strikt beschermde natuurwaarden. De ingrepen hebben op voorhand geen effect op eventueel aanwezige beschermde soorten in de ruimere omgeving.

Een ontheffing in het kader van de Wet natuurbescherming is voor de plannen niet noodzakelijk / relevant.

#### Conclusie

Op basis van het huidige gebruik en de aard van het plangebied worden geen strikt beschermde natuurwaarden verwacht. Geadviseerd wordt het plangebied niet te laten verruigen, zodat de omstandigheden kunnen wijzigen.

#### *5.2.9 Externe Veiligheid*

#### Algemeen

Externe veiligheid heeft betrekking op de risico's voor personen ten gevolge van het gebruik van de infrastructuur of het uitvoeren van activiteiten, waarbij het met name gaat om de gevaren die de directe omgeving loopt, als er iets misgaat bij de productie, de behandeling en/of het vervoer van gevaarlijke stoffen.

#### Risico inventarisatie externe veiligheid

Een risico inventarisatie externe veiligheid betreft alle risicobronnen die invloed hebben of kunnen hebben op het groepsrisico, zoals Bevi-inrichtingen, transportleidingen en autowegen die gebruikt worden voor het vervoer van gevaarlijke stoffen. In een verantwoording groepsrisico wordt door het bevoegd gezag (De Gemeenteraad) de aanwezige risicobronnen beschouwd en verantwoord.

#### Veiligheidsregio

Een verantwoording groepsrisico geldt voor alle ruimtelijke plannen en afwijkingsbesluiten in het kader van de Wro. De feitelijke verklaring wordt vastgesteld door het bevoegd gezag, tegelijk met de vaststelling van het bestemmingsplan en/of afwijkingsbesluit.

Ten behoeve van de verantwoording groepsrisico wordt bij de Veiligheidsregio (verplicht adviseur) om advies gevraagd. De Veiligheidsregio heeft ervoor gekozen om in bepaalde situaties een standaardadvies af te geven. In dit standaardadvies wordt in het kader van de verantwoording groepsrisico aandacht besteed aan de volgende aspecten:

- Mogelijk te treffen maatregelen ter verbetering van de veiligheid;
- Mogelijkheden voor de rampenbestrijding;
- Mate van zelfredzaamheid van de aanwezigen.

De standaard verantwoording groepsrisico is van toepassing op ruimtelijke ontwikkelingen die:

- Buiten de 750 meter van een niet categoriale Bevi-inrichting 1 of indien er een kleiner invloedsgebied is vastgesteld en vastgelegd, dan geldt deze kleinere afstand;
- Buiten de 200 meter van een categoriale Bevi-inrichting2 , autoweg3 of buisleiding of indien de wettelijk vastgelegde afstand kleiner is dan 200 meter, dan geldt deze kleinere afstand.

<sup>1</sup> Inrichting waarvoor een QRA is opgesteld

<sup>2</sup> Inrichting waarvoor vaste afstanden gelden voor plaatsgebonden risico en invloedsgebied (tabellen Revi)

<sup>3</sup> Spoorlijn en waterweg zijn niet van toepassing

**Figuur 21: Uitsnede risicokaart - provincie Noord-Brabant**

Om te bepalen of er in de directe omgeving bedrijven zijn gelegen waarop het Bevi van toepassing is, risicorelevante transportassen of risicorelevante buisleidingen in de buurt zijn gelegen, is de risicokaart van de provincie Noord-Brabant geraadpleegd.

De risicokaart toont in de directe omgeving van het plangebied geen inrichtingen die met betrekking tot externe veiligheid van invloed kunnen zijn op het initiatief. In de directe omgeving van de planlocatie zijn geen risicorelevante transportassen gelegen. Op de signaleringskaart is te zien dat geen risicorelevante buisleidingen in de buurt van de planlocatie liggen.

De planlocatie ligt buiten de PR 10-6 contouren maar ligt echter wel in het invloedsgebied (< 4 km) van de A17 en de spoorlijnen Roosendaal oost – Breda en Roosendaal oost – Zevenbergschen Hoek. Doordat het plangebied binnen de invloedsgebieden ligt, dient te worden getoetst aan artikel 7 van het Besluit externe veiligheid transportroutes. De planlocatie ligt binnen de gestelde uitgangspunten van het advies en kan worden gebruikt voor de (beperkte) verantwoording van het Groepsrisico. Het standaard advies brengt de veiligheidsrisico's in kaart, deze verantwoording is voldoende. Het plangebied ligt buiten de PR 10¯⁶ contour van Luchthaven Seppe/Breda International Airport.

Gelet op het initiatief kan volstaan worden met de standaard verantwoording groepsrisico en het standaard advies. Deze stukken zijn opgenomen in bijlage 8 en 9.

#### *5.2.10 Kabels en leidingen*

Op of in de directe nabijheid van de locatie, zijn geen transportleidingen dan wel andere belangrijke kabels en leidingen gelegen, welke de realisatie van het bouwplan kunnen belemmeren. De KLIC-melding wordt uitgevoerd om eventuele kabels en leidingen in beeld te brengen.

#### *5.2.11 Stikstofdepositie*

Het Programma Aanpak Stikstof 2015 - 2021 (hierna: PAS) is op 15 juli 2015 inwerking getreden. Als gevolg van de mei 2019 uitspraken van de Raad van State is de PAS niet meer van toepassing.

Er zijn geen beschermde natuurmonumenten binnen een straal van 10 kilometer vanaf de planlocatie aanwezig. Het dichtstbijzijnde Natura 2000 gebied is gelegen op een afstand van 10 km, namelijk het Hollands Diep. Gelet op de schaal en aard van de voorgenomen ontwikkeling en ligging op voldoende geruime afstand tot Natura 2000 kunnen negatieve effecten op Natura 2000 gebied als een kwaliteitsverlies of overschrijding van de gestelde drempelwaarden geheel uitgesloten worden.

#### *5.2.12 Milieueffectrapportage*

Bij besluit van 21 februari 2011 heeft de wetgever het Besluit milieueffectrapportage en het Besluit omgevingsrecht gewijzigd. De belangrijkste wijziging betreft het meer 'in lijn brengen' van het Besluit m.e.r. met de Europese richtlijn m.e.r.. Dit houdt in dat onder andere de zogenaamde drempelwaarde voor activiteiten een indicatief karakter heeft gekregen. Met dit wijzigingsbesluit is bepaald dat voor activiteiten die op de bij het besluit behorende C‐ en D‐lijst zijn opgenomen, altijd aandacht aan m.e.r. geschonken dient te worden. Op hoofdlijnen komt het erop neer dat voor activiteiten die behoren tot de C‐lijst een m.e.r.‐plicht volgt en voor activiteiten op de D‐lijst volgt dan wel een m.e.r.‐ beoordelingsplicht dan wel een motivering dat geen m.e.r.(beoordeling) nodig is.

Voor de motivering wordt aangesloten bij de rechtelijke uitspraak 201901439/1/R1. Naar het oordeel van de Afdeling kan de ontwikkeling van twaalf vrijstaande woningen binnen de bebouwde kom die in het plan is voorzien, gelet op de omvang ervan, niet worden aangemerkt als een stedelijk ontwikkelingsproject als bedoeld in kolom 1 van categorie 11.2 van onderdeel D van de bijlage bij het Besluit m.e.r. Daarbij is ook van belang dat het ruimtebeslag van de voorziene bebouwing beperkt is. Een (vormvrije) m.e.r.-beoordeling (en aanmeldnotitie) behoeft dan niet te worden uitgevoerd. Dit geldt ook voor maximaal twee woningen in het buitengebied.

De beoogde activiteiten binnen het plangebied vallen niet binnen de C- of D-lijst, een m.e.r. -beoordeling of m.e.r – plicht is niet benodigd. M.e.r-plicht is niet van toepassing.

## **Hoofdstuk 6 Juridische aspecten**

#### **6.1 Inleiding**

Het onderhavige wijzigingsplan is een wijzigingsbevoegdheid uit het bestemmingsplan 'Eerste herziening bestemmingsplan Buitengebied Halderberge'. Het voorgestane bestemmingsplan wordt als moederplan beschouwd. Voor het wijzigingsplan is het college van burgemeester en wethouders bevoegd gezag. In paragraaf 6.2 zal een algemene toelichting van de verbeelding worden gegeven daarna wordt in paragraaf 6.3 een algemene toelichting van de regels beschreven. In paragraaf 6.4 wordt een toelichting op de bestemmingen gegeven.

#### **6.2 Algemene toelichting verbeelding**

De verbeelding is getekend uitgaande van het rapport 'Digitaal Uitwisselbare Ruimtelijke Plannen' (DURP) en het rapport 'Standaard Vergelijkbare Bestemmingsplannen' (SVBP). Hierdoor wordt het mogelijk met toevoeging van een codering de plannen digitaal uit te wisselen.

De verbeelding is getekend op een kadastrale ondergrond. Op de verbeelding zijn vrijwel alle functies apart bestemd, waardoor het direct mogelijk is om met het bijbehorende renvooi te zien welke bestemmingen aan de gronden binnen het plangebied gegeven zijn. In de bijbehorende regels zijn de bestemmingsomschrijving en de bouwregels te vinden.

#### Bestemmingsvlak

Elke bestemming bestaat doorgaans uit een bestemmingsvlak. Het bestemmingsvlak geeft aan waar een bepaald gebruik toegestaan is.

#### Aanduidingen

De letteraanduiding van de bestemmingen zijn ingetekend in het bestemmingsvlak. Nadere specificaties die iets zeggen over het gebruik of bouwmogelijkheden zijn aangegeven door aanduidingen. Als deze specificaties op het hele bestemmingsvlak van toepassing zijn, staan de aanduidingen achter de bestemmingsaanduiding in het bestemmingsvlak.

#### **6.3 Algemene toelichting regels**

De regels zijn gebaseerd op het rapport 'Standaard Vergelijkbare Bestemmingsplannen' (SVBP). Hierin zijn afspraken en aanbevelingen opgenomen met betrekking tot de opbouw en de presentatie van het bestemmingsplan (digitaal en analoog). Deze afspraken en aanbevelingen zijn op 1 januari 2010 wettelijk vastgesteld.

De bestemmingsplanregels bestaan uit vier hoofdstukken:

- Hoofdstuk 1 Inleidende regels;
- Hoofdstuk 2 Bestemmingsregels;
- Hoofdstuk 3 Algemene regels;
- Hoofdstuk 4 Overgangs- en slotregels

De regels behorende bij dit wijzigingsplan bestaan uit inleidende regels, bestemmingsregels, algemene regels en overgangs- en slotregels.

Aangezien de regels van het geldende bestemmingsplan grotendeels ongewijzigd blijven gelden voor het plangebied, wordt in de regels behorend bij dit wijzigingsplan slechts verwezen naar de van toepassing zijnde artikelen uit het moederplan. Daarnaast worden plan specifieke regels geborgd in de regels. Daarnaast is in bijlage 1 van de regels de landschappelijke inpassing aanwezig, dit wordt vastgelegd door middel van een voorwaardelijke verplichting in de regels.

## **Hoofdstuk 7 Uitvoerbaarheid**

## **7.1 Economische uitvoerbaarheid**

Het onderhavige wijzigingsplan voorziet in het oprichten van twee nieuwe grondgebonden woningen, volgens de Bro aan te merken als bouwplan. De gemeente Halderberge heeft ten behoeve van het voorgestane plan een anterieure overeenkomst gesloten met de initiatiefnemer van de gronden. Deze overeenkomst heeft onder andere de strekking dat de gemeente geen enkel risico loopt ten aanzien van de economische uitvoerbaarheid van dit plan, planschade en dat aan de bovenwijkse voorziening voldaan wordt.

#### **7.2 Omgevingsdialoog**

In oktober en november 2020 hebben de initiatiefnemers gesprekken gehad met de omwonenden tegenover en naast de oostelijke kavel. Allereerst waren ze verheugd dat zij in de plannen meegenomen zijn in de planvorming. De situatie en bouwplannen zijn doorgenomen en toegelicht. De omwonenden hebben aangegeven dat zij geen bezwaar zullen maken op de bestemmingsplanwijziging en omgevingsvergunningen. Het volledige verslag van de omgevingsdialoog is toegevoegd in bijlage 10.

#### **7.3 Maatschappelijke uitvoerbaarheid**

#### *7.3.1 Vooroverleg*

Op grond van artikel 3.1.1 van het Bro wordt bij de voorbereiding van een wijzigingsplan overleg gepleegd met het waterschap, diensten van het rijk en provincie die betrokken zijn bij de ruimtelijke ordening en eventueel andere gemeenten.

Het plan is in het kader van het vooroverleg beschikbaar gesteld aan de volgende partners:

- Provincie Noord-Brabant.
- Waterschap Brabantse Delta.
- Brandweer Midden- en West-Brabant.

#### Reactie waterschap Brabantse Delta

Op 23 maart 2021 heeft het Waterschap Brabantse Delta in het kader van het vooroverleg een positief advies uitgebracht op de ontwikkelingen op de planlocatie aangezien de belangrijkste uitgangspunten voor het waterschap naar wens zijn opgenomen. Het advies is in bijlage 12 toegevoegd.

#### Reactie Brandweer Midden- en West-Brabant

Op 23 maart 2021 heeft de Brandweer Midden- en West-Brabant in het kader van het vooroverleg aangegeven dat de planlocatie voldoet aan de criteria van het Standaard advies Veiligheidsregio.

#### *7.3.2 Ontwerpwijzigingsplan*

Het ontwerp-wijzigingsplan 'Ruimte voor Ruimte, Wolvenstraat ong. naast nr. 1a te Oudenbosch' met planidentificatie NL.IMRO.1655.BPW6042-C001 is voor een ieder ter inzage gelegd met ingang van 4 maart 2021 t/m 14 april 2021 voor een periode van zes weken in het gemeentehuis van de gemeente Halderberge. Daarnaast was het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheid)instanties zijn voorts separaat op de hoogte gebracht van de terinzagelegging.

Tijdens de terinzagelegging van zes weken is iedereen de mogelijkheid geboden om schriftelijk of mondeling zienswijzen naar voren te brengen. In totaal is één schriftelijke zienswijzen naar voren gebracht door de provincie Noord-Brabant. Er zijn geen mondelinge zienswijzen ingediend. De zienswijze is verwerkt in de Nota van zienswijzen. In de nota is de ingebrachte zienswijze samengevat, waarna de gemeentelijke reactie is geformuleerd. Tevens is aangegeven of naar aanleiding van de zienswijze aanpassing van het wijzigingsplan plaatsvindt. De Nota van zienswijzen wordt als bijlage toegevoegd aan onderhavig wijzigingsplan.

#### *7.3.3 Vaststelling*

Het wijzigingsplan 'Ruimte voor Ruimte, Wolvenstraat ongenummerd naast nummer 1a te Oudenbosch' met planidentificatie NL.IMRO.1655.BPW6042-C001 is vastgesteld. Het vaststellingsbesluit is toegevoegd als onderdeel aan onderhavig wijzigingsplan. Het wijzigingsplan zal voor een ieder ter inzage gelegd worden voor een periode van zes weken in het gemeentehuis van de gemeente Halderberge. Daarnaast is het plan digitaal raadpleegbaar via de landelijke voorziening, www.ruimtelijkeplannen.nl. Belanghebbende (overheid)instanties zijn voorts separaat op de hoogte gebracht van de terinzagelegging.