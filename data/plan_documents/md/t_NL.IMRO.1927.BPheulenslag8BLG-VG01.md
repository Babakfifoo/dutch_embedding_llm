# **Toelichting**

**Bestemmingsplan 'Bleskensgraaf, Heulenslag 8'**

# **Gemeente Molenwaard**

# **Toelichting**

**Bestemmingsplan 'Bleskensgraaf, Heulenslag 8'**

#### **Identificatie Planstatus**

Identificatiecode: Datum: Status: NL.IMRO.1927.BPheulenslag8BLG-VG01 20-03-2018 Vastgesteld

Projectnummer: Versie: 648198 3.0

Projectleider: Marvin Antens

| 1   | Inleiding6                                                     |  |
|-----|----------------------------------------------------------------|--|
| 1.1 | Inleiding 6                                                    |  |
|     | 1.1.1 Aanleiding 6                                             |  |
|     | 1.1.2 Plangebied  7                                            |  |
|     | 1.1.3 Belang 7                                                 |  |
| 1.2 | Kader 8                                                        |  |
| 1.3 | Maatschappelijk resultaat 9                                    |  |
| 1.4 | Maatschappelijk draagvlak9                                     |  |
| 1.5 | Financiële consequenties/economische uitvoerbaarheid 10        |  |
| 1.6 | Communicatie 10                                                |  |
| 1.7 | Realisatie 10                                                  |  |
| 1.8 | Leeswijzer10                                                   |  |
| 2   | Planbeschrijving11                                             |  |
| 2.1 | Bestaande situatie 11                                          |  |
|     | 2.1.1 Ontstaansgeschiedenis en stedenbouwkundige structuur  11 |  |
|     | 2.1.2 Huidige status / gebruik  12                             |  |
| 2.2 | Nieuwe situatie15                                              |  |
|     | 2.2.1 Plan  15                                                 |  |
|     | 2.2.2 Ontsluiting en parkeren  19                              |  |
|     | 2.2.3 Landschappelijke inpassing / Molenwaards Kookboek  19    |  |
| 3   | Beleidskader22                                                 |  |
| 3.1 | Rijksbeleid 22                                                 |  |
| 3.2 | Provinciaal beleid22                                           |  |
| 3.3 | Regionaal beleid 22                                            |  |
| 3.4 | Gemeentelijk beleid 23                                         |  |
| 3.5 | Conclusie 23                                                   |  |
| 4   | Sectorale aspecten<br>24                                       |  |
| 4.1 | Watertoets24                                                   |  |
| 4.2 | Geluid (Wegverkeerslawaai)25                                   |  |
| 4.3 | Luchtkwaliteit 26                                              |  |
| 4.4 | Bedrijven- en milieuhinder26                                   |  |
| 4.5 | Externe veiligheid 27                                          |  |
| 4.6 | Kabels en leidingen27                                          |  |
| 4.7 | Ecologie 27                                                    |  |
| 4.8 | Bodem28                                                        |  |
| 4.9 | Archeologie28                                                  |  |
|     | 4.10 Molenbiotoop 28                                           |  |
|     | Hoofdstuk 5 Juridische planbeschrijving30                      |  |

|   |     | 5.1 Inleiding 30                                                  |    |
|---|-----|-------------------------------------------------------------------|----|
|   |     | 5.2 Systematiek van de regels 30                                  |    |
|   |     | 5.3 Bestemmingen 30                                               |    |
|   |     | 5.4 Aanduidingen 30                                               |    |
| 6 |     | Verantwoording beleidskader31                                     |    |
|   | 6.1 | Rijksbeleid 31                                                    |    |
|   |     | 6.1.1 Structuurvisie Infrastructuur en Ruimte (SVIR) 31           |    |
|   |     | 6.1.2 Besluit algemene regels ruimtelijke ordening (Barro)  31    |    |
|   |     | 6.1.3 Besluit ruimtelijke ordening (Bro)  32                      |    |
|   | 6.2 | Provinciaal beleid33                                              |    |
|   |     | 6.2.1 Visie Ruimte en Mobiliteit (VRM)  33                        |    |
|   |     | 6.2.2 Provinciale Verordening Ruimte (PVR)  36                    |    |
|   | 6.3 | Regionaal beleid 37                                               |    |
|   |     | 6.3.1. Regionale structuurvisie Visie 2030 'Open voor elkaar'  37 |    |
|   |     | 6.3.2 Regionale Woonvisie  37                                     |    |
|   | 6.4 | Gemeentelijk beleid 39                                            |    |
|   |     | 6.4.1 Structuurvisie Graafstroom  39                              |    |
|   |     | 6.4.2 Toekomstvisie Molenwaard 39                                 |    |
|   |     | 6.4.3 Bestemmingsplan 'Buitengebied Graafstroom'  40              |    |
|   |     | 6.4.4 Bestemmingsplan 'Buitengebied Graafstroom 3e herziening'    | 41 |
|   | 6.5 | Conclusie 41                                                      |    |
| 7 |     | Verantwoording sectorale aspecten<br>42                           |    |
|   | 7.1 | Watertoets42                                                      |    |
|   | 7.2 | Geluid (Wegverkeerslawaai)50                                      |    |
|   | 7.3 | Luchtkwaliteit 51                                                 |    |
|   | 7.4 | Bedrijven en milieuhinder 52                                      |    |
|   | 7.5 | Externe veiligheid 54                                             |    |
|   | 7.6 | Kabels en leidingen56                                             |    |
|   | 7.7 | Ecologie 57                                                       |    |
|   | 7.8 | Bodem60                                                           |    |
|   | 7.9 | Archeologie62                                                     |    |
|   |     | 7.10 Molenbiotoop 64                                              |    |

| Bijlage | Omschrijving                                  | Auteur                                      | Referentie                | Datum      |
|---------|-----------------------------------------------|---------------------------------------------|---------------------------|------------|
| 1       | Landschappelijk<br>inpassingsplan             | Lagendijk tuin- en<br>landschapsarchitecten | LTL21024                  | 09-05-2017 |
| 2       | Schetsplan                                    | Van der Padt &<br>Partners                  | 81-15/VO-01               | 01-12-2016 |
| 3       | Digitale watertoets                           | Waterschap<br>Rivierenland                  | 20170321-9-<br>14875      | 21-03-2017 |
| 4       | Ecologische<br>quickscan                      | Blom Ecologie                               | BE/2017/<br>119/r         | 25-04-2017 |
| 5       | Verkennend<br>bodemonderzoek                  | Bakker Milieuadvies                         | BM/2362-<br>2017          | Mei 2017   |
| 6       | Verkennend asbest<br>bodemonderzoek           | Linge Milieu B.V.                           | 17-2059                   | 03-05-2017 |
| 7       | Wateradvies<br>voorontwerp<br>bestemmingsplan | Waterschap<br>Rivierenland                  | 2017045976/<br>2017052942 | 31-08-2017 |
| 8       | Situatietekening<br>damwand                   | Adcim B.V.                                  | 20160039-<br>C30          | 17-11-2017 |
| 9       | Profieltekeningen                             | Adcim B.V.                                  | 20160039-<br>C40          | 17-11-2017 |
| 10      | Tekening<br>watercompensatie                  | Adcim B.V.                                  | 20160039-<br>C79          | 17-10-2017 |

# <span id="page-5-0"></span>**1 Inleiding**

# <span id="page-5-1"></span>**1.1 Inleiding**

# <span id="page-5-2"></span>**1.1.1 Aanleiding**

Het perceel Heulenslag 8 te Bleskensgraaf en de aanwezige bebouwing, bedrijfswoning, schuren en gemaal, is jarenlang in eigendom geweest van het waterschap Rivierenland. Het waterschap Rivierenland heeft in 2006 de woning met omliggende gronden en schuren, behoudens het huidige gemaal verkocht. De functie van de voormalige bedrijfswoning is inmiddels gewijzigd naar een burgerwoning. De burgerwoning verkeert echter in een slechte staat van onderhoud en voldoet niet meer aan de huidige woonwensen. Op het noordelijk deel van het plangebied rust thans nog een bedrijfsbestemming, waarop twee voormalige bedrijfsschuren gelegen welke tevens in een slechte staat van onderhoud verkeren.

De huidige eigenaar van het perceel Heulenslag 8 is voornemens de vrijstaande woning met bijbehorend bijgebouw en de achterliggende voormalige bedrijfsbebouwing te saneren en in ruil daarvoor een nieuwe vrijstaande woning met een bijgebouw te realiseren. Het bijgebouw wil de initiatiefnemer gebruiken als en berging en stal voor het hobbymatig stallen van schapen.

Het onderhavige plan is in strijd met de vigerende bestemmingsplannen 'Buitengebied Graafstroom' en 'Buitengebied Graafstroom 3e herziening'. De beoogde nieuwe vrijstaande woning valt buiten het bouwvlak. Een hoofdgebouw is uitsluitend toegestaan binnen het bouwvlak. Daarnaast wordt de maximaal toegestane inhoud van een woning (incl. aan-, uit- en bijgebouwen) overschreden.

In opdracht van de initiatiefnemer heeft Van den Heuvel Ontwikkelingen en Beheer B.V. een principeverzoek ingediend bij de gemeente Molenwaard. In een schriftelijke reactie (d.d. 8 maart 2017, zaaknummer 648198) heeft de gemeente Molenwaard in principe aangegeven medewerking te willen verlenen aan het voorgenomen plan middels een bestemmingsplanwijziging op voorwaarde dat:

- 1. Het houden van dieren enkel hobbymatig is toegestaan;
- 2. De huidige bijgebouwen, bouwwerken en overtollige verharding, worden verwijderd;
- 3. De waterschapsbelangen niet onevenredig worden geschaad;
- 4. De landschappelijke inpassing nader wordt uitgewerkt in een landschapsinrichtingsplan en als voorwaardelijke verplichting onderdeel uitmaakt van het bestemmingsplan.

De gemeente Molenwaard heeft hierbij de volgende overwegingen gemaakt:

- 1. Het onderhavige plan past binnen de beleidsuitgangspunten zolang de agrarische ondernemers en maatschappelijke belangen niet worden geschaad. Hoewel de nieuwe woning dichterbij het nabijgelegen agrarisch bedrijf komt te liggen, wordt voldaan aan de richtafstanden conform het VNG-Handboek Bedrijven en milieuzonering (editie 2009). De overige milieuaspecten vormen tevens geen belemmeringen voor het plan.
- 2. De met het Waterschap Rivierenland besproken uitvoering van het plan (damwandconstructie) zorgt ervoor dat de waterschapsbelangen niet onevenredig worden geschaad.
- 3. Het onderhavige plan zorgt voor een aantoonbare ruimtelijke kwaliteitsverbetering, omdat er minder landschap bebouwd en verhard wordt.

### <span id="page-6-0"></span>**1.1.2 Plangebied**

Het onderhavige plangebied is gelegen ten westen van de dorpskern Bleskensgraaf en ten noorden van de Graafstroom. Het gebied wordt voor het grootste deel begrensd door boezemwater (Brandwijksche Vliet). Aan de zuidoostzijde wordt het plangebied begrensd door een perceelscheiding met het zuidelijk gelegen perceel Heulenslag 9. Aan de noordwestzijde grenst het plangebied aan het bedrijfsperceel van het nieuwe gemaal.

**Afbeelding 1: Begrenzing plangebied**

### <span id="page-6-1"></span>**1.1.3 Belang**

De gemeente Molenwaard geeft in principe toestemming aan ruimtelijke ontwikkelingen in het buitengebied wanneer er sprake is van een aangetoonde verbetering van de ruimtelijke kwaliteit en de individuele, bedrijfs- en maatschappelijke belangen en overige belangen in de directe omgeving niet nadelig worden beïnvloed.

Het onderhavige plan past binnen de beleidsuitgangspunten zolang het de bestemmingswijziging agrarische ondernemers en overige belangen niet schaad. Hoewel de nieuwe woning dichterbij het nabijgelegen agrarisch bedrijf komt te liggen, wordt voldaan aan de richtafstanden conform het VNG-Handboek Bedrijven en milieuzonering (editie 2009). De overige milieuaspecten vormen tevens geen belemmeringen voor het plan. De initiatiefnemer heeft overleg gevoerd met het Waterschap Rivierenland. De damwandconstructie zorgt ervoor dat de waterschapsbelangen niet onevenredig worden geschaad. Middels het onderhavige plan wordt de huidige in slechte staat van onderhoud verkerende woning en bijgebouw en voormalige bedrijfsbebouwing op het perceel Heulenslag 8 te Bleskensgraaf gesaneerd en in ruil daarvoor wordt een vrijstaande woning met bijgebouw gerealiseerd. Het plangebied wordt op een passende wijze landschappelijk ingericht waarbij de focus ligt op het versterken van de openheid van het landschap. Hiermee is sprake van een aanzienlijke verbetering van de ruimtelijk kwaliteit en wordt tevens langdurige leegstaand, verdere verpaupering en daarmee aantasting van de ruimtelijke kwaliteit voorkomen. Om de openheid tevens in de toekomst te waarborgen wordt op het noordelijk deel van het plangebied de bedrijfsbestemming gewijzigd naar de bestemmingen 'Wonen' en 'Agrarisch met waarden' en wordt het bouwvlak weggenomen.

# <span id="page-7-0"></span>**1.2 Kader**

### **Bestemmingsplan 'Buitengebied Graafstroom'**

Het onderhavige plangebied valt binnen de contouren van het bestemmingsplan 'Buitengebied Graafstroom', dat door de gemeenteraad van de voormalige gemeente Graafstroom is vastgesteld op 25 januari 2010. Het plangebied heeft de enkelbestemmingen:

- Bedrijf;
- Wonen;
- Water.

De dubbelbestemmingen:

- Waarde Archeologie;
- Waterstaat Waterkering;

Met de functie-, gebieds- en overige aanduidingen:

- Gebiedsaanduiding milieuzone stiltegebied;
- Gebiedsaanduiding wro-zone aanlegvergunning overgangsgebied;
- Gebiedsaanduiding wro-zone aanlegvergunning gevoelige bodem;
- Gebiedsaanduiding vrijwaringszone molenbiotoop 400m;
- Bouwvlak.

**Afbeelding 2: Uitsnede vigerende bestemmingsplan 'Buitengebied Graafstroom'**

Het onderhavige plan is in strijd met de vigerende bestemmingsplannen 'Buitengebied Graafstroom' en 'Buitengebied Graafstroom 3e herziening'. De beoogde nieuwe vrijstaande woning valt buiten het bouwvlak. Een hoofdgebouw is uitsluitend toegestaan binnen het bouwvlak. Daarnaast wordt in het voorgenomen plan de maximaal toegestane inhoud van een woning incl. aan-, uit- en bijgebouwen) overschreden. Om het plan mogelijk te maken wordt het bouwvlak vergroot. Tevens wordt een deel van het boezemwater gedempt. Ter plaatse wordt de bestemming 'Water' gewijzigd naar 'Wonen'.

# **Bestemmingsplan 'Buitengebied Graafstroom 3e herziening'**

Op 15 september 2015 is de 3de herziening van bestemmingsplan 'Buitengebied Graafstroom' vastgesteld. In de 3de herziening zijn regels opgenomen en aangepast naar aanleiding van afwijkingen tussen de verschillende bestemmingsplannen voor het buitengebied, evenals omissies of nieuw beleid. Voor het plangebied betekent dat:

- De dubbelbestemming is 'Waarde Archeologie' is gewijzigd naar 'Waarde Archeologie 5';
- De bestemmingsgrens van dubbelbestemming 'Waterstaat Waterkering' is gewijzigd.
	- De gebiedsaanduidingen 'Wro-zones' wijzigen naar 'wetgevingszones': Gebiedsaanduiding wetgevingszone – omgevingsvergunning overgangsgebied;
	- Gebiedsaanduiding wetgevingszone omgevingsvergunning gevoelige bodem;

**Afbeelding 3: Uitsnede vigerende bestemmingsplan 'Buitengebied Graafstroom 3e herziening'**

# <span id="page-8-0"></span>**1.3 Maatschappelijk resultaat**

Met de vaststelling van het bestemmingsplan wordt een nieuwe, geactualiseerde en gedigitaliseerde juridische regeling geboden. Middels het nieuwe bestemmingsplan wordt het woonbestemmingsvlak, het bouwvlak en de bouwregels binnen de bestemming 'Wonen' gewijzigd, zodat het voorgenomen plan juridisch-planologisch uitvoerbaar is. Daarnaast wordt de bestemming 'Bedrijf' en het bouwvlak op het noordelijk deel van het plangebied gewijzigd naar de bestemmingen 'Agrarisch met waarden' en 'Wonen' (zonder bouwvlak).

# <span id="page-8-1"></span>**1.4 Maatschappelijk draagvlak**

Op de voorbereiding van een ruimtelijke procedure is afdeling 3.4. van de Algemene wet bestuursrecht van toepassing. Het ontwerpbestemmingsplan en bijbehorende stukken hebben gedurende zes weken ter inzage gelegen, waarbij geen zienswijzen kenbaar zijn gemaakt.

# <span id="page-9-0"></span>**1.5 Financiële consequenties/economische uitvoerbaarheid**

Vanwege het private initiatief komt het onderzoek naar de economische uitvoerbaarheid van het plan, voor verantwoordelijkheid van de initiatiefnemers, welke aangeeft dat de financiële haalbaarheid gewaarborgd is. Ter zekerheid voor de gemeente is er een anterieure overeenkomst met de initiatiefnemers getekend, waarin onder andere is geregeld dat eventuele planschade voor rekening van de initiatiefnemers komt. Op basis van het vorenstaande kan worden vastgesteld dat de economische uitvoerbaarheid gewaarborgd is.

# <span id="page-9-1"></span>**1.6 Communicatie**

Er is op de wettelijke manier gecommuniceerd over de te voeren procedure (via internet, De Staatcourant en Het Kontakt).

# <span id="page-9-2"></span>**1.7 Realisatie**

Wanneer er geen beroep wordt ingediend, is het bestemmingsplan na de ter inzage (beroeps)termijn onherroepelijk. De omgevingsvergunning voor het plan kan dan worden aangevraagd.

# <span id="page-9-3"></span>**1.8 Leeswijzer**

Deze toelichting bestaat uit de volgende hoofdstukken, waarin de achtergronden van het onderhavige plan zijn beschreven:

- Hoofdstuk 2: Planbeschrijving;
- Hoofdstuk 3: Beleidskaders;
- Hoofdstuk 4: Sectorale aspecten;
- Hoofdstuk 5: Juridische planbeschrijving;
- Hoofdstuk 6: Verantwoording beleidskader;
- Hoofdstuk 7: Verantwoording sectorale aspecten.

# <span id="page-10-0"></span>**2 Planbeschrijving**

# <span id="page-10-1"></span>**2.1 Bestaande situatie**

#### <span id="page-10-2"></span>**2.1.1 Ontstaansgeschiedenis en stedenbouwkundige structuur**

Het dorp Bleskensgraaf is ontstaan als lintbebouwing langs de Graafstroom. Vanuit de lintbebouwing is er rondom de kerk een buurtschap ontstaan. Vanuit dit buurtschap is het dorp Bleskensgraaf ontstaan. Mede door de verbetering van de wegen en de toename van transport over de weg (voorheen over water) is het dorp Bleskensgraaf in de loop der tijd gegroeid. De groei vond met name plaats in de dorpskern. In de Tweede Wereldoorlog is de dorpskern van Bleskensgraaf nagenoeg volledig verwoest als gevolg van een bombardement. Thans is nog slechts een beperkt deel van het oorspronkelijke buurtschap zichtbaar. Na de Tweede Wereldoorlog is het dorp wederopgebouwd. De laatste fase van de wederopbouw werd afgerond met de opening van het gemeentehuis op 12 mei 1955. In de jaren daarna heeft Bleskensgraaf, net zoals de meeste dorpen in de Alblasserwaard een grote groei doorgemaakt, welke is terug te zien in de seriematige uitbreidingswijken rondom de oorspronkelijke kern van het dorp.

Het plangebied is gelegen in de cultuurhistorische lintbebouwing langs de Heulenslag ten westen van de dorpskern Bleskensgraaf. Deze lintbebouwing is gevormd door een langgerekte strook van min of meer samengegroeide gemengde bebouwing. De bebouwing kenmerkt zich door een afwisseling van (grotere) boerderijen en (kleinere) arbeiders-/knechtenhuisjes. Hier en daar is de traditionele bebouwing vervangen door nieuwbouw (vrijstaande woningen) en hebben de bestaande boerderijen hun agrarische functie verloren en zijn volledig in gebruik als woonfunctie. De verkavelingsrichting van het landschap is haaks op de Graafstroom gericht. De traditionele bebouwing is overwegend haaks in de eerste bebouwingslijn op de Heulenslag en de Graafstroom gericht. De vervangende nieuwbouw is zowel haaks als parallel aan de Heulenslag Graafstroom gebouwd. Ter plaatse van het plangebied is sprake van een bijzondere situatie. In verband met het gemaal is de bebouwing verder van de weg in het landschap gerealiseerd. Zowel de traditionele bebouwing als de latere nieuwbouw in het cultuurhistorische lint langs de Heulenslag zijn bedekt met een zadeldak of een afgeleide daarvan. De woningen zijn overwegend opgebouwd uit bakstenen gevels met een gebakken pan of riet als dakbedekking. Ten zuiden van de Abbekesdoel en ten noorden van de Heulenslag kenmerkt het gebied zich door slagenverkaveling (open veenweidegebied) omringd door sloten en (achter)weteringen. In het open slagenlandschap zijn kaden en ontginningsassen gelegen welke veelal zijn beplant met bomenlanen (elzenrijen of knotwilgen). De openheid van het landschap, de slagenverkaveling in combinatie met het slotenpatroon kunnen ter plaatse van het plangebied worden gezien als de streekeigen stedenbouwkundige en landschappelijke structuur.

### <span id="page-11-0"></span>**2.1.2 Huidige status / gebruik**

Ter plaatse van het plangebied is thans een vrijstaande burgerwoning met een bijgebouw en een tweetal voormalige bedrijfsschuren gelegen. De gebouwen wordt thans niet actief meer gebruikt. De woning, het bijgebouw en de voormalige bedrijfsschuren verkeren thans in een slechte staat van onderhoud. De burgerwoning voldoet daarnaast niet meer aan de huidige woonwensen. Het plangebied heeft een verwaarloosde uitstraling. De initiatiefnemer is voornemens de volledige bebouwing op het terrein te saneren.

**Afbeelding 4: Bestaande situatie (voorzijde woning Heulenslag 9 met rechtsachter de bestaande woning Heulenslag 8)**

**Afbeelding 5: Bestaande situatie (achterzijde woning Heulenslag 9)**

**Afbeelding 6: Bestaande situatie (voorzijde woning Heulenslag 8)**

**Afbeelding 7: Bestaande situatie (achterzijde woning Heulenslag 8)**

**Afbeelding 8: Bestaande situatie (zijaanzicht perceel Heulenslag 8)**

**Afbeelding 9: Achtergelegen schuren/hokken en gemaal (links)**

**Afbeelding 10: Bestaande situatie (oppervlakten bebouwing)**

# <span id="page-14-0"></span>**2.2 Nieuwe situatie**

#### <span id="page-14-1"></span>**2.2.1 Plan**

Het perceel Heulenslag 8 te Bleskensgraaf is jarenlang in eigendom en gebruik geweest van het waterschap Rivierenland. Het waterschap Rivierenland heeft in 2006 de woning met omliggende gronden en schuren, behoudens het huidige gemaal, verkocht. De functie van de voormalige bedrijfswoning is inmiddels gewijzigd naar een burgerwoning. De burgerwoning verkeert echter in een slechte staat van onderhoud en voldoet niet meer aan de huidige woonwensen. De overige bebouwing, bijgebouw en tweetal voormalige bedrijfsschuren, verkeert tevens in een slechte staat van onderhoud.

De initiatiefnemer is voornemens in ruil voor de sanering van vrijstaande woning met bijbehorend bijgebouw (gezamenlijk oppervlak en inhoud van 102 m2 ), het inleveren van de volledige bedrijfsbestemming ter plaatse van het plangebied op het noordelijk deel van het plangebied en de sanering van het tweetal voormalige bedrijfsschuren (243 m2 ) een nieuwe vrijstaande woning (160 m2 ) met hellingbaan naar voordeur en trapafgang naar souterrain en een bijgebouw (68 m2 ) te realiseren. Het vrijstaande bijgebouw wil men gebruiken als berging en stal voor het hobbymatig stallen van schapen.

| Tabel 1: Oppervlaktebalans bebouwing |                  |
|--------------------------------------|------------------|
| Bestaande situatie                   | Oppervlakte (m2) |
| Vrijstaande woning (nr. 1)           | 58 m2            |
| Bijgebouw (nr. 2)                    | 44 m2            |
| Bedrijfsschuur (nr. 3)               | 70 m2            |
| Bedrijfsschuur (nr. 4)               | 173 m2           |
|                                      |                  |
| Totaal bestaande situatie            | 345 m2           |
|                                      |                  |
| Nieuwe situatie                      |                  |
| Vrijstaande woning                   | 160 m2           |
| Bijgebouw (berging/stal)             | 68 m2            |
|                                      |                  |
| Totaal nieuwe situatie               | 228 m2           |

Om het onderhavige plan juridisch-planologisch mogelijk te maken wordt de juridische situatie ter plaatse (het vigerend bestemmingsplan) gewijzigd. Allereerst wordt ten behoeve van de beoogde vrijstaande woning en het nieuwe bijgebouw het bouwvlak ter plaatse van de bestemming 'Wonen' verruimd. Voor de vergroting van het bouwvlak wordt een gedeelte van het boezemwater gedempt. Dit wordt ten noordoosten daarvan gecompenseerd. Ter plaatse wordt de bestemming 'Water' en 'Wonen' gewijzigd. Tenslotte wordt het volledige bestemmingsvlak 'bedrijf' in het noordelijk deel van het plangebied gewijzigd naar de bestemmingen 'Agrarisch met waarden' en 'Wonen' en wordt het bouwvlak weggenomen.

In het kader van een goede ruimtelijke ordening is, gezien de ligging van het plangebied op een regionale waterkering, het plan van tevoren besproken met het Waterschap Rivierenland. Dit vooroverleg heeft geleid tot een technisch plan. Dit wordt nader beschreven in hoofdstuk 4.1 en 7.1 Watertoets. Het waterschap Rivierenland heeft de demping van het boezemwater en de compensatie daarvan en het technisch plan (o.a. het realiseren van een damwand ter vervanging van de waterkering) beoordeeld en akkoord bevonden.

**Afbeelding 11: Bestemmingswijziging perceel Heulenslag 8**

**Afbeelding 12: Nieuwe situatie**

**Afbeelding 14: Doorsnedetekening**

**Afbeelding 15: Nieuwe situatie (vooraanzicht)**

**Afbeelding 16: Nieuwe situatie (achteraanzicht)**

**Afbeelding 17: Impressie nieuwe situatie**

# <span id="page-18-0"></span>**2.2.2 Ontsluiting en parkeren**

#### **Ontsluiting**

Het plangebied wordt in de huidige situatie ontsloten middels een enkele perceelsontsluiting op de Heulenslag. Via de Heulenslag en de provinciale wegen N481 en N214 kan men de Rijksweg A15 bereiken. Dit blijft in de nieuwe situatie ongewijzigd.

#### **Parkeren**

Het onderhavige plan gaat uit van de vervangende nieuwbouw van een vrijstaande woning. Voor de vaststelling van de parkeernorm is gebruik gemaakt van de CROWpublicatie 317. Uitgaande van het type 'koop, vrijstaand' liggend in het buitengebied van Bleskensgraaf in een weinig stedelijk gebied wordt uitgegaan van een parkeernorm van twee parkeerplaatsen per woning (waarvan 0,3 parkeerplaats per woning voor bezoekers). De benodigde parkeerbehoefte wordt volledig opgelost op eigen terrein. Rondom de vrijstaande woning is voldoende ruimte voor het parkeren van 2 auto's. Hiermee wordt voldaan aan de gestelde parkeernorm.

### <span id="page-18-1"></span>**2.2.3 Landschappelijke inpassing / Molenwaards Kookboek**

Het onderhavige plan zorgt ter plaatse voor een afname aan bebouwing/verharding en daarmee een verbetering van de ruimtelijke kwaliteit. Om een optimale ruimtelijke kwaliteitswinst te bereiken is men voornemens het plangebied op een passende en verantwoorde wijze landschappelijk in te richten en de nieuwe bebouwing op een passende wijze in het landschap in te passen. Aan Bureau Lagendijk tuin- en landschapsarchitecten uit Bergambacht is gevraagd een landschappelijk inrichtingsplan op te stellen. Bij de uitwerking van het landschappelijk inrichtingsplan is rekening gehouden met het ruimtelijke kwaliteitskader van de gemeente Molenwaard, 'het Molenwaards Kookboek'. Het Molenwaards Kookboek bestaat uit een tiental 'recepten' van het landschap. Het onderhavige plan kan worden geschaard onder het recept 'inbreiding in lint'.

### **Geschiedenis in beeld**

Op de kaart van 1900 is de ontginningsstructuur van het gebied goed zichtbaar. Het gebied kenmerkt zich door een grote openheid (bebouwingsdichtheid is laag). Door de tijd ziet men dat ter plaatse van het plangebied de bebouwing en verharding (o.a. de aanleg van polderwegen) toeneemt. Daarnaast ziet men dat de ruilverkaveling heeft gezorgd voor grotere en bredere slagen in het landschap.

#### **Kenmerken plangebied en omgeving**

Het plangebied is gelegen in het karakteristieke slagenlandschap van de Alblasserwaard. Kenmerkend voor het landschap zijn de grote en brede slagen en het open karakter. In het open slagenlandschap zijn kaden en ontginningsassen gelegen welke veelal zijn beplant met bomenlanen (elzenrijen of knotwilgen). Haaks op de slagenverkaveling zijn de polderwegen, waaronder de Heulenslag, gelegen. Langs deze polderweg is door de tijd een langgerekt lint van min of meer samengegroeide gemengde bebouwing ontstaan. Het plangebied is gelegen in de cultuurhistorische lintbebouwing langs de Heulenslag ten westen van de dorpskern Bleskensgraaf. De bebouwing kenmerkt zich door een afwisseling van (grotere) boerderijen en (kleinere) arbeiders-/knechtenhuisjes. Hier en daar is de traditionele bebouwing vervangen door nieuwbouw (vrijstaande woningen) en hebben de bestaande boerderijen hun agrarische functie verloren en zijn volledig in gebruik als woonfunctie. De traditionele bebouwing is overwegend haaks in de eerste bebouwingslijn op de Heulenslag en de Graafstroom gericht. De vervangende nieuwbouw is zowel haaks als parallel aan de Heulenslag en de Graafstroom gebouwd. Ter plaatse van het plangebied is echter sprake van een bijzondere situatie. In verband met het gemaal is de bebouwing destijds verder van de weg in het landschap gerealiseerd. De woningen in de cultuurhistorische lintbebouwing langs de Heulenslag is overwegend opgebouwd uit bakstenen gevels met een zadeldak of een afgeleide daarvan met een gebakken pan of riet als dakbedekking. De woningen zijn veelal rijker gedetailleerd dan de bijbehorende bouwwerken. De vrijstaande bijgebouwen liggen achter de voorgevellijn van het hoofdgebouw en hebben een ondergeschikte uitstraling. De bijgebouwen zijn opgetrokken uit baksteen of potdekselwerk. De gebruikte kleuren zijn ingetogen en in harmonie met het omliggende landschap.

Ter plaatse van het plangebied is thans een vrijstaande burgerwoning met een vrijstaand bijgebouw en een tweetal voormalige bedrijfsschuren gelegen. De gebouwen wordt thans niet actief meer gebruikt. De woning, het bijgebouw en de voormalige bedrijfsschuren verkeren thans in een slechte staat van onderhoud. Het plangebied heeft daardoor een verwaarloosde uitstraling gekregen.

#### **Ontwerpuitgangspunten**

- Versterken openheid van het landschap (met name in het noordelijk deel van het plangebied);
- Behoud van de slagenverkaveling en het omliggende slotenpatroon;
- De vrijstaande woning en het bijgebouw parallel positioneren aan de slagenverkaveling;
- De vrijstaande woning en het bijgebouw vormgeven in een bij het landschap passende landelijke en traditionele bouwstijl, waarbij het bijgebouw een ondergeschikte uitstraling heeft ten opzichte van de vrijstaande woning;
- De nieuwe bebouwing en het parkeren landschappelijk inpassen middels het inplanten van bijvoorbeeld knotwilgenrijen en/of elzen.

#### **Landschappelijk inrichtingsplan**

Op basis van de ontwerpuitgangspunten is door bureau Lagendijk tuin- en landschapsarchitecten uit Bergambacht het onderstaande landschappelijk inrichtingsplan opgesteld. Het noordelijk deel van het plangebied zal worden teruggebracht tot grasland/weide. Ter plaatse van de nieuwe woning met bijgebouw en het gemaal wordt de groene inplanting gehandhaafd danwel versterkt. Hiervoor wordt gebruik gemaakt van streekeigen erfbeplanting waaronder knotwilgen, elzen en/of beukhagen. Langs de watergangen is ruimte voor het realiseren van natuurvriendelijke met riet en andere laagblijvende oeverbeplanting. Hierdoor ontstaat een natuurlijke overgang met ruimte voor biodiversiteit.

**Afbeelding 18: Landschappelijk inrichtingsplan**

# <span id="page-21-0"></span>**3 Beleidskader**

In dit hoofdstuk zijn de conclusies vanuit de beleidsaspecten weergegeven. De uitgebreide verantwoording van het beleidskader staat beschreven in hoofdstuk 6.

# <span id="page-21-1"></span>**3.1 Rijksbeleid**

Op rijksniveau zijn op ruimtelijk gebied de Structuurvisie Infrastructuur en Ruimte (SVIR), het Besluit algemene regels ruimtelijke ordening (Barro) en het Besluit ruimtelijke ordening (Bro) de meest bepalende beleidsdocumenten.

Het onderhavige plan is kleinschalig van aard, er worden geen rijksbelangen geschaad en het plan maakt geen onderdeel uit van de genoemde ruimtelijke rijksbelangen in het Barro. Het onderhavige plan betreft een vervangende nieuwbouw van een vrijstaande woning. Per saldo wordt geen wooneenheid toegevoegd. Vanuit jurisprudentie is in dit geval geen sprake van een nieuwe 'stedelijke ontwikkeling' en is toetsing aan de 'Ladder voor duurzame verstedelijking' niet noodzakelijk.

# <span id="page-21-2"></span>**3.2 Provinciaal beleid**

In relatie tot het onderhavige plan is artikel 2.2.1 'Ruimtelijke kwaliteit' van de provinciale verordening van toepassing. Middels het onderhavige plan wordt de volledige vervallen (bedrijfs)bebouwing gesaneerd en wordt een vrijstaande woning met bijgebouw gerealiseerd. Hiermee is reeds sprake van een aanzienlijke verbetering van de ruimtelijke kwaliteit. In het kader van een optimale verbetering van de ruimtelijke kwaliteit krijgt de woning en het bijgebouw een passende streekeigen landelijke en traditionele uitstraling. De woning en het bijgebouw worden op een passende en verantwoorde wijze landschappelijk ingepast. De bedrijfsbestemming en het bouwvlak op het noordelijk deel van het plangebied worden wegbestemd, waardoor nieuwbouw ter plaatse is beperkt danwel uitgesloten (versterking openheid landschap). Middels het onderhavige plan wordt leegstand en verdere verpaupering van de bebouwing en het perceel en daarmee aantasting van de ruimtelijke kwaliteit voorkomen.

Het plangebied is gelegen buiten bestaand stads- en dorpsgebied (BSD). De provincie Zuid-Holland is op basis van het Besluit ruimtelijke ordening (Bro) verplicht om de 'Ladder voor duurzame verstedelijking' op te nemen in de Visie Ruimte en Mobiliteit (VRM). In het onderhavige plan is geen sprake van een stedelijke ontwikkeling. De 'Ladder voor duurzame verstedelijking' is daarmee niet van toepassing.

In artikel 2.3.5 'Bescherming molenbiotoop' van de provinciale verordening zijn regels opgenomen ter bescherming van molenbiotopen. In het onderhavige plan is rekening gehouden met de windvang van de nabijgelegen molen 'De Vriendschap'. In het ontwerp van de nieuwe woning en het bijgebouw wordt voldaan aan de maximaal toelaatbare bouwhoogte. Op basis hiervan kan worden gesteld dat het onderhavige plan geen negatieve invloed heeft op de windvang van molen. Ter bescherming van de molenbiotoop wordt de gebiedsaanduiding 'vrijwaringszone – molenbiotoop 400m' opgenomen in het nieuwe bestemmingsplan.

# <span id="page-21-3"></span>**3.3 Regionaal beleid**

Op regionaal niveau is op ruimtelijk gebied de regionale structuurvisie Visie 2030 'Open voor elkaar' en de 'Regionale Woonvisie' de meest bepalende beleidsdocumenten. De regionale structuurvisie 'open voor elkaar' benadrukt het bijzondere cultuurhistorische landschap, de grote sociale cohesie en de innovatiekracht van het bedrijfsleven als kernwaarden.

In het kader van de regionale centrale visie, de vorming van een vitale regio, zijn vervallen woon- en bedrijfspercelen niet wenselijk. Middels het onderhavige plan wordt verdere verpaupering van de woning met bijbehorend bijgebouw en de voormalige bedrijfsschuren voorkomen. Bij het ontwerp van de nieuwe woning is rekening gehouden met de windvang van de nabijgelegen molen. De nieuwe woning en het bijgebouw worden vormgegeven in een bij de directe omgeving passende landelijke en traditionele bouwstijl en de rest van het perceel wordt op een passende wijze landschappelijk ingericht, waarbij de openheid van het cultuurhistorische landschap als uitgangspunt is genomen. Het onderhavige plan draagt daarmee bij de versterking van het overwegende open, rustige en authentieke karakter van het landschap en is daarmee in overeenstemming met het regionaal beleid.

In het onderhavige plan wordt geen wooneenheid/woning toegevoegd (vervangende nieuwbouw). Een melding danwel regionale afstemming is daarmee niet aan de orde.

# <span id="page-22-0"></span>**3.4 Gemeentelijk beleid**

Met de ontwikkeling van het voorgenomen plan wordt voorzien in de gemeentelijke doelstellingen zoals opgenomen in de structuurvisie Graafstroom en de Toekomstvisie Molenwaard van de gemeente Molenwaard.

Het onderhavige plan is in strijd met het vigerende bestemmingsplan 'Buitengebied Graafstroom'. De beoogde nieuwe vrijstaande woning valt buiten het bouwvlak. Een hoofdgebouw is uitsluitend toegestaan binnen het bouwvlak. Daarnaast wordt in het voorgenomen plan de maximaal toegestane inhoud van een woning incl. aan-, uiten bijgebouwen) overschreden. Om het plan mogelijk te maken wordt het bouwvlak vergroot. Tevens wordt een deel van het boezemwater gedempt. Ter plaatse wordt de bestemming 'Water' gewijzigd naar 'Wonen'.

# <span id="page-22-1"></span>**3.5 Conclusie**

De voorgenomen ontwikkeling is niet mogelijk op basis van de vigerende bestemmingsplannen, maar is wel in overeenstemming met het ruimtelijk beleid.

# <span id="page-23-0"></span>**4 Sectorale aspecten**

| Sectoraal aspect:        | Extern<br>onderzoek<br>uitgevoerd: | Belemmering: | Nadere voorwaarden: |
|--------------------------|------------------------------------|--------------|---------------------|
| 4.1 Watertoets           | Nee                                | Nee          | Nee                 |
| 4.2 Geluid               | Nee                                | Nee          | Nee                 |
| 4.3 Luchtkwaliteit       | Nee                                | Nee          | Nee                 |
| 4.4 Bedrijf-milieuhinder | Nee                                | Nee          | Nee                 |
| 4.5 Externe veiligheid   | Nee                                | Nee          | Nee                 |
| 4.6 Kabels en leidingen  | Nee                                | Nee          | Nee                 |
| 4.7 Ecologie             | Ja                                 | Nee          | Nee                 |
| 4.8 Bodem                | Ja                                 | Nee          | Nee                 |
| 4.9 Archeologie          | Nee                                | Nee          | Nee                 |
| 4.10 Molenbiotoop        | Nee                                | Nee          | Nee                 |

# <span id="page-23-1"></span>**4.1 Watertoets**

Voor het onderhavige plan is de digitale watertoets doorlopen (20170321-9-14875). De uitkomsten van de digitale watertoets zijn verder in dit hoofdstuk uitgewerkt. Het plangebied is gelegen binnen het peilgebied NDW010. Het peilgebied heeft een zomerpeil van -2,07 meter NAP en een winterpeil van –2,17 meter NAP. Ten aanzien van de drooglegging geldt voor het maaiveld een drooglegging van 0,7 meter, voor het straatpeil een drooglegging van 1,0 meter en voor het bouwpeil een drooglegging van 1,3 meter. Voldoende drooglegging is nodig om grondwateroverlast te voorkomen.

#### **Watergangen**

De geplande bouw- en sloopwerkzaamheden vinden plaats buiten de beschermingszone van de A-watergang.

#### **Waterberging en -compensatie**

Het onderhavige plan resulteert in een afname aan verhard oppervlak, waardoor er voor dit punt watercompenserende maatregelen niet vereist dan wel noodzakelijk zijn

Tevens bevat het plan een gedeeltelijke demping van de C-watergang 067350. Het dempen van de watergang dient voor 100% gecompenseerd te worden binnen hetzelfde peilgebied als waar de demping heeft plaatsgevonden. De demping heeft een oppervlakte van 20 m2 . De demping wordt gecompenseerd middels het realiseren van oppervlaktewater, ter grootte van 37 m2 binnen het plangebied.

In het onderhavige plan is tenslotte sprake van een afname van de waterberging in de boezem van de Nederwaard. Ook deze afname van waterberging dient voor 100% te worden gecompenseerd in hetzelfde peilgebied als waarde afname heeft plaatsgevonden. De waterbergingsafname heeft een oppervlakte van 2 m2 . De demping wordt gecompenseerd middels het realiseren van oppervlaktewater (boezemwater), ter grootte van 15 m2 binnen het plangebied. Het boezemwater krijgt de bestemming 'Water'.

Het dempen en graven van het oppervlaktewater is in het kader van een goede ruimtelijke ordening in vooroverleg besproken en akkoord bevonden door het Waterschap Rivierenland. De watercompensatietekening is uitvergroot toegevoegd in de bijlage.

### **Riolering**

In de directe omgeving van het plangebied is voldoende oppervlaktewater aanwezig om het hemelwater naar af te voeren. Vuil water wordt afgevoerd via een gescheiden rioleringsstelsel. Het gescheiden rioleringsstelsel valt onder de verantwoordelijkheid van de gemeente Molenwaard. In het plangebied ligt geen rioolwaterpersleiding van het Waterschap Rivierenland.

#### **Regionale waterkering**

Het plangebied is gelegen binnen de kern- en beschermingszone van een regionale waterkering. Ter bescherming van de regionale waterkering heeft het Waterschap Rivierenland een profiel van vrije ruimte (Pvvr) vastgesteld. Bebouwing mag uitsluitend worden gerealiseerd boven dit Pvvr (heipalen uitgezonderd). Hiermee wordt instabiliteit van de waterkering voorkomen. Als onderdeel van het onderhavige plan wordt een damwand gerealiseerd. De damwand zal fungeren als vervangende waterkering. Bij het toepassen van een damwand als vervangende waterkering wordt ook het profiel van vrije ruimte in grond vervangen door een alternatief profiel van vrije ruimte. Dit bestaat uit het denkbeeldig verhogen van de damwand met 0,50 meter (van NAP – 0.35 m (huidige leggerhoogte) naar NAP + 0,15 m (hoogte Pvvr)). De damwand wordt 3 meter uit de waterlijn gerealiseerd om het watersysteem en de waterkering fysiek te scheiden. Middels een doorsnedetekening is aangegeven hoe de bebouwing zich verhoudt tot het nieuwe Pvvr. De doorsnedetekening is uitvergroot toegevoegd in de bijlage.

In het kader van een goede ruimtelijke ordening is het onderhavige plan van tevoren besproken met het Waterschap Rivierenland. In dit vooroverleg is besproken dat de huidige regionale waterkering zal worden vervangen door een damwand tussen de oeverbeschoeiing en de waterkering. Hiermee wordt het Pvvr vervangen door een alternatief Pvvr. Het waterschap Rivierenland heeft aangegeven akkoord te zijn met het plaatsen van de vervangende waterkering op de erfgrens. De damwand wordt gerealiseerd van noord naar zuid op de plaats van de huidige houten beschoeiing en maakt in de zuidwesthoek op twee plaatsen een hoek van 45 graden (om te voorkomen dat de wand op de grond van het waterschap komt te liggen) en loopt naar het oosten hoe haaks op het bestaande kadetracé. Ten behoeve van de compensatie van het gedempte boezemwater wordt de damwand aan de zuidzijde in zijn geheel naar achteren geplaatst.

#### **Conclusie**

Het onderhavige plan heeft geen negatieve gevolgen voor het waterhuishoudkundige systeem ter plaatse.

# <span id="page-24-0"></span>**4.2 Geluid (Wegverkeerslawaai)**

Het onderhavige plan betreft de vervangende nieuwbouw van een burgerwoning. In het kader van de Wgh is hiermee geen sprake van toevoeging van nieuwe geluidsgevoelige objecten. De gronden ter plaatse van de beoogde nieuwe woning hebben thans al de bestemming 'Wonen'. De afstand van de nieuwe woning tot de dichtstbijzijnde geluidsbron, de Heulenslag, bedraagt circa 125 meter. Het plangebied is gelegen aan een voor wegverkeer doodlopende straat. Tevens de weg ten westen het plangebied (de aftakking van de Geerweg) betreft een doodlopende straat voor uitsluitend bestemmingsverkeer. Op grond van bovenstaande is toetsing van de geluidsbelasting van de hierboven vermelde wegen aan de relevante geluidgrenswaarden zoals opgenomen in de Wgh niet noodzakelijk.

Het onderhavige plan ondervindt voor wat betreft het aspect geluid (wegverkeerslawaai) geen belemmeringen.

# <span id="page-25-0"></span>**4.3 Luchtkwaliteit**

Het onderhavige plan is kleinschalig van aard. Hiermee valt het plan in het besluit NIBM, waardoor kan worden gesteld dat het plan geen tot nihil invloed heeft op de luchtkwaliteit en dat toetsing niet noodzakelijk wordt geacht. Geconcludeerd wordt dat het aspect luchtkwaliteit de uitvoering van het plan niet in de weg staat.

# <span id="page-25-1"></span>**4.4 Bedrijven- en milieuhinder**

Het onderhavige plan betreft de vervangende nieuwbouw van een vrijstaande woning. In het kader van de bedrijven en milieuzonering is hiermee geen sprake van toevoeging van hindergevoelige functies. In het kader van een goede ruimtelijke ordening is echter wel gekeken naar de mogelijke bedrijven- en milieuhinder van de omliggende bedrijven en de eventuele gevolgen van het onderhavige plan voor de bedrijfsvoering van de omliggende bedrijven. Het plan is getoetst aan de richtafstanden van het VNG-Handboek Bedrijven en milieuzonering (editie 2009).

Op basis van de toetsing kan worden geconcludeerd dat wat betreft het agrarisch bedrijf aan de Heulenslag 10 niet wordt voldaan aan de gestelde richtafstand conform het VNG-Handboek Bedrijven en milieuzonering (editie 2009).

Het onderhavige plangebied is echter gelegen in een gemengd gebied. Een gemengd gebied is een gebied met een matige tot sterke functiemenging. Naast woningen zijn andere functies als agrarische en kleinschalige bedrijvigheid aanwezig. Hierdoor kunnen gereduceerde richtafstanden voor geur, stof, geluid en gevaar worden gerechtvaardigd. De richtafstanden voor de omgevingstypen rustige woonwijk en rustig buitengebied mogen één afstandstrap worden verlaagd. Dit resulteert in een gecorrigeerde richtafstand van 50 meter voor het agrarisch bedrijf. Het agrarisch bedrijf Heulenslag is gelegen op 26 meter. Hiermee wordt tevens niet voldaan aan de gestelde gecorrigeerde richtafstand conform het VNG-Handboek Bedrijven en milieuzonering (editie 2009).

Gezien dit vaker voorkomt in het buitengebied heeft de gemeente Molenwaard de geurverordening 2013 opgesteld. Hierin is vastgelegd dat de afstand van een hindergevoelig object tot een agrarisch bedrijf (veehouderij) buiten de bebouwde kom minimaal 25 meter dient te bedragen. Aan deze minimale afstand wordt voldaan, waardoor gesteld kan worden dat er sprake is van een acceptabel woon- en leefklimaat en dat het betreffende agrarisch bedrijf niet in de bedrijfsvoering wordt beperkt. Bovendien is er op kortere afstand van het agrarisch bedrijf reeds een hindergevoelig object gelegen (burgerwoning, Heulenslag 12, 22 meter) welke de bedrijfsvoering van het agrarisch bedrijf Heulenslag 10 reeds beperken.

De initiatiefnemer is voornemens in het nieuwe bijgebouw enkele schapen te stallen. Gezien het beperkte aantal schapen is sprake van een kleinschalige hobbymatige agrarische activiteit (geen volwaardige veestapel of agrarisch bedrijf). Op basis hiervan is geen sprake van een milieubelastende activiteit. Een toetsing aan de richtafstanden van het VNG-Handboek Bedrijven en milieuzonering (editie 2009) is daarmee niet aan de orde.

Het onderhavige plan ondervindt voor wat betreft het aspect bedrijven- en milieuhinder geen belemmeringen.

# <span id="page-26-0"></span>**4.5 Externe veiligheid**

Volgens de risicokaart van de provincie Zuid-Holland bevindt zich in de directe omgeving van het plangebied uitsluitend een ammoniakkoelinstallatie. De ammoniakkoelinstallatie is een risicovolle inrichting op grond van artikel 2, eerste lid, onderdeel e van het Besluit externe veiligheid inrichtingen (Bevi). Het Bevi is van toepassing op ammoniakkoelinstallaties met een inhoud van meer dan 1500 kg ammoniak. In het rapport voor Delta Milk B.V. (Rapportnummer 6137) is vastgelegd dat de hoeveelheid ammoniak in deze ammoniakinstallatie 2200 kg bedraagt. De risicoafstand (PR 10-6 per jaar) en de afstand tot grens invloedsgebied verantwoording groepsrisico zijn beiden vastgesteld op 0 meter. Het plangebied bevindt zich op 240 meter. Het onderhavige plan ondervindt daarmee geen bedreiging van de ammoniakkoelinstallatie.

In de directe omgeving van het plangebied vindt geen voor de externe veiligheid relevant structureel transport van gevaarlijke stoffen over de weg plaats. Incidentele transporten van gevaarlijke stoffen over de omliggende wegen zijn echter niet uit te sluiten, maar deze vallen ruimschoots buiten het toetsingskader. Hierdoor zijn geen relevante externe veiligheidsrisico's door transport over de weg te verwachten.

Geconcludeerd wordt dat het aspect externe veiligheid de uitvoering van het plan niet in de weg staat.

# <span id="page-26-1"></span>**4.6 Kabels en leidingen**

In het plangebied of de directe omgeving zijn geen planologisch relevante leidingen zoals rioolpersleidingen, waterleidingen, hoogspanningslijnen of straalpaden gelegen. Er wordt derhalve geconcludeerd dat het aspect kabels en leidingen geen belemmering oplevert voor de uitvoering van het onderhavige plan.

Geconcludeerd wordt dat het aspect kabels en leidingen de uitvoering van het plan niet in de weg staat.

# <span id="page-26-2"></span>**4.7 Ecologie**

#### **Soortenbescherming**

Het onderhavige plan gaat uit van de vervangende nieuwbouw van een vrijstaande woning en de nieuwbouw van een bijgebouw in ruil voor de sloop van de aanwezige voormalige bedrijfsschuren. Hiermee is sprake van bouw- en sloopwerkzaamheden welke nadelige gevolgen kunnen hebben voor beschermde flora en fauna. In het kader van een goede ruimtelijke ordening is door Blom Ecologie een ecologische quickscan uitgevoerd. De conclusie uit dit onderzoek luidt:

*'De realisatie van een woning met bijgebouw aan de Heulenslag 8 te Bleskensgraaf is uitvoerbaar zoals het bepaalde in de Wro (artikel 3.1.6 Bro).'*

#### **Gebiedsbescherming**

De planlocatie maakt geen deel uit van een beschermd gebied en/of locatie betreffende: Natura 2000, Beschermd natuurmonument, Wetland, Nationaal Park, Nationaal Landschap en het Natuurnetwerk Nederland. Op een afstand van 1,3 km ligt het Natura2000-gebied Donkse Laagten. De planlocatie ligt op een afstand van 1,3 km tot het Natuurnetwerk Nederland, dat tevens onderdeel is van een Natura2000-gebied.

Geadviseerd wordt om (voorzorg)maatregelen te treffen. Het onderhavige plan ondervindt voor wat betreft ecologie geen belemmeringen.

# <span id="page-27-0"></span>**4.8 Bodem**

Het onderhavige plan betreft de vervangende nieuwbouw van een burgerwoning. Om de kwaliteit van de bodem ter plaatse van de woning en de omliggende tuingrond voor het toekomstig gebruik 'wonen' in kaart te brengen is door Bakker Milieuadviezen een verkennend bodemonderzoek en door Linge Milieu B.V. een inventariserend asbestonderzoek uitgevoerd.

#### **Verkennend bodemonderzoek**

De conclusie uit het verkennend bodemonderzoek luidt: *Op grond van de verkregen onderzoeksresultaten (zowel NEN 5740 als asbestonderzoek door Linge Milieu) vormt de bodemkwaliteit geen belemmering voor de nieuwbouw van een woning na sloop van de huidige bebouwing.* 

#### **Inventariserend asbestonderzoek**

De conclusies uit het inventariserend asbestonderzoek luidt:

*De interventiewaarde voor asbest in grond is 100 mg/kg ds. Het gewogen asbest-gehalte van 8.7 mg/kg ds voor sleuf 2 ligt daar ruim onder. Het asbest in de grond vormt daarmee geen Geval van ernstige bodemverontreiniging. Gehaltes onder de 50 mg/kg ds zijn geen risico voor de volksgezondheid of een belemmering voor de ontwikkeling van het terrein. Bevoegd gezag bij de beoordeling van onderhavig onderzoek en de uit te voeren graafwerk voor de ontwikkeling van de locatie is Omgevingsdienst ZHZH, namens Gemeente Bleskensgraaf.*

Het onderhavige plan ondervindt geen belemmeringen voor wat betreft bodemkwaliteit.

# <span id="page-27-1"></span>**4.9 Archeologie**

Het onderhavige plan betreft de sloop van een vrijstaande woning met een bijgebouw en tweetal voormalige bedrijfsschuren (gezamenlijk oppervlak van 345 m2 ) en de realisatie van een vrijstaande woning met bijgebouw met een gezamenlijk oppervlak van 228 m2 . Ter plaatse van het plangebied geldt dat archeologisch onderzoek noodzakelijk is bij ingrepen dieper dan 1,5 meter beneden maaiveld en groter dan 250 m2 . Voor de geplande sloopwerkzaamheden is geen sprake van een bodemingreep dieper dan 1,5 meter beneden maaiveld. Voor de nieuwe vrijstaande woning is wel sprake van een bodemingreep dieper dan 1,5 meter beneden maaiveld (kelder). De bodemingreep heeft echter een oppervlakte van slechts 116 m2 (oppervlakte souterrain). Hiermee blijft men onder de onderzoeksgrens van 250 m2 . Op basis hiervan is het uitvoeren van een archeologisch onderzoek niet noodzakelijk.

Het onderhavige plan ondervindt wat betreft archeologie geen belemmeringen.

# <span id="page-27-2"></span>**4.10 Molenbiotoop**

Het plangebied valt binnen de molenbeschermingszone van de molen 'De Vriendschap'. In het gebied rondom deze molen is een molenbiotoop ingesteld met een straal van 400 meter vanuit het middelpunt van de molen. Het plangebied is gelegen op 165 meter van de molen 'De Vriendschap' en valt daarmee binnen de vrijwaringszone van de molen.

Het plangebied is gelegen op 165 meter van de molen. De geplande vrijstaande woning wordt gerealiseerd op 180 meter van de molen. Het onderste punt van de verticaal staande wiek van de molen is gelegen op 6,5 meter boven NAP en 6,3 meter boven straatniveau. Dit betekent dat er voor de vrijstaande woning een maximale bouwhoogte geldt van 8,1 meter boven NAP (180 meter / 100 = 1,8 meter + 6,3 meter= 8,1 meter). In het ontwerp van de nieuwe vrijstaande woning wordt voldaan aan de maximaal toelaatbare bouwhoogte van 8,1 meter boven NAP.

Het geplande bijgebouw wordt gerealiseerd op 167 meter van de molen. Dit betekent dat er voor het bijgebouw een maximale bouwhoogte geldt van 7,97 meter boven NAP (167 meter / 100 = 1,67 meter + 6,3 meter= 7,97 meter). In het ontwerp van het nieuwe bijgebouw wordt voldaan aan de maximaal toelaatbare bouwhoogte van 7,97 meter boven NAP. Het nieuwe bijgebouw heeft een bouwhoogte van 3,9 meter boven NAP.

Op basis hiervan kan worden gesteld dat er geen sprake is van verdere beperking van de molen 'De Vriendschap'. Het onderhavige plan heeft geen negatieve invloed op de windvang van molen 'De Vriendschap'.

# <span id="page-29-0"></span>**Hoofdstuk 5 Juridische planbeschrijving**

# <span id="page-29-1"></span>**5.1 Inleiding**

Het bestemmingsplan 'Bleskensgraaf, Heulenslag 8' bestaat uit drie delen de verbeelding en regels, vergezeld van een toelichting. De verbeelding en de regels vormen het juridisch bindende deel van het bestemmingsplan. De verbeelding heeft de rol van visualisering van de bestemmingen. De regels regelen de gebruiksmogelijkheden van de gronden, de bouwmogelijkheden en de gebruiksmogelijkheden van de aanwezige en/of op te richten bebouwing. De toelichting heeft weliswaar geen bindende werking, maar heeft wel een belangrijke functie bij de weergave en onderbouwing van het bestemmingsplan en bij de uitleg van de verbeelding en regels. In dit hoofdstuk wordt de systematiek van de regels uiteengezet en wordt een uitleg per bestemming gegeven. De systematiek van het bestemmingsplan sluit aan bij de gestandaardiseerde opbouw uit de Standaard Vergelijkbare Bestemmingsplannen 2012 (SVBP 2012). Het voorliggende bestemmingsplan 'Bleskensgraaf, Heulenslag 8' is conform de landelijke RO-standaarden (2012) opgesteld. Het plan voldoet daarmee aan de digitale verplichting.

# <span id="page-29-2"></span>**5.2 Systematiek van de regels**

Voor wat betreft de regels van het onderhavige bestemmingsplan 'Bleskensgraaf, Heulenslag 8' is aansluiting gezocht bij de bestemmingsplannen 'Buitengebied Graafstroom', vastgesteld 25 januari 2010, en het bestemmingsplan 'Buitengebied Graafstroom 3e herziening', vastgesteld op 15 september 2015. De regels bestaan uit 4 hoofdstukken, waarin achtereenvolgens de inleidende regels, de bestemmingsregels, de algemene regels en de overgangs- en slotregels aan de orde komen.

# <span id="page-29-3"></span>**5.3 Bestemmingen**

#### **Agrarisch met waarden**

In het noordelijk deel van het plangebied wordt de bestemming 'Bedrijf' gewijzigd naar de bestemming 'Agrarisch met waarden' (zonder bouwvlak). Ter plaatse van de gronden met de bestemming 'Agrarisch met waarden' mag niet worden gebouwd (weiland).

#### **Wonen**

Ten behoeve van het beoogde plan wordt het woonbestemmingsvlak verruimd en wordt het huidige bouwvlak gewijzigd.

#### **Water**

Ter plaatse van het te compenseren (boezem)water rondom het plangebied wordt de bestemming 'Water' opgenomen.

#### **Waterstaat – Waterkering**

Ter bescherming van de regionale waterkering wordt ter plaatse van de kernzone van de regionale waterkering de dubbelbestemming 'Waterstaat – Waterkering' opgenomen. Tevens wordt ter plaatse van de nieuwe damwand (zone van 4 meter rondom), die als vervangende waterkering gaat fungeren, de dubbelbestemming 'Waterstaat – Waterkering' opgenomen.

### **Waarde – Archeologie 5**

De dubbelbestemmingen 'Waarde – Archeologie 5' zijn mede bestemd voor de bescherming en veiligstelling van archeologische waarden in de bodem.

### <span id="page-29-4"></span>**5.4 Aanduidingen**

- Gebiedsaanduiding milieuzone stiltegebied;
- Gebiedsaanduiding wetgevingszone omgevingsvergunning overgangsgebied;
- Gebiedsaanduiding molenbiotoop 400m;
- Gebiedsaanduiding vrijwaringszone dijk 1.

# <span id="page-30-0"></span>**6 Verantwoording beleidskader**

# <span id="page-30-1"></span>**6.1 Rijksbeleid**

# <span id="page-30-2"></span>**6.1.1 Structuurvisie Infrastructuur en Ruimte (SVIR)**

Het Rijk streeft naar een Nederland dat concurrerend, bereikbaar, leefbaar en veilig is. Dit wil zij doen met een krachtige aanpak, die ruimte geeft aan regionaal maatwerk, de gebruiker voorop zet, investeringen scherp prioriteert en ruimtelijke ontwikkelingen en infrastructuur met elkaar verbindt. Bij deze aanpak hanteert het Rijk een filosofie die uitgaat van vertrouwen, heldere verantwoordelijkheden, eenvoudige regels en een selectieve rijksbetrokkenheid. Een actualisatie van het ruimtelijk- en mobiliteitsbeleid is nodig om deze nieuwe aanpak vorm te geven. Daarnaast geven nieuwe politieke accenten, veranderende omstandigheden zoals de economische crisis, klimaatverandering en toenemende regionale verschillen aanleiding voor herziening van het rijksbeleid.

In de Structuurvisie Infrastructuur en Ruimte laat het Rijk de verantwoordelijkheid voor de afstemming tussen verstedelijking en groene ruimte op regionale schaal over aan provincies. Daarmee wordt bijvoorbeeld het aantal regimes in het landschaps- en natuurdomein fors ingeperkt. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders. Afspraken over percentages voor binnenstedelijk bouwen, rijksbufferzones en doelstellingen voor herstructurering laat het Rijk los.

Het Rijk geeft aan dat landschappelijke en cultuurhistorische kwaliteiten identiteit geven aan een gebied en culturele voorzieningen en cultureel erfgoed bovendien van groeiend belang zijn voor de concurrentiekracht van Nederland. In de nieuwe structuurvisie is aangegeven dat het Rijk verantwoordelijk blijft voor het cultureel en natuurlijk UNESCO Werelderfgoed (inclusief de voorlopige lijst), kenmerkende stads- en dorpsgezichten, rijksmonumenten en het maritieme erfgoed. Het beleid ten aanzien van landschap is echter niet langer een Rijksverantwoordelijkheid en laat het Rijk over aan de provincies.

Het onderhavige plan is kleinschalig van aard en er worden geen rijksbelangen geschaad.

### <span id="page-30-3"></span>**6.1.2 Besluit algemene regels ruimtelijke ordening (Barro)**

Kern van de Wet ruimtelijke ordening (Wro) is dat alle overheden hun ruimtelijke belangen vooraf kenbaar maken en aangeven via welke weg zij die belangen denken te realiseren. Het Rijk geeft dit aan in de AMvB Ruimte. De nieuwe AMvB Ruimte, het Barro (Besluit algemene regels ruimtelijke ordening) is gebaseerd op enkele hoofdstukken uit de voorgaande AMvB Ruimte en enkele nieuwe toevoegingen. Het Barro omvat alle ruimtelijke rijksbelangen uit eerder uitgebrachte PKB's (planologische kernbeslissingen) die juridisch doorwerken op het niveau van bestemmingsplannen. Het gaat om kaders voor onder meer het bundelen van verstedelijking, de bufferzones, nationale landschappen, de ecologische hoofdstructuur, de kust, grote rivieren, militaire terreinen, mainportontwikkeling van Rotterdam en de Waddenzee. Met het Barro maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen.

Het onderhavige plan is kleinschalig van aard en maakt geen onderdeel uit van de genoemde ruimtelijke rijksbelangen in het Barro.

### <span id="page-31-0"></span>**6.1.3 Besluit ruimtelijke ordening (Bro)**

In artikel 3.1.6, lid 2 van het Besluit ruimtelijke ordening (Bro) is de verplichting opgelegd aan gemeenten en provincies om in de toelichting op een ruimtelijk besluit voor nieuw te realiseren stedelijke ontwikkelingen (o.a. toevoeging van woningen) bepaalde duurzaamheidsaspecten van het voornemen te motiveren. Voordat een stedelijke ontwikkeling plaats kan vinden zal deze moeten worden getoetst aan de 'Ladder voor duurzame verstedelijking'. De ladder bestaat uit drie treden waarmee achtereenvolgens dient te worden aangetoond of er een actuele regionale behoefte is (Trede 1), deze behoefte in bestaand stedelijk gebied kan worden opgevangen (Trede 2), en of de locatie multimodaal is of kan worden ontsloten (Trede 3).

#### **Ladder voor duurzame verstedelijking**

Of toetsing van het plan aan de hand van de Ladder voor duurzame verstedelijking wettelijk verplicht is hangt af van het feit of er sprake is van een 'stedelijke ontwikkeling'. De vraag is: 'Wanneer is sprake van een 'stedelijke ontwikkeling'?'.

In artikel 1.1.1, lid 1, onder i van het Bro is de volgende definitie opgenomen: '*Ruimtelijke ontwikkeling van een bedrijventuin of zeehaventerrein, of van kantoren, detailhandel, woningbouwlocaties of andere stedelijke voorzieningen'*. Het begrip woningbouwlocatie is in deze definitie niet nader gedefinieerd. Inmiddels biedt jurisprudentie wel een beoordelingskader van welke woningbouwontwikkelingen als nieuw 'stedelijke ontwikkeling' worden aangemerkt. Uit jurisprudentie blijkt dat het in dit verband moet gaan om een ruimtelijke ontwikkeling van enige omvang. De bouw van één woning is niet aan te merken als een stedelijke ontwikkeling in de zin van de ladder (ABRvS 14 januari 2014, ECLI:NL:RVS:2014:156). Ook een plan dat voorziet in de planologische inpassing van drie woningen is niet aan te merken als een stedelijke ontwikkeling (ABRvS 5 november 2014, ECLI:NL:RVS:2014:3929). De 'Ladder voor duurzame verstedelijking' is tevens niet van toepassing op een ontwikkeling waarbij zes woningen mogelijk worden gemaakt (ABRVS 18 december 2013, ECLI: NL:RVS:2013: 2471). Pas bij de ontwikkeling van veertien woningen wordt het bouwplan aangemerkt als een 'stedelijke ontwikkeling' (ABRvS 9 april 2014, ECLI: NL: RVS: 2014: 1252). De grens van een 'stedelijke ontwikkeling' bij woningbouwvoorzieningen ligt aldus ergens tussen de zes en veertien woningen.

Het onderhavige plan betreft een vervangende nieuwbouw van een vrijstaande woning. Per saldo wordt geen wooneenheid toegevoegd. Vanuit jurisprudentie is in dit geval geen sprake van een nieuwe 'stedelijke ontwikkeling' en is toetsing aan de 'Ladder voor duurzame verstedelijking' niet noodzakelijk.

# <span id="page-32-0"></span>**6.2 Provinciaal beleid**

### <span id="page-32-1"></span>**6.2.1 Visie Ruimte en Mobiliteit (VRM)**

De provincie stuurt op (boven)regionaal niveau op de inrichting van de ruimte. De Visie ruimte en mobiliteit (VRM) geeft op hoofdlijnen sturing aan de ruimtelijke ordening en maatregelen op het gebied van verkeer en vervoer. Hoofddoel van de VRM is het scheppen van voorwaarden voor een economisch krachtige regio. Dat betekent ruimte bieden om te ondernemen, het mobiliteitsnetwerk op orde brengen en zorgen voor een aantrekkelijke leefomgeving. De VRM bevat een nieuwe sturingsfilosofie. De kern daarvan is:

- Ruimte bieden aan ontwikkelingen.
- Aansluiten bij de maatschappelijke vraag naar woningen, bedrijfsterreinen, kantoren, winkels en mobiliteit.
- Allianties aangaan met maatschappelijke partners.
- Minder toetsen op regels en meer sturen op doelen.

In de VRM zijn 4 thema's te onderscheiden:

- 1. Beter benutten en opwaarderen van wat er is;
- 2. Vergroten van de agglomeratiekracht;
- 3. Versterken van de ruimtelijke kwaliteit;
- 4. Bevorderen van de transitie naar een water- en energie-efficiënte samenleving.

#### **1. Beter benutten en opwaarderen**

De provincie vangt de groei van de bevolking, de mobiliteit en de economische activiteit vooral op in de bestaande netwerken en bebouwde gebieden. Beter benutten en opwaarderen leidt tot een intensiever, compact ruimtegebruik.

Het onderhavige plan betreft enerzijds de vervangende nieuwbouw van een vrijstaande burgerwoning. De huidige woning en het bijbehorende bijgebouw verkeren in een slechte staat van onderhoud en de woning voldoet niet meer aan de huidige wooneisen. Daarnaast wordt de bedrijfsbestemming op het noordelijk deel van het plangebied wegbestemd. Ter plaatse zijn een tweetal voormalige bedrijfsschuren gelegen (behorende bij het gemaal). De bedrijfsschuren hebben thans geen actieve functie meer en verkeren eveneens in een slechte staat van onderhoud. Om langdurige leegstand van de woning, bijbehorend bijgebouw en de voormalige bedrijfsschuren en daarmee verdere verpaupering van het perceel te voorkomen is besloten de locatie een nieuwe invulling te geven. Middels het onderhavige plan wordt de huidige bedrijfsbestemming wegbestemd en wordt de volledige vervallen (bedrijfs)bebouwing gesaneerd. In ruil voor de sloop van alle bebouwing wordt een vrijstaande woning met een bijgebouw gerealiseerd.

#### **2. Versterken van de agglomeratiekracht**

Meer concentratie en specialisatie van locaties die onderling goed verbonden zijn, leidt tot de versterking van de kennis- en bedrijvencentra op het Europese en wereldtoneel. De provincie wijst de concentratielocaties met goede ontsluiting aan. Daarnaast werkt de provincie aan een goede aantakking van de Zuid-Hollandse economie op het nationale, Europese en wereldwijde netwerken van goederen- en personenvervoer. Detailhandel is een belangrijke drager voor levendige centra. De VRM concentreert winkels zoveel mogelijk in bestaande winkelgebieden om leegstand in de kern te voorkomen.

Het onderhavige plan betreft een kleinschalig plan. Dit thema is niet van toepassing op het onderhavige plan.

#### **3. Versterken ruimtelijke kwaliteit**

Het provinciale landschap valt onder te verdelen in drie typen, gekenmerkt door veenweiden, rivieren en kust. Het verstedelijkingspatroon, de natuurwaarden en het agrarisch gebruik sluiten daarop aan. De versterking van de kwaliteiten van de gebieden wordt centraal gesteld. De voorwaarde hierbij is dat de maatschappelijke behoefte is aangetoond en de nieuwe ontwikkeling bijdraagt aan het behoud of verbetering van de ruimtelijke kwaliteit. Bij ruimtelijke kwaliteit gaat het om een integrale benadering waarbij de samenhang tussen bruikbaarheid, duurzaamheid én belevingswaarde in acht wordt genomen.

In de bestaande situatie zijn ter plaatse een viertal (bedrijfs)gebouwen gelegen welke in een slechte staat van onderhoud verkeren. Middels het onderhavige plan wordt de volledige vervallen (bedrijfs)bebouwing gesaneerd en wordt een vrijstaande woning met bijgebouw gerealiseerd. Hiermee is reeds sprake van een aanzienlijke verbetering van de ruimtelijke kwaliteit. In het kader van een optimale verbetering van de ruimtelijke kwaliteit krijgt de woning en het bijgebouw een passende streekeigen landelijke en traditionele uitstraling. De woning en het bijgebouw worden op een passende en verantwoorde wijze landschappelijk ingepast. De bedrijfsbestemming en het bouwvlak op het noordelijk deel van het plangebied worden wegbestemd, waardoor nieuwbouw ter plaatse is beperkt danwel uitgesloten (versterking openheid landschap). Middels het onderhavige plan wordt leegstand en verdere verpaupering van de bebouwing en het perceel en daarmee aantasting van de ruimtelijke kwaliteit voorkomen.

#### **4. Bevorderen van een water- en energie-efficiënte samenleving**

De provincie zet in op de transitie naar een water- en energie-efficiënte samenleving. De provincie kiest er voor de verstedelijkingsopgave primair te realiseren binnen het bestaand stads- en dorpsgebied (BSD). Dit sluit aan op de vraag en levert een bijdrage aan het versterken van de agglomeratiekracht. Bovendien is er binnen het stedelijk gebied nog veel ruimte beschikbaar, door in te zetten op intensivering, herstructurering en transformatie. De realisatie van nieuwe uitleglocaties is alleen mogelijk als na het doorlopen van de zogenaamde ladder voor duurzame verstedelijking blijkt dat een bepaalde verstedelijkingsopgave die beantwoordt aan een aangetoonde duurzame kwalitatieve behoefte niet is te realiseren binnen BSD.

Voor het plangebied komt het erop neer dat de provincie in haar beleid blijft streven naar een vitaal platteland. Nieuwe ontwikkelingen vinden bij voorkeur plaats binnen bestaand stads- en dorpsgebied. Nieuwe ontwikkelingen kunnen alleen plaats vinden als er sprake is van een aantoonbare (maatschappelijke) vraag en/of een verbetering van de ruimtelijke kwaliteit.

Het plangebied is gelegen buiten bestaand stads- en dorpsgebied (BSD). De provincie Zuid-Holland is op basis van het Besluit ruimtelijke ordening (Bro) verplicht om de 'Ladder voor duurzame verstedelijking' op te nemen in de Visie Ruimte en Mobiliteit (VRM). In het onderhavige plan is geen sprake van een stedelijke ontwikkeling. De 'Ladder voor duurzame verstedelijking' is daarmee niet van toepassing.

**Afbeelding 19: Bestaand stads- en dorpsgebied**

In het provinciaal beleid staat de regionale woonvisie centraal. Gemeenten gebruiken de regionale woonvisie voor de verantwoording van nut en noodzaak van een bestemmingsplan waarin woningbouw is opgenomen. Zolang een gemeente niet beschikt over een regionale woonvisie die voldoet aan de vereisten uit de PSV en daarom ook niet over een door de provincie aanvaard beoordelingskader moet een gemeente aantonen dat een bestemmingsplan met nieuwe ontwikkelingen op het gebied van wonen:

- 1. Voorziet in een aantoonbare behoefte;
- 2. Is gebaseerd op een regionale visie op het programma of ten minste regionaal is afgestemd;
- 3. Rekening houdt met de voorkeursvolgorde van eerst herstructurering en daarna aansluitend aan bestaande bebouwing.

In het onderhavige plan wordt geen wooneenheid/woning toegevoegd (vervangende nieuwbouw). Een melding danwel regionale afstemming is daarmee niet aan de orde.

#### <span id="page-35-0"></span>**6.2.2 Provinciale Verordening Ruimte (PVR)**

Gelijktijdig met de structuurvisie is door Provinciale Staten van Zuid-Holland de Verordening Ruimte 2014 vastgesteld. Deze verordening vormt de vertaling van het provinciaal beleid, in algemene regels (zoals bedoeld in artikel 4.1 van de Wet ruimtelijke ordening). Hiermee is het beleid van de provincie juridisch verankerd. In de verordening zijn regels gesteld over de inhoud van bestemmingsplannen en de inhoud van de toelichting van bestemmingsplannen. In de Verordening Ruimte is bijvoorbeeld geregeld dat stedelijke functies zoveel mogelijk binnen het bestaande stedelijk gebied een plaats moeten krijgen. Bij het opstellen van bestemmingsplannen dient daarom ook rekening te worden gehouden met provinciaal beleid. Het gaat daarbij verder vooral om het integrale ruimtelijke beleid dat is opgenomen in de provinciale structuurvisie.

In de Verordening Ruimte zijn onder meer regels opgenomen over kantoren, bedrijven, detailhandel, glastuinbouw, boom- en sierteelt, bollenteelt, ruimtelijke kwaliteit, agrarische bedrijven, waterkeringen, provinciale vaarwegen, recreatieve vaarwegen, windenergie, archeologie en molen - en landgoedbiotopen.

In relatie tot het onderhavige plan is artikel 2.2.1 'Ruimtelijke kwaliteit' van de provinciale verordening van toepassing. Het onderhavige plan betreft een inpassingsplan welke qua aard en schaal passend is op deze locatie en welke zorgt voor een aanzienlijke verbetering van de ruimtelijke kwaliteit. Daarbij wordt een eventuele aantasting van de ruimtelijke kwaliteit als gevolg van leegstand/ verpaupering van het perceel voorkomen.

In artikel 2.3.5 'Bescherming molenbiotoop' van de provinciale verordening zijn regels opgenomen ter bescherming van molenbiotopen. In het onderhavige plan is rekening gehouden met de windvang van de nabijgelegen molen 'De Vriendschap'. In het ontwerp van de nieuwe woning en het bijgebouw wordt voldaan aan de maximaal toelaatbare bouwhoogte. Op basis hiervan kan worden gesteld dat het onderhavige plan geen negatieve invloed heeft op de windvang van molen. Ter bescherming van de molenbiotoop wordt de gebiedsaanduiding 'vrijwaringszone – molenbiotoop 400m' opgenomen in het nieuwe bestemmingsplan.

# <span id="page-36-0"></span>**6.3 Regionaal beleid**

#### <span id="page-36-1"></span>**6.3.1. Regionale structuurvisie Visie 2030 'Open voor elkaar'**

In navolging van de regionale structuurvisie Alblasserwaard-Vijfheerenlanden, heeft de regio recent een nieuwe visie, de visie 2030 opgesteld. Deze visie is een actualisering van het beleid uit de regionale structuurvisie en worden de beleidskeuzes bepaald met het oog op 2030. Binnen de Visie 2030 komen onderwerpen als de regionale woonvisie, beleid op het gebied van recreatie & toerisme, bedrijventerreinen, water & klimaat, een regionaal verkeer & vervoersplan naar voren. In de visie speelt de leefbaarheid en behoud en versterking van voorzieningen in het gebied een grote rol. De centrale visie uit de nota is de vorming van een vitale regio, gericht op het duurzaam vernieuwen van zowel het landelijk als het stedelijk gebied, tezamen met het versterken van het overwegende open, rustige en authentieke karakter van de regio, waardoor bewoners, bedrijven en bezoekers zich thuis blijven voelen en zich verder kunnen ontplooien. De opvolgende visie 'open voor elkaar' benadrukt het bijzondere cultuurhistorische landschap, de grote sociale cohesie en de innovatiekracht van het bedrijfsleven als kernwaarden.

In het kader van de regionale centrale visie, de vorming van een vitale regio, zijn vervallen woon- en bedrijfspercelen niet wenselijk. Middels het onderhavige plan wordt verdere verpaupering van de woning met bijbehorend bijgebouw en de voormalige bedrijfsschuren voorkomen. Bij het ontwerp van de nieuwe woning is rekening gehouden met de windvang van de nabijgelegen molen. De nieuwe woning en het bijgebouw worden vormgegeven in een bij de directe omgeving passende landelijke en traditionele bouwstijl en de rest van het perceel wordt op een passende wijze landschappelijk ingericht, waarbij de openheid van het cultuurhistorische landschap als uitgangspunt is genomen. Het onderhavige plan draagt daarmee bij de versterking van het overwegende open, rustige en authentieke karakter van het landschap en is daarmee in overeenstemming met het regionaal beleid.

### <span id="page-36-2"></span>**6.3.2 Regionale Woonvisie**

In antwoord op de provinciale Woonvisie Zuid-Holland 2011-2020 heeft de regio Alblasserwaard-Vijfheerenlanden een regionale woonvisie opgesteld. De regionale woonvisie is een uitwerking van de Visie 2030 en heeft als doel de regionale afstemming van woningbouwplannen te bevorderen en de beleidslijnen ten aanzien van woningbouw in de regio helder te krijgen. De gemeenten kunnen de regionale woonvisie tevens gebruiken voor de verantwoording van nut en noodzaak van een bestemmingsplan waarin woningbouw is opgenomen. Doel van de visie is om in te kunnen spelen op de veranderende dynamiek van we woningmarkt en de woonkwaliteit te verbeteren. De woonvisie gaat uit van investeren in nieuwbouw regio-breed, maar aangepast op de lokale vraag. Om hierin het onderscheid aan te kunnen geven wordt er in de visie onderscheid gemaakt in:

- Stedelijk gebied;
- Voorzieningendorpen;
- Woondorpen.

Bleskensgraaf is aangeduid als een voorzieningendorp. Bleskensgraaf heeft hiermee een bovenlokale functie in wonen en voorzieningen.

Voor de gemeente Molenwaard zijn de volgende winstpunten te behalen:

- Het vasthouden van modern georiënteerde starters in hun eigen voorzieningendorpen. Voor deze starters zijn voorzieningen van groot belang;
- Woondorpen gaan niet op slot. De hechte gemeenschappen van de woondorpen zijn sterk bepalend voor de leefbaarheid van een dorp. De nabijheid van sterke voorzieningendorpen is ook in het voordeel van de omliggende woondorpen. En er is ruimte voor maatwerk in nieuwbouw door gericht te bouwen voor een

concrete, lokale vraag. Alle reden om ook blijvend te investeren in de kwaliteit van de woonomgeving en van bestaande woningen in de woondorpen;

- Er zijn kansen voor het aantrekken van nieuwe groepen met een landelijke woonoriëntatie.
Tot voor kort is in de woningbouwafspraken met de provincie steeds uitgegaan van bouwen voor de eigen woningbehoefte op basis van migratiesaldo = 0. Hiervoor is een uitbreiding van de woningvoorraad nodig van circa 4.500 woningen voor de periode 2010-2019. De huidige afspraak is 3.500 woningen netto toevoeging als totaal voor de Regio, met als uitloop 4.500 woningen indien aangetoond wordt dat de markt daarom vraagt. Daarmee biedt de provincie op regioniveau ruim voldoende ruimte voor vraag gestuurde groei. De gemiddelde jaarlijkse netto woningbehoefte in de regio is geschat op 350 woningen of huishoudens, wat overeenkomt met 0,7% groei per jaar.

Investeren doet de regio overal, maar niet overal hetzelfde. Voor alle dorpen en wijken geldt dat behoud van kwaliteit in de bestaande woningen, woonomgeving en leefbaarheid urgenter is dan nieuwbouw. Het grootste deel van de woonomgeving van 2020 staat er nu ook al en de kwaliteit daarvan is grotendeels bepalend voor de totale woonkwaliteit van de regio. Dit is in de visie uitgedrukt in behoud van kwaliteit en uitstraling, woonlastenbeperking en energie en comfortverbetering in relatie tot zorg. Geen van de gebieden gaat op slot maar de vraag naar uitbreiding via nieuwbouw is naar verhouding het grootst in het stedelijk gebied en in dorpen met een breed pakket aan voorzieningen. Alleen vraaggerichte plannen hebben kans van slagen: het juiste product, voor de juiste doelgroep, op de juiste plek, op het juiste moment.

In de visie is een toetsingskader opgenomen voor woningbouwprojecten:

A. Voor nieuwbouwplannen bestaande uit minder dan 50 woningen, binnen stedelijk gebied, is in regionaal verband afgesproken dat regionale afstemming niet noodzakelijk is.

B. De gemiddelde jaarlijkse netto woningbehoefte in de regio is geschat op 350 woningen of huishoudens, wat overeenkomt met 0,7% groei per jaar. De 0,7% past de regio in beginsel toe op alle kernen in de regio.

C/D. Uit de kwalitatieve toets komt naar voren dat het bouwplan niet concurreert met nabijgelegen woningbouwplannen en dat het bouwplan invulling geeft aan de grote lokale vraag naar woningen.

Medewerking door de gemeente Molenwaard wordt in principe alleen toegezegd wanneer uit de ruimtelijke onderbouwing blijkt dat het plan een aanvulling is op de bestaande woningvoorraad in de kern en dat de woningen een duidelijke kwalitatieve meerwaarde hebben. Er moet eerst worden bekeken of een bouwplan binnen bestaande bebouwing of door inbreiding kan worden gerealiseerd. Realisatie in bestaande bebouwing is in geval van grondgebonden woningen niet aan de orde. Binnen de kern zijn ook geen inbreidingslocaties voorhanden en is ook geen sprake van ruimte binnen een gereserveerde planmatige uitbreiding.

In het onderhavige plan wordt geen wooneenheid/woning toegevoegd (vervangende nieuwbouw). Een melding danwel regionale afstemming is daarmee niet aan de orde.

# <span id="page-38-0"></span>**6.4 Gemeentelijk beleid**

#### <span id="page-38-1"></span>**6.4.1 Structuurvisie Graafstroom**

Op 29 maart 2011 heeft de voormalige gemeente Graafstroom de 'Structuurvisie Graafstroom' vastgesteld. Met de structuurvisie wil de gemeente een strategische stap zetten naar een vitale gemeente waar het goed wonen, werken en leven is voor jong en oud. De gemeente heeft als motto om ook in de toekomst 'prettig samen te leven in een groene oase van rust en ruimte'. De visie is vooral gericht op het behoud van het bestaande. Het karakteristieke landschap, de cultuurhistorisch waardevolle elementen, het relatief grote voorzieningenaanbod dat zo kenmerkend is voor de gemeente en de dynamiek in de kernen en linten.

Wat betreft dorpsontwikkeling wordt ingezet op het behoud van de dynamiek in de kernen en linten. Het afwisselende karakter van kleinschalige bedrijvigheid, agrarisch gebruik en woningbouw zorgt dat het gebied dynamisch blijft. Doordat ondernemingen, woningen en voorzieningen elkaar in een snel tempo afwisselen, ontstaat net als in het buitengebied, een mozaïek aan activiteiten die een meerwaarde betekent voor de ruimtelijke structuur en de beleving van het gebied.

In de structuurvisie Graafstroom wordt ingezet op kleinschalige woningbouw met passende woningtypen bij voorkeur nabij voorzieningen. Deze opgave vormt, samen met het bouwen in verband met de verdunning van huishoudens, de woningbouwtaakstelling voor de komende jaren. Van een afname van de woningproductie is voorlopig geen sprake.

Het onderhavige plan betreft een kleinschalig woningbouwplan in het cultuurhistorische lint langs de Heulenslag. Het onderhavige plan zorgt ervoor dat de huidige vervallen (bedrijfs)bebouwing wordt gesaneerd en de bedrijfsbestemming met bouwvlak wordt wegbestemd. Het plan levert daarmee een bijdrage om te komen tot een vitale gemeente. De woning en het bijgebouw worden op een passende wijze vormgegeven en landschappelijk ingepast. Het plan zorgt voor een versterking van het open karakter van het karakteristieke landschap. Het onderhavige plan is daarmee in overeenstemming met de Structuurvisie Graafstroom.

### <span id="page-38-2"></span>**6.4.2 Toekomstvisie Molenwaard**

De Toekomstvisie van Molenwaard geeft aan dat de gemeente plaats biedt aan mensen die hier wonen en die hier willen blijven en mensen die een binding hebben met de gemeente. Mensen moeten kunnen wonen waar ze willen, de woonwens en de eigen kern als woonplaats staan centraal. Mensen moeten zo lang mogelijk thuis kunnen blijven wonen. Daarom zet Molenwaard in op levensloopbestendige wonen en zorg aan huis. In mei 2013 heeft de raad de kaders voor verdeling van het woningbouwprogramma vastgesteld. Relevante kaders zijn het aansluiten bij de demografische ontwikkeling, het bouwen in voorzieningendorpen voor senioren en plannen met maatschappelijke urgentie (zoals centrumplannen) voorrang geven.

Het onderhavige plan betreft een vervangende nieuwbouw van een vrijstaande woning in het buitengebied. Het plan zorgt voor een kwalitatieve verbetering van de woningvoorraad van de gemeente Molenwaard.

### <span id="page-39-0"></span>**6.4.3 Bestemmingsplan 'Buitengebied Graafstroom'**

Het onderhavige plangebied valt binnen de contouren van het bestemmingsplan 'Buitengebied Graafstroom', dat door de gemeenteraad van de voormalige gemeente Graafstroom is vastgesteld op 25 januari 2010. Het plangebied heeft de enkelbestemmingen:

- Bedrijf;
- Wonen;
- Water.

De dubbelbestemmingen:

- Waarde Archeologie;
- Waterstaat Waterkering;

Met de functie-, gebieds- en overige aanduidingen:

- Gebiedsaanduiding milieuzone stiltegebied;
- Gebiedsaanduiding wro-zone aanlegvergunning overgangsgebied;
- Gebiedsaanduiding wro-zone aanlegvergunning gevoelige bodem;
- Gebiedsaanduiding vrijwaringszone molenbiotoop 400m;
- Bouwvlak.

**Afbeelding 20: Uitsnede vigerende bestemmingsplan 'Buitengebied Graafstroom'**

Het onderhavige plan is in strijd met het vigerende bestemmingsplan 'Buitengebied Graafstroom'. De beoogde nieuwe vrijstaande woning valt buiten het bouwvlak. Een hoofdgebouw is uitsluitend toegestaan binnen het bouwvlak. Daarnaast wordt in het voorgenomen plan de maximaal toegestane inhoud van een woning incl. aan-, uiten bijgebouwen) overschreden. Om het plan mogelijk te maken wordt het bouwvlak vergroot. Tevens wordt een deel van het boezemwater gedempt. Ter plaatse wordt de bestemming 'Water' gewijzigd naar 'Wonen'.

# <span id="page-40-0"></span>**6.4.4 Bestemmingsplan 'Buitengebied Graafstroom 3e herziening'**

Op 15 september 2015 is de 3de herziening van bestemmingsplan 'Buitengebied Graafstroom' vastgesteld. In de 3de herziening zijn regels opgenomen en aangepast naar aanleiding van afwijkingen tussen de verschillende bestemmingsplannen voor het buitengebied, evenals omissies of nieuw beleid. Voor het plangebied betekent dat:

- De dubbelbestemming is 'Waarde Archeologie' is gewijzigd naar 'Waarde Archeologie 5';
- De bestemmingsgrens van dubbelbestemming 'Waterstaat Waterkering' is gewijzigd.
	- De gebiedsaanduidingen 'Wro-zones' wijzigen naar 'wetgevingszones': Gebiedsaanduiding wetgevingszone – omgevingsvergunning overgangsgebied;
	- Gebiedsaanduiding wetgevingszone omgevingsvergunning gevoelige bodem;

**Afbeelding 21: Uitsnede vigerende bestemmingsplan 'Buitengebied Graafstroom 3e herziening'**

# <span id="page-40-1"></span>**6.5 Conclusie**

Op basis van het beleidskaders kan worden geconcludeerd dat:

- Het onderhavige plan is strijdig met de vigerende bestemmingsplannen 'Buitengebied Graafstroom' en 'Buitengebied Graafstroom 3e herziening';
- In het onderhavige plan is geen sprake van een stedelijke ontwikkeling. De 'Ladder voor duurzame verstedelijking' is daarmee niet van toepassing.
- Het plan betreft een kleinschalig woningbouwplan waarbij geen wooneenheid/woning wordt toegevoegd. Een regionale melding danwel regionale afstemming is daarmee niet aan de orde.
- Het onderhavige plan zorgt voor een aanzienlijke verbetering van de ruimtelijke kwaliteit (vervallen bebouwing wordt gesaneerd en de nieuwe woning en bijgebouw worden op een passende wijze vormgegeven en landschappelijk ingepast);
- Het onderhavige plan past binnen de rijks-, provinciale, regionale en gemeentelijke beleidskaders.

# <span id="page-41-0"></span>**7 Verantwoording sectorale aspecten**

# <span id="page-41-1"></span>**7.1 Watertoets**

#### **Beleidskader**

In het onderhavige plangebied is Waterschap Rivierenland de waterkwantiteit- en waterkwaliteitsbeheerder, de vaarwegbeheerder, de beheerder van de primaire en secundaire waterkeringen, beheerder van de rioolwaterzuiveringsinstallaties en wegbeheerder van de wegen buiten de bebouwde kom, niet zijnde rijks- of provinciale wegen. De watertoets heeft als doel het voorkomen dat nieuwe ruimtelijke ontwikkelingen in strijd zijn met het duurzaam waterbeheer.

#### **Gemeentelijk beleid**

Vanuit onder andere het Nationaal Bestuursakkoord Water (NBW), is bepaald dat voor alle gemeenten in Nederland een stedelijk waterplan opgesteld moet worden. Om aan deze eis te kunnen voldoen hebben de voormalige gemeenten Liesveld en Graafstroom en het waterschap Rivierenland de handen ineen geslagen en het Stedelijk Waterplan Gemeente Liesveld en Graafstroom opgesteld. In dit waterplan is aangegeven welke doelen men wenst te bereiken op het gebied van stedelijk waterbeheer voor de voormalige gemeenten Liesveld en Graafstroom. De doelen uit het beleidsplan zijn uitgewerkt in vier aspecten:

- Afkoppelen, meer ruimte voor water creëren en diffuse bronnen aanpakken (duurzaam onkruidbeheer, duurzaam bouwen;
- Belevingswaarde;
- Samenwerking;
- Beheer en onderhoud.

Het beleidsplan moet de gemeenten helpen om een veilig, robuust en duurzaam watersysteem te bereiken in 2025 door optimalisering van het huidige systeem. De gemeenten en het waterschap gaan de komende jaren intensief samenwerken om de gestelde doelen te bereiken. Hierbij wordt, naast het toetsen van nieuwe ontwikkelingen in de ruimtelijke inrichting, ook aandacht besteed aan de gezamenlijke uitvoering en communicatie rond de geplande ingrepen. In het laatste aspect wordt deze samenwerking doorgezet voor het beheer en onderhoud. Dit is een belangrijke pijler voor het op orde houden van het watersysteem.

#### **Waterschapsbeleid**

Met ingang van 27 november 2015 is het Waterbeheerprogramma 2016-2021 'Koers houden, kansen benutten' bepalend voor het waterbeleid. Met dit programma blijft het Waterschap Rivierenland op koers om het rivierengebied veilig te houden tegen overstromingen, om voldoende en schoon water te hebben en om afvalwater effectief te zuiveren. De speerpunten hierin zijn:

- Een veilig rivierengebied. Verbeteren en versterken dijken en boezemkades. Met daarnaast oog voor oplossingen door een aangepast ruimtelijke inrichting en door risicobeheersing (bijv. evacuatie);
- Anticiperen op klimaatveranderingen. Een robuust en ecologisch gezond watersysteem dat voldoende water van goede kwaliteit biedt aan landbouw, natuur, stedelijk gebied en recreatie;
- Het duurzaam en doelmatig zuiveren van afvalwater door o.a. centralisatie van zuiveringen en van slibverwerkingen.

#### **Verordening 'de Keur'**

Het waterschap Rivierenland heeft als regelgeving haar verordening de Keur. Deze verordening is bedoeld om watergangen, wateren, onderhoudspaden, kaden en dijken te beschermen tegen beschadiging. Het plangebied is gelegen in het buitengebied ten westen van de dorpskern Bleskensgraaf. Binnen het plangebied, dan wel in de directe omgeving, bevinden zich een aantal watergangen. Aan de westzijde van het plangebied bevinden zich de A-watergang (gedeeld onderhoud) 001182 (Brandwijksche Vliet). Aan de zuid, oost- en noordzijde van het plangebied liggen zeven C-watergangen, 067396, 067361, 067350, 067322, 067292, 068051 en 068005.

**Afbeelding 22: Legger Wateren**

In de Keur is geregeld dat langs A- en B-watergangen een beschermingszone in acht dient te worden genomen. Dit houdt in dat binnen de beschermingszone van een A- of B-watergang niet zonder toestemming van het Waterschap Rivierenland werkzaamheden mogen plaatsvinden die schade kunnen aanbrengen aan de watergang. De genoemde bepaling beoogt te voorkomen dat de stabiliteit van het profiel en/of veiligheid wordt aangetast, de aan- en/of afvoer en/of berging van water wordt gehinderd dan wel het onderhoud wordt gehinderd. Ook voor het onderhoud gelden bepalingen uit de Keur. Het onderhoud en de toestand van de watergangen worden tijdens de jaarlijkse schouw gecontroleerd en gehandhaafd. Binnen het plangebied is één A-watergang (gedeeld onderhoud) gelegen (001182, Brandwijksche Vliet). Voor een A-watergang geldt in de Alblasserwaard-Vijfheerenlanden een beschermingszone van 5 meter. Werkzaamheden binnen deze beschermingszone van 5 meter zijn vergunnings- en/of meldingsplichting. De geplande bouw- en sloopwerkzaamheden vinden plaats buiten de beschermingszone van de A-watergang.

#### **Onderzoek**

Voor het onderhavige plan is de digitale watertoets doorlopen (20170321-9-14875). De uitkomsten van de digitale watertoets zijn verder in dit hoofdstuk uitgewerkt. Het plangebied is gelegen binnen het peilgebied NDW010. Het peilgebied heeft een zomerpeil van -2,07 meter NAP en een winterpeil van –2,17 meter NAP. Ten aanzien van de drooglegging geldt voor het maaiveld een drooglegging van 0,7 meter, voor het straatpeil een drooglegging van 1,0 meter en voor het bouwpeil een drooglegging van 1,3 meter. Voldoende drooglegging is nodig om grondwateroverlast te voorkomen.

**Afbeelding 23: Uitsnede Peilgebiedenkaart**

#### **Waterberging en -compensatie**

Het realiseren van nieuwbouw op niet verharde grond heeft effecten voor de waterhuishouding. De mogelijkheden van afkoppelen dienen zoveel mogelijk benut te worden. Schoon dak- en terreinwater (mits geen uitlogende materialen worden toegepast) kan direct naar het oppervlaktewater afgevoerd worden, om belasting van de afvalwaterzuivering te verminderen. Indien er een toename van het bestaande verhard oppervlak (bebouwing, bestrating, e.d.) plaats vindt, dient compensatie in het kader van waterberging plaats te vinden. Voor gebieden in het landelijk gebied is compensatie noodzakelijk indien het verhard oppervlak toeneemt. Om te bereken welke hoeveelheid watercompensatie noodzakelijk is heeft het Waterschap Rivierenland voor dit gebied de stelregel dat er 436 m3 waterberging moet worden gerealiseerd bij een toename van het verhard oppervlak van 10.000 m2 . Eventueel kan gebruik worden gemaakt van een eenmalige vrijstelling voor particulieren. In het landelijk en stedelijk gebied geldt een eenmalige particuliere vrijstelling van 1500 m2 respectievelijk 500 m2 .

Het onderhavige plan resulteert in een afname aan verhard oppervlak, waardoor er voor dit punt watercompenserende maatregelen niet vereist dan wel noodzakelijk zijn.

| Tabel 2: Oppervlaktebalans verharding |             |  |
|---------------------------------------|-------------|--|
| Bestaande situatie                    | Oppervlakte |  |
|                                       | (m2)        |  |
| Vrijstaande woning (nr. 1)            | 58 m2       |  |
| Bijgebouw (nr. 2)                     | 44 m2       |  |
| Bedrijfsschuur (nr. 3)                | 70 m2       |  |
| Bedrijfsschuur (nr. 4)                | 173 m2      |  |
| Terreinverharding                     | 200 m2      |  |
|                                       |             |  |
| Totaal bestaande situatie             | 545 m2      |  |
|                                       |             |  |
| Nieuwe situatie                       |             |  |
| Vrijstaande woning (incl.             | 160 m2      |  |
| aan- en uitbouwen)                    |             |  |
| Bijgebouw (berging/stal)              | 68 m2       |  |
| Erfverharding (15% woon               | 108 m2      |  |
| bestemming, c.a. 720 m2<br>)          |             |  |
|                                       |             |  |
| Totaal nieuwe situatie                | 336 m2      |  |
|                                       |             |  |
| Verschil                              | 209 m2      |  |
|                                       | afname      |  |

Tevens bevat het plan een gedeeltelijke demping van de C-watergang 067350. Het dempen van de watergang dient voor 100% gecompenseerd te worden binnen hetzelfde peilgebied als waar de demping heeft plaatsgevonden. De demping heeft een oppervlakte van 20 m2 . De demping wordt gecompenseerd middels het realiseren van oppervlaktewater, ter grootte van 37 m2 binnen het plangebied (afbeelding 24).

Een deel van het plangebied is gelegen binnen het boezemgebied van de Nederwaard. Boezemgebieden zijn de gebieden in de Alblasserwaard die liggen tussen de boezemkades. Voor boezemgebieden geldt dat bebouwing ten minste 0,25 m boven het maximumpeil dient te staan. Het realiseren van bebouwing of het ophogen van het terrein en overige werkzaamheden beneden dit peilniveau dienen binnen het boezemgebied voor 100% gecompenseerd te worden. Voor deze werkzaamheden dient een watervergunning te worden aangevraagd bij het Waterschap Rivierenland. Voor werkzaamheden onder het maaiveld is eveneens een watervergunning noodzakelijk. Omdat daarbij geen waterbergingsverlies optreedt, is daarvoor geen compensatie nodig.

De benodigde ruimte voor waterberging wordt berekend tussen het boezempeil en het vastgestelde maximale peil plus 0,25 meter op basis van maatgevende regenbuien, de toename aan verhard oppervlak en de maximaal toelaatbare peilstijging in de watergangen. Voor plannen met een toename aan verharding kan de vuistregel van 436 m3 per hectare verharding worden gebruikt bij bui T=10+10% en 664 m3 bij bui T=100+ 10%, mits er geen complicerende zaken als kwel aan de orde zijn. De maximaal toelaatbare peilstijging bij bui T=10+10% bedraagt 0,20 meter in de Alblasserwaard en Vijfheerenlanden vanwege de beperkte drooglegging in het gebied. Bij een bui T=100+10% mag geen inundatie optreden. De maatgevende afvoer is 1,5 l/s/ha.

Bij het compenseren van de ingenomen ruimtebeslag geldt een algemene vrijstelling van de compensatieplicht van 5 m3 per perceel. Voor open constructies (zoals carports) is de compensatieplicht 10%. Ook hier wordt gerekend tussen het boezempeil en het vastgestelde maximale peil plus 0,25 meter. Bouwwerken/ constructies zoals bijvoorbeeld nieuwbouw, uitbreidingen bestaande bouw, tuinhuisjes en zwembaden, mogen zich niet binnen 1 meter uit de insteek/ damwand van het oppervlaktewaterlichaam bevinden. Voor boezemland geldt uitsluitend een volumecompensatie.

In het onderhavige plan is tenslotte sprake van een afname van de waterberging in de boezem van de Nederwaard. Ook deze afname van waterberging dient voor 100% te worden gecompenseerd in hetzelfde peilgebied als waarde afname heeft plaatsgevonden.

De waterbergingsafname heeft een oppervlakte van 2 m2 . De demping wordt gecompenseerd middels het realiseren van oppervlaktewater (boezemwater), ter grootte van 15 m2 binnen het plangebied (afbeelding 24). Het boezemwater krijgt de bestemming 'Water'.

Het dempen en graven van het oppervlaktewater is in het kader van een goede ruimtelijke ordening in vooroverleg besproken en akkoord bevonden door het Waterschap Rivierenland. De watercompensatietekening is uitvergroot toegevoegd in de bijlage.

**Afbeelding 24: Watercompensatie plangebied**

### **Riolering**

Conform de Leidraad Riolering en het wetenschapsbeleid is het voor nieuwbouw gewenst een gescheiden rioleringsstelsel aan te leggen zodat schoon hemelwater niet bij een rioolzuiveringsinstallatie terecht komt. Afvalwater wordt aangesloten op de bestaande gemeentelijke riolering. Voor hemelwater wordt de volgende voorkeursvolgorde aangehouden:

- Ligging watergangen en type watergangen;
- Tertiair of primair belang;
- Wel of niet behoren tot de Kaderrichtlijn Water (KRW)-lichamen;
- Wel of niet gelegen binnen de kern-/beschermingszone van een waterkering;

Ter voorkoming van diffuse verontreinigingen van water en bodem geldt een verbod op het toepassen van zink, lood, koper en PAK's-houdende bouwmaterialen. Met de inwerkingtreding van het Besluit lozen buiten inrichtingen per 1 juli 2011, worden door het waterschap geen voorschriften meer gesteld voor het zuiveren van afvloeiend hemelwater. Conform artikel 3.3 en 3.4 van dit besluit is het lozen van hemelwater op het oppervlaktewater toegestaan.

In de directe omgeving van het plangebied is voldoende oppervlaktewater aanwezig om het hemelwater naar af te voeren. Vuil water wordt afgevoerd via een gescheiden rioleringsstelsel. Het gescheiden rioleringsstelsel valt onder de verantwoordelijkheid van de gemeente Molenwaard. In het plangebied ligt geen rioolwaterpersleiding van het Waterschap Rivierenland.

#### **Regionale waterkering**

Het plangebied is gelegen binnen de kern- en beschermingszone van een regionale waterkering. Binnen de kernzone gelden strenge regels voor het uitvoeren van bouwen/of sloopwerkzaamheden. Binnen de beschermingszone van de waterkering geldt een bouwprincipe van ja, mits er geen nadelige gevolgen zijn voor de waterkering. De geplande bouw- en sloopwerkzaamheden vallen binnen de kern- en beschermingszone van de regionale waterkering. Voor de bouw- en sloopwerkzaamheden dient een watervergunning te worden aangevraagd bij het Waterschap Rivierenland.

**Afbeelding 25: Regionale waterkering, de Heulenslag**

Ter bescherming van de regionale waterkering heeft het Waterschap Rivierenland een profiel van vrije ruimte (Pvvr) vastgesteld. Bebouwing mag uitsluitend worden gerealiseerd boven dit Pvvr (heipalen uitgezonderd). Hiermee wordt instabiliteit van de waterkering voorkomen. Als onderdeel van het onderhavige plan wordt een damwand gerealiseerd. De damwand zal fungeren als vervangende waterkering. Bij het toepassen van een damwand als vervangende waterkering wordt ook het profiel van vrije ruimte in grond vervangen door een alternatief profiel van vrije ruimte. Dit bestaat uit het denkbeeldig verhogen van de damwand met 0,50 meter (van NAP – 0.35 m (huidige leggerhoogte) naar NAP + 0,15 m (hoogte Pvvr)). De damwand wordt 3 meter uit de waterlijn gerealiseerd om het watersysteem en de waterkering fysiek te scheiden. In de onderstaande doorsnedetekening is aangegeven hoe de bebouwing zich verhoudt tot het nieuwe Pvvr. De doorsnedetekening is uitvergroot toegevoegd in de bijlage.

**Afbeelding 26: Doorsnedetekening nieuwe situatie**

In het kader van een goede ruimtelijke ordening is het onderhavige plan van tevoren besproken met het Waterschap Rivierenland. In dit vooroverleg is besproken dat de huidige regionale waterkering zal worden vervangen door een damwand tussen de oeverbeschoeiing en de waterkering. Hiermee wordt het Pvvr vervangen door een alternatief Pvvr. Het waterschap Rivierenland heeft aangegeven akkoord te zijn met het plaatsen van de vervangende waterkering op de erfgrens. De damwand wordt gerealiseerd van noord naar zuid op de plaats van de huidige houten beschoeiing en maakt in de zuidwesthoek op twee plaatsen een hoek van 45 graden (om te voorkomen dat de wand op de grond van het waterschap komt te liggen) en loopt naar het oosten hoe haaks op het bestaande kadetracé. Ten behoeve van de compensatie van het gedempte boezemwater wordt de damwand aan de zuidzijde in zijn geheel naar achteren geplaatst.

#### **Afbeelding 27: Tekening nieuwe damwand**

Ter bescherming van de waterkering wordt op de verbeelding ter plaatse van de kernzone en de vervangende waterkering de dubbelbestemming 'Waterstaat - Waterkering' opgenomen. De zone gemeten tot 4 meter rondom de nieuwe damwand, die als vervangende waterkering gaat fungeren, wordt bestemd met de dubbelbestemming 'Waterstaat - Waterkering'. Op basis van de Barro (2012) wordt voor de beschermingszone van de waterkering (het overige deel van het plangebied) de gebiedsaanduiding 'vrijwaringszone dijk – 1' opgenomen.

#### **Conclusie**

Het onderhavige plan heeft geen negatieve gevolgen voor het waterhuishoudkundige systeem ter plaatse.

# <span id="page-49-0"></span>**7.2 Geluid (Wegverkeerslawaai)**

#### **Beleidskader**

In het kader van de Wet geluidhinder dient voor de ontwikkeling van geluidsgevoelige functies een akoestisch onderzoek te worden verricht. De Wet Geluidhinder (Wgh) stelt grenzen aan de geluidsbelasting waaraan woningen en andere geluidsgevoelige objecten en terreinen mogen worden blootgesteld. De gestelde eisen verschillen per geluidsbron (industrie, spoorwegen, wegverkeer) en per belast object of terrein (bijvoorbeeld woning, school, etc.). Hierbij wordt onderscheid gemaakt tussen aanwezige objecten en aanwezige geluidsbronnen en nieuwe objecten en nieuwe geluidsbronnen. De Wgh stelt dat alle wegen een geluidszone hebben, met uitzondering van woonerven en 30 km/hwegen. Conform artikel 74 lid 2 van de Wet Geluidhinder hoeft geen akoestisch onderzoek te worden verricht voor 30 km/h wegen. De wettelijke voorkeursgrenswaarde voor geluidsgevoelige objecten binnen de geluidszone van wegen bedraagt 48 dB, de maximaal te ontheffen geluidsbelasting bedraagt 58 dB.

In de directe omgeving van het plangebied liggen de volgende geluidsbronnen:

- De Heulenslag (60 km/h).
#### **Onderzoek**

Het onderhavige plan betreft de vervangende nieuwbouw van een burgerwoning. In het kader van de Wgh is hiermee geen sprake van toevoeging van nieuwe geluidsgevoelige objecten. De gronden ter plaatse van de beoogde nieuwe woning hebben thans al de bestemming 'Wonen'. De afstand van de nieuwe woning tot de dichtstbijzijnde geluidsbron, de Heulenslag, bedraagt circa 125 meter. Het plangebied is gelegen aan een voor wegverkeer doodlopende straat. Tevens de weg ten westen het plangebied (de aftakking van de Geerweg) betreft een doodlopende straat voor uitsluitend bestemmingsverkeer. Op grond van bovenstaande is toetsing van de geluidsbelasting van de hierboven vermelde wegen aan de relevante geluidgrenswaarden zoals opgenomen in de Wgh niet noodzakelijk.

#### **Conclusie**

Het onderhavige plan ondervindt voor wat betreft het aspect geluid (wegverkeerslawaai) geen belemmeringen.

# <span id="page-50-0"></span>**7.3 Luchtkwaliteit**

#### **Beleidskader**

Binnen de Europese Unie zijn normen voor de luchtkwaliteit vastgesteld (richtlijn 1999/30 EG van de Raad van Europese Unie). Met haar Besluit Luchtkwaliteit 2005 (Blk 2005) implementeert Nederland de Europese richtlijn in de Nederlandse wetgeving. Het Besluit Luchtkwaliteit is echter op 15 november 2007 vervangen. Het toetsingskader voor luchtkwaliteit is sindsdien opgenomen in de Wet milieubeheer. Deze wet heeft als doel dat bij toekomstige ontwikkelingen de grenswaarden zoals in de wet gesteld (grenswaarde voor zwaveldioxide, stikstofdioxide en stikstofoxiden, fijn stof, lood, koolmonoxide en benzeen) niet worden overschreden. Voor ruimtelijke ontwikkelingen zijn met name stikstofdioxide en fijnstof relevant. De grenswaarden die de wet hieraan stelt bedragen:

| Tabel 3: Grenswaarden        |                                  |                                        |                    |  |  |  |
|------------------------------|----------------------------------|----------------------------------------|--------------------|--|--|--|
| Stof                         | Toetsing van                     | Grenswaarde                            | Geldig             |  |  |  |
| Stikstofdioxide<br>(NO2<br>) | Jaargemiddelde<br>concentratie   | 40 μg/m3                               | Vanaf 2015         |  |  |  |
| Fijnstof (PM10)              | Jaargemiddelde<br>concentratie   | 40 μg/m3                               | Vanaf 11 juni 2011 |  |  |  |
|                              | 24-uurgemiddelde<br>concentratie | Max. 35 keer p.j.<br>meer dan 50 μg/m3 | Vanaf 11 juni 2011 |  |  |  |
| Fijnstof (pm2,5)             | Jaargemiddelde<br>concentratie   | 25 μg/m3                               | Vanaf 2015         |  |  |  |

Voor roet gelden thans nog geen grenswaarden.

### **Onderzoek**

Voor de omgeving van het plangebied geeft de NSL-monitoring het volgende overzicht:

- Een roetconcentratie tussen 0,6 0,7 μg EC/m3 ;
- Een stikstofconcentratie tussen 18 20 μg NO2 /m3 ;
- Een fijnstofconcentratie tussen 18 19 μg pm10/m3 );
- Een fijnstofconcentratie tussen 8 10 μg pm2,5/m3 ;

Voor het plangebied kan dus worden geconstateerd dat ten aanzien van de luchtkwaliteit ruimschoots aan de grenswaarden wordt voldaan.

Om de toetsing van kleinschalige plannen ten aanzien van de luchtkwaliteit overzichtelijk te houden heeft de wetgever het Besluit niet in betekende mate vastgesteld. In dit besluit is vastgelegd in welke gevallen de planontwikkeling niet in betekenende mate bijdragen aan een verslechtering van de luchtkwaliteit. In het Besluit Niet in Betekenende Mate (NIBM) en de bijbehorende regeling is bepaald in welke gevallen een project vanwege de beperkte gevolgen voor de luchtkwaliteit niet aan de grenswaarden hoeft te worden getoetst. Hierbij zijn twee situaties te onderscheiden:

- Een project heeft een effect van minder dan 3% van de jaargemiddelde grenswaarde NO2 en PM10;
- Een project valt in de categorie die is vrijgesteld aan toetsing aan de Grenswaarden; deze categorieën betreffen onder andere woningbouw met niet meer dan 1.500 woningen bij één ontsluitingsweg of niet meer dan 3.000 woningen bij twee ontsluitingswegen.

#### **Conclusie**

Het onderhavige plan is kleinschalig van aard. Hiermee valt het plan in het besluit NIBM, waardoor kan worden gesteld dat het plan geen tot nihil invloed heeft op de luchtkwaliteit en dat toetsing niet noodzakelijk wordt geacht. Geconcludeerd wordt dat het aspect luchtkwaliteit de uitvoering van het plan niet in de weg staat.

# <span id="page-51-0"></span>**7.4 Bedrijven en milieuhinder**

#### **Beleidskader**

Bij realisering van nieuwe hindergevoelige functies (woningen) dient te worden onderzocht of er zich in de omgeving bedrijfsactiviteiten bevinden die relevante milieuhinder kunnen veroorzaken. Uitgangspunt daarbij is dat er ter plaatse van de woningen sprake is van een aanvaardbaar woon- en leefklimaat en dat bedrijven niet in hun bedrijfsvoering worden beperkt. Voor een goede ruimtelijke ordening wordt in het algemeen gebruik gemaakt van het VNG-Handboek Bedrijven en milieuzonering (editie 2009). Deze publicatie is bedoeld voor het ruimtelijk scheiden van bedrijven in relatie tot woningen en omgekeerd, zodat in geen van beide situaties een belemmering voor één van beiden optreedt. In de publicatie staan richtafstanden vermeld voor geur, stof, geluid en gevaar. De richtafstanden hebben betrekking op de omgevingstypen rustige woonwijk en rustig buitengebied. De richtafstand geldt tussen enerzijds de grens van de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die mogelijk is. De gegeven afstanden zijn in het algemeen richtafstanden en geen harde afstandseisen. Het is wel aan te bevelen eventuele afwijkingen te benoemen en te motiveren.

#### **Onderzoek**

Het onderhavige plan betreft de vervangende nieuwbouw van een vrijstaande woning. In het kader van de bedrijven en milieuzonering is hiermee geen sprake van toevoeging van hindergevoelige functies. In het kader van een goede ruimtelijke ordening is echter wel gekeken naar de mogelijke bedrijven- en milieuhinder van de omliggende bedrijven en de eventuele gevolgen van het onderhavige plan voor de bedrijfsvoering van de omliggende bedrijven. Het plan is getoetst aan de richtafstanden van het VNG-Handboek Bedrijven en milieuzonering (editie 2009).

| Tabel 4: Bedrijf- en milieuhinder van omliggende bedrijven |                      |                |                                           |                                                             |                       |  |
|------------------------------------------------------------|----------------------|----------------|-------------------------------------------|-------------------------------------------------------------|-----------------------|--|
| Adres                                                      | Functie              | Milieu<br>cat. | Richtafstand<br>conform VNG<br>(zwaarste) | Richtafstand<br>gecorrigeerd<br>i.v.m.<br>gemengd<br>gebied | Werkelijke<br>afstand |  |
| Heulenslag 8                                               | Gemaal               | 2.0            | 30 meter<br>(Geluid)                      | 10 meter                                                    | 58 meter              |  |
| Heulenslag 10                                              | Agrarisch<br>bedrijf | 3.2            | 100 meter<br>(Geur)                       | 50 meter                                                    | 26 meter              |  |

Op basis van bovenstaande kan worden geconcludeerd dat wat betreft het agrarisch bedrijf aan de Heulenslag 10 niet wordt voldaan aan de gestelde richtafstand conform het VNG-Handboek Bedrijven en milieuzonering (editie 2009).

Het onderhavige plangebied is echter gelegen in een gemengd gebied. Een gemengd gebied is een gebied met een matige tot sterke functiemenging. Naast woningen zijn andere functies als agrarische en kleinschalige bedrijvigheid aanwezig. Hierdoor kunnen gereduceerde richtafstanden voor geur, stof, geluid en gevaar worden gerechtvaardigd. De richtafstanden voor de omgevingstypen rustige woonwijk en rustig buitengebied mogen één afstandstrap worden verlaagd.

Dit resulteert in een gecorrigeerde richtafstand van 50 meter voor het agrarisch bedrijf. Het agrarisch bedrijf Heulenslag is gelegen op 26 meter. Hiermee wordt tevens niet voldaan aan de gestelde gecorrigeerde richtafstand conform het VNG-Handboek Bedrijven en milieuzonering (editie 2009).

Gezien dit vaker voorkomt in het buitengebied heeft de gemeente Molenwaard de geurverordening 2013 opgesteld. Hierin is vastgelegd dat de afstand van een hindergevoelig object tot een agrarisch bedrijf (veehouderij) buiten de bebouwde kom minimaal 25 meter dient te bedragen. Aan deze minimale afstand wordt voldaan, waardoor gesteld kan worden dat er sprake is van een acceptabel woon- en leefklimaat en dat het betreffende agrarisch bedrijf niet in de bedrijfsvoering wordt beperkt. Bovendien is er op kortere afstand van het agrarisch bedrijf reeds een hindergevoelig object gelegen (burgerwoning, Heulenslag 12, 22 meter) welke de bedrijfsvoering van het agrarisch bedrijf Heulenslag 10 reeds beperken.

De initiatiefnemer is voornemens in het nieuwe bijgebouw enkele schapen te stallen. Gezien het beperkte aantal schapen is sprake van een kleinschalige hobbymatige agrarische activiteit (geen volwaardige veestapel of agrarisch bedrijf). Op basis hiervan is geen sprake van een milieubelastende activiteit. Een toetsing aan de richtafstanden van het VNG-Handboek Bedrijven en milieuzonering (editie 2009) is daarmee niet aan de orde.

#### **Conclusie**

Het onderhavige plan ondervindt voor wat betreft het aspect bedrijven- en milieuhinder geen belemmeringen.

# <span id="page-53-0"></span>**7.5 Externe veiligheid**

#### **Beleidskader**

Bij de invloed van de externe veiligheid wordt bezien in hoeverre de veiligheidsrisico's door de gewenste bestemmingen worden overschreden. Het gaat hierbij om risico's door stationaire (inrichtingsgebonden) activiteiten met gevaarlijke stoffen en risico's door het transport van gevaarlijke stoffen. In beide gevallen wordt de afweging gebaseerd op de omvang van de aanwezigheid van gevaarlijke stoffen, de mogelijke effecten die optreden en de kans dat die effecten ook daadwerkelijk manifest worden. Nieuwe (beperkt) kwetsbare bestemmingen mogen niet voorkomen op plaatsen waar het plaatsgebonden risico groter is dan 10-6 per jaar. De normen voor het plaatsgebonden risico zijn bedoeld als grenswaarden volgens de wet milieubeheer. Naast het plaatsgebonden risico wordt ook gekeken naar het groepsrisico. De normen worden weergegeven door middel van risicocontouren.

### **Onderzoek**

#### **Invloed van stationaire bronnen**

Het Besluit externe veiligheid inrichtingen (Bevi) legt veiligheidsnormen op aan bedrijven die een risico vormen voor personen buiten het bedrijfsterrein. Bijvoorbeeld rondom chemische fabrieken en LPG-tankstations. Deze bedrijven verrichten soms risicovolle activiteiten dichtbij huizen, ziekenhuizen, scholen of winkels. Het besluit verplicht gemeenten en provincies wettelijk vanaf de inwerkingtreding van het besluit bij het verlenen van milieuvergunningen en het maken van bestemmingsplannen met externe veiligheid rekening te houden. Het besluit is - op enkele onderdelen na - op 27 oktober 2004 in werking getreden. Nieuwe kwetsbare objecten mogen niet worden gerealiseerd in gebieden waar sprake is van een plaatsgebonden risico van meer dan 10-6 per jaar. Voor het PR geldt als norm dat dit kleiner dan 10-6 per jaar moet zijn. De kans per jaar dat één persoon, die op een bepaalde plaats verblijft, komt te overlijden door een ongeval van het vervoer van gevaarlijke stoffen moet kleiner zijn dan 1 op 1 miljoen. Ook het vaststellen van een bestemmingsplan geldt als een nieuwe situatie, waarbij voldaan moet worden aan de eisen uit het Bevi. Concreet betekent dit dat kwetsbare objecten binnen de 10-6 per jaar contour niet zijn toegestaan. Beperkt kwetsbare objecten zijn onder voorwaarden toegestaan.

Wanneer zich binnen de 10-6 per jaar contour kwetsbare objecten bevinden kan een bestemmingsplan worden vastgesteld, mits er zodanige voorschriften aan het besluit zijn verbonden dan er wel een traject van wijziging van de milieuvergunning is ingezet, zodat binnen 3 jaar na vaststelling van het besluit voldaan wordt aan de grenswaarde (artikel 8 lid 3 Bevi). Wel dient in de tussentijd voldaan te worden aan de grenswaarde van 10-5 per jaar. Naast Bevi-inrichtingen zijn er ook inrichting die niet onder het Bevi vallen, maar waar wel opslag van risicovolle stoffen plaatsvindt. Regulering van de risicoaspecten die samenhangen met de opslag van deze stoffen vindt plaats middels het Activiteitenbesluit dan wel de WM vergunning. Een belangrijke richtlijn voor opslag en gebruik vormen de zogenaamde PGS richtlijnen. De PGS richtlijnen beschrijven de eisen voor de opslag van verpakte gevaarlijke stoffen waarmee een aanvaardbaar beschermingsniveau voor mens en milieu kan worden bereikt.

Volgens de risicokaart van de provincie Zuid-Holland bevindt zich in de directe omgeving van het plangebied uitsluitend een ammoniakkoelinstallatie. De ammoniakkoelinstallatie is een risicovolle inrichting op grond van artikel 2, eerste lid, onderdeel e van het Besluit externe veiligheid inrichtingen (Bevi). Het Bevi is van toepassing op ammoniakkoelinstallaties met een inhoud van meer dan 1500 kg ammoniak. In het rapport voor Delta Milk B.V. (Rapportnummer 6137) is vastgelegd dat de hoeveelheid ammoniak in deze ammoniakinstallatie 2200 kg bedraagt. De risicoafstand (PR 10-6 per jaar) en de afstand tot grens invloedsgebied verantwoording groepsrisico zijn beiden vastgesteld op 0 meter. Het plangebied bevindt zich op 240 meter. Het onderhavige plan ondervindt daarmee geen bedreiging van de ammoniakkoelinstallatie.

**Afbeelding 28: Uitsnede Risicokaart Provincie Zuid-Holland**

#### **Invloed transport gevaarlijke stoffen, Buisleidingen**

Bij besluit van 24 juli 2010 is het Besluit externe veiligheid buisleidingen van kracht geworden. Dit besluit stelt regels voor risico's en zonering langs buisleidingen, het opnemen van voorschriften in bestemmingsplannen, technische eisen, het aanwijzen van een toezichthouder, melding van incidenten en beschikbaarheid van noodplannen. In en om het plangebied zijn geen van dergelijke buisleidingen aanwezig.

#### **Invloed transport gevaarlijke stoffen, Wegverkeer**

Per 1 april 2015 is de 'Wet Basisnet vervoer gevaarlijke stoffen' van kracht. Basisnet Weg moet de bereikbaarheid van de belangrijkste industriële locaties in Nederland en het aangrenzende buitenland garanderen voor wat betreft vervoer van gevaarlijke stoffen over de weg. Met Basisnet Weg is een duurzaam evenwicht gecreëerd tussen het vervoer van gevaarlijke stoffen, ruimtelijke ontwikkelingen en externe veiligheid. Het Basisnet Weg richt zich uitsluitend op het hoofdwegennet (rijkswegen en verbindende wegen die van belang worden geacht voor het vervoer van gevaarlijke stoffen).

In de directe omgeving van het plangebied vindt geen voor de externe veiligheid relevant structureel transport van gevaarlijke stoffen over de weg plaats. Incidentele transporten van gevaarlijke stoffen over de omliggende wegen zijn echter niet uit te sluiten, maar deze vallen ruimschoots buiten het toetsingskader. Hierdoor zijn geen relevante externe veiligheidsrisico's door transport over de weg te verwachten.

#### **Invloed transport gevaarlijke stoffen, Spoorverkeer**

In de directe omgeving van het plangebied zijn geen spoorwegen aanwezig.

#### **Invloed transport gevaarlijke stoffen, Vaarwegen**

In de directe omgeving van het plangebied zijn geen voor beroepsvaart relevante vaarwegen gelegen.

### **Conclusie**

Geconcludeerd wordt dat het aspect externe veiligheid de uitvoering van het plan niet in de weg staat.

# <span id="page-55-0"></span>**7.6 Kabels en leidingen**

#### **Beleidskader**

Planologisch relevante leidingen en hoogspanningsverbindingen dienen te worden gewaarborgd. Tevens dient rond dergelijke leidingen rekening te worden gehouden met zones waarbinnen mogelijke beperkingen gelden.

#### **Onderzoek**

In het plangebied of de directe omgeving zijn geen planologisch relevante leidingen zoals rioolpersleidingen, waterleidingen, hoogspanningslijnen of straalpaden gelegen. Er wordt derhalve geconcludeerd dat het aspect kabels en leidingen geen belemmering oplevert voor de uitvoering van het onderhavige plan.

#### **Conclusie**

Geconcludeerd wordt dat het aspect kabels en leidingen de uitvoering van het plan niet in de weg staat.

# <span id="page-56-0"></span>**7.7 Ecologie**

#### **Beleidskader**

Per 1 januari 2017 is de nieuwe Wet natuurbescherming ingegaan. Deze wet vervangt de 3 wetten: de Natuurbeschermingswet 1998, de Boswet en de Flora- en faunawet. De soortenbescherming binnen de Wet natuurbescherming is opgedeeld in de volgende beschermingsregimes: Vogelrichtlijnsoorten, Habitatrichtlijnsoorten en andere soorten. Het doel van de nieuwe Wet natuurbescherming is het in stand houden en beschermen van in het wild voorkomende plant- en diersoorten, Natura 2000-gebieden en bossen. Onder de Wet natuurbescherming geldt, net als onder de Flora- en faunawet, een zorgplicht voor alle in het wild levende dieren. De zorgplicht houdt in dat werkzaamheden, die nadelig kunnen zijn voor dieren en planten, in redelijkheid zo veel mogelijk nalaat of maatregelen neemt om onnodige schade aan dieren en planten te voorkomen. In de Wet natuurbescherming geldt tevens dat onderzocht moet worden of ruimtelijke ingrepen effect hebben op beschermde soorten, beschermde gebieden en beschermde bosopstanden (ecologische quickscan).

Ter bescherming van natuurwaarden is er door de Europese Unie een netwerk van speciale beschermingszones aangewezen onder de naam Natura 2000. De richtlijnen zijn in Nederland ondermeer verankerd in de Wet Natuurbescherming (Wnb). De Nederlandse Natura-2000-gebieden worden op basis van de Wet Natuurbescherming vastgelegd, waarbij de bescherming gericht is op beheer en instandhouding van natuurlijke habitats en leefgebieden van plant- en diersoorten. Kaders hiervoor zijn uitgewerkt in het Natura-2000-doelendocument. Op basis van de Wet Natuurbescherming worden speciale beschermingszones aangewezen. Voor deze gebieden worden instandhoudingsdoelstellingen geformuleerd. Het Nationaal Natuurnetwerk (NNN) is een netwerk van natuurgebieden en verbindingszones. Het Nationaal Natuurnetwerk is een samenhangend netwerk van bestaande en te ontwikkelen natuurgebieden. Robuuste leefgebieden voor planten en dieren zijn nodig om soorten van uitsterven te behoeden.

#### **Onderzoek**

#### **Soortenbescherming**

Het onderhavige plan gaat uit van de vervangende nieuwbouw van een vrijstaande woning en de nieuwbouw van een bijgebouw in ruil voor de sloop van de aanwezige voormalige bedrijfsschuren. Hiermee is sprake van bouw- en sloopwerkzaamheden welke nadelige gevolgen kunnen hebben voor beschermde flora en fauna. In het kader van een goede ruimtelijke ordening is door Blom Ecologie een ecologische quickscan uitgevoerd. De conclusies uit dit onderzoek luiden:

*'In het plangebied of de directe omgeving daarvan komen beschermde diersoorten van de Wet natuurbescherming voor. Het plangebied heeft geen essentiële betekenis voor beschermde soorten. Gedurende de ontwikkeling kan geschikt habitat ontstaan voor de rugstreeppad die overigens in lage dichtheden voorkomt in de directe omgeving. De planlocatie is geschikt leefgebied voor algemene zoogdieren, amfibieën, insecten en broedvogels.*

*Tijdens de uitvoering dient rekening te worden gehouden met de (mogelijke) aanwezigheid van vleermuizen, rugstreeppad en algemene broedvogels. Voor deze soorten dienen eventueel maatregelen te worden getroffen om effecten te voorkomen. De aanwezigheid van beschermde soorten en hun algemene leefgebied vormen geen bezwaar voor de beoogde ontwikkelingen (vrijstellingsbesluit).*

*De realisatie van een woning met bijgebouw aan de Heulenslag 8 te Bleskensgraaf is uitvoerbaar zoals het bepaalde in de Wro (artikel 3.1.6 Bro).*

#### *Te treffen maatregelen*

- *Tijdens de werkzaamheden moet voorzichtig worden gehandeld met alle voorkomende flora en fauna (Zorgplicht).*
- *Wanneer ondanks zorgvuldig handelen, onderzoek en advies schade lijkt te ontstaan voor beschermde flora en fauna, dient direct contact opgenomen te worden met een ter zake deskundige.*
- *Alle aanwezige vegetatie of bodemmateriaal (takken, stronken) gefaseerd verwijderen. Dit om bodembewonende dieren de kans te geven in de nabijgelegen omgeving een ander leefgebied te benutten.*
- *Er wordt gelegenheid gegeven aan dieren, die tijdens de werkzaamheden worden gevonden, te vluchten of zich te verplaatsen naar een schuilplaats buiten het bereik van de werkzaamheden.*
- *Voor rugstreeppad dient het terrein gedurende de ontwikkeling ongeschikt gehouden te worden (bijv. aanbrengen puinbed, voorkomen ontstaan puinhopen, egaliseren terrein e.d.) en/of ontoegankelijk gemaakt te worden voor de soort gedurende de bouwwerkzaamheden. Dit kan bijvoorbeeld door het plaatsen van schermen van stevig plastic of worteldoek van 50 centimeter hoog en minimaal 10 centimeter ingegraven in de grond. De voorzieningen die getroffen zijn om het gebied ontoegankelijk te maken moeten zodanig geplaatst en beheerd worden dat ze hun functie ten allen tijden kunnen vervullen.*
- *De werkzaamheden opstarten/uitvoeren buiten het broedseizoen (medio maart t/m medio juli). Indien de werkzaamheden in het broedseizoen worden uitgevoerd dient voor de aanvang door een ter zake deskundig gecontroleerd te worden of er broedvogels aanwezig zijn. E.e.a. op aanwijzing van deskundige. Indien dit niet mogelijk is dienen de potentiele nestlocaties buiten het broedseizoen ongeschikt gemaakt te worden.'*

#### **Gebiedsbescherming**

De planlocatie maakt geen deel uit van een beschermd gebied en/of locatie betreffende: Natura 2000, Beschermd natuurmonument, Wetland, Nationaal Park, Nationaal Landschap en het Natuurnetwerk Nederland. Op een afstand van 1,3 km ligt het Natura2000-gebied Donkse Laagten. De planlocatie ligt op een afstand van 1,3 km tot het Natuurnetwerk Nederland, dat tevens onderdeel is van een Natura2000-gebied.

De te slopen gebouwen alsmede de te realiseren woning met bijgebouw liggen op een afstand van 1,3 km tot het Natura2000-gebied Donkse Laagten en 1,3 km tot het Nederlands Natuurnetwerk. De beoogde ontwikkeling leidt niet tot een beduidend hoger aantal verkeersbewegingen. De sloop en nieuwbouw leidt tot een tijdelijke toename in stikstofdepositie (projecteffect). In de toekomst zal er echter sprake zijn van een relatief lage(re) uitstoot (hogere isolatiewaarden en een hoogrendement stookinstallatie). Een toename in stikstofdepositie kan een effect sorteren op kwetsbare en gevoelige habitattypen.

Echter leert de ervaring dat het projecteffect bij soortgelijke en grotere projecten en de afstand tot kwetsbare habitats dat de stikstofdepositie onder de drempelwaarde van 0,05 mol/hectare blijft. Voor de overige effecten (trillingen, geluid, optische verstoring etc.) geldt dat de afstand tot de omliggende Natura2000-gebieden per definitie te groot is. Ten aanzien van het Natuurnetwerk Nederland geldt dat externe werking geen toetsingskader is.

**Afbeelding 29: Plangebied in relatie tot Natura 2000-gebied Donkse Laagten**

**Afbeelding 30: Plangebied in relatie tot Natuurnetwerk Nederland (NNN)**

#### **Conclusie**

Geadviseerd wordt om bovenstaande (voorzorg)maatregelen te treffen. Het onderhavige plan ondervindt voor wat betreft ecologie geen belemmeringen.

# <span id="page-59-0"></span>**7.8 Bodem**

#### **Beleidskader**

Het beleid is erop gericht zorg te dragen dat de bodemkwaliteit geschikt dient te zijn voor het geplande gebruik. Hiervoor is het bij nieuwe ontwikkelingen verplicht een verkennend bodemonderzoek uit te laten voeren. De provincie hanteert de richtlijn dat bij de beoordeling van ruimtelijke plannen tenminste het eerste deel van het verkennend bodemonderzoek, het historisch onderzoek, moet worden verricht. Indien uit het historisch onderzoek wordt geconcludeerd dat op de betreffende locatie sprake is geweest van activiteiten met een verhoogd risico op verontreiniging dan dient het volledig verkennend bodemonderzoek te worden verricht. Indien uit het historisch onderzoek wordt geconcludeerd dat op de betreffende locatie sprake is geweest van activiteiten met een verhoogd risico op verontreiniging dan dient een volledig verkennend bodemonderzoek te worden uitgevoerd.

#### **Onderzoek**

Het onderhavige plan betreft de vervangende nieuwbouw van een burgerwoning. Om de kwaliteit van de bodem ter plaatse van de woning en de omliggende tuingrond voor het toekomstig gebruik 'wonen' in kaart te brengen is door Bakker Milieuadviezen een verkennend bodemonderzoek en door Linge Milieu B.V. een inventariserend asbestonderzoek uitgevoerd.

#### **Verkennend bodemonderzoek**

De conclusies uit het verkennend bodemonderzoek luiden:

- *De geroerde zandige kleiige sterk humeuze bovengrond bevat algemeen lichte bijmengingen van puin- en kooldeeltjes. Deze bovengrond is licht verontreinigd met nagenoeg alle zware metalen en met PAK. Deze verhogingen komen overeen met de verwachting vooraf daar dergelijke percelen nagenoeg standaard licht verontreinigd zijn met metalen en PAK. De verhogingen zijn deels toe te schrijven aan de aangetroffen bijmengingen van puin- en kooldeeltjes;*
- *In de ongeroerde kleiige ondergrond is alleen lood minimaal verhoogd aangetroffen;*
- *In het grondwater is het gehalte aan barium boven de tussenwaarde aangetroffen. Voor barium komt een streefwaarde-overschrijding bijna standaard voor en soms, zoals nu in dit geval wordt ook de tussenwaarde overschreden zonder aanwijsbare oorzaak. Uit eigen onderzoeksgegevens blijkt dat herbemonsteringen zonder uitzondering altijd lagere bariumgehaltes opleveren, waaruit geconcludeerd kan worden dat het bereiken van het verdelingsevenwicht tussen grond en grondwater voor barium mogelijk soms wat langer duurt. Een herbemonstering wordt niet nodig geacht.*
- *In een gelijktijdig door Linge Milieu uitgevoerd naar 'asbest in bodem' bleek de grond vrij van asbest te zijn. In de sterk puinhoudende grond danwel de puinlaag ten oosten van de woning is een minimaal verhoogd asbestgehalten aangetroffen. Dit gehalte van ca 8 mg/kg ligt ruimschoots beneden de tussenwaarde van 50 mg/kg.*

#### *Aanbevelingen:*

*Op grond van de verkregen onderzoeksresultaten (zowel NEN 5740 als asbestonderzoek door Linge Milieu) vormt de bodemkwaliteit geen belemmering voor de nieuwbouw van een woning na sloop van de huidige bebouwing.* 

*NB: bij eventuele afvoer naar elders van licht verontreinigde puinhoudende bovengrond (bijvoorbeeld in geval van grondverbetering) dient men qua kosten rekening te houden met de regels uit het Besluit Bodemkwaliteit.*

#### **Inventariserend asbestonderzoek**

De conclusies uit het inventariserend asbestonderzoek luiden:

*De bodem ter plaatse bestaat uit klei. In één van de zeven inspectiesleuven is asbest aangetroffen. Dit is in een sleuf in de tuin ten zuidwesten van de woning. Er zijn vier representatieve mengmonsters van grond en puin geanalyseerd op asbest. Voor de strategie van het onderzoek zijn de NEN 5897 en § 6.4.5 van de NEN 5707 aangehouden.*

#### *A. Asbest kleiner dan 20 mm*

*Analytisch is door het lab geen asbest kleiner dan 20 mm aangetoond in de drie mengmonsters van de verdachte grond van de locatie. Ook in het mengmonster van het puin van de halfverharding is geen asbest kleiner dan 20 mm geconstateerd.*

#### *B. Asbest groter dan 20 mm*

*Er is totaal 53 gram plaatmateriaal verzameld uit de sleuf (nummer 2) ten zuidwesten van de woning. Het asbest blijkt uit hechtgebonden chrysotiel te bestaan. De twee plaatjes resulteren in een gewogen asbestgehalte van 8.7 mg/kg ds.*

#### **C.** *Conclusie asbest*

*De interventiewaarde voor asbest in grond is 100 mg/kg ds. Het gewogen asbestgehalte van 8.7 mg/kg ds voor sleuf 2 ligt daar ruim onder. Het asbest in de grond vormt daarmee geen Geval van ernstige bodemverontreiniging. Gehaltes onder de 50 mg/kg ds zijn geen risico voor de volksgezondheid of een belemmering voor de ontwikkeling van het terrein. Bevoegd gezag bij de beoordeling van onderhavig onderzoek en de uit te voeren graafwerk voor de ontwikkeling van de locatie is Omgevingsdienst ZHZH, namens Gemeente Bleskensgraaf.*

#### **Conclusie**

Het onderhavige plan ondervindt geen belemmeringen voor wat betreft bodemkwaliteit.

# <span id="page-61-0"></span>**7.9 Archeologie**

#### **Beleidskader**

Ter bescherming van de cultuurhistorische en archeologische waarden in Nederland dient er volgens de Erfgoedwet, sinds 1 juli 2016 van kracht, bij nieuwe ontwikkelingen te worden gekeken naar de aanwezige waarden. Samen met de nieuwe Omgevingswet maakt de Erfgoedwet een integrale bescherming van ons cultureel erfgoed mogelijk.

#### **Beleidsnota Archeologie**

De gemeenten in de Alblasserwaard-Vijfheerenlanden, waaronder de gemeente Giessenlanden hebben een regionaal archeologiebeleid geformuleerd. Dit archeologiebeleid is samengevat in drie elementen te weten: de beleidsnota, een archeologische verwachtings- en beleidsadvieskaart en een beleidsadvies, opgesteld door het adviesbureau BAAC.

De nota is gebaseerd op de uitgangspunten en principes van het Verdrag van Malta en gaat uit van behoud van het cultureel erfgoed in situ (op locatie en veiliggesteld in de bodem). Daarnaast gaat het beleid uit van het principe 'de verstoorder betaalt'. Het beleid krijgt vooral gestalte door de bescherming van archeologische waarden en verwachtingen via de Wet ruimtelijke ordening. Het bestemmingsplan vormt hierin het centrale instrument.

Bij een nieuwe ontwikkeling, waarbij het noodzakelijk is een bodem verstorende activiteit uit te voeren op een plaats waar archeologische waarden aanwezig zijn of verwacht worden, zal door de gemeente worden getoetst of aan die activiteit specifieke voorwaarden verbonden moeten worden. Dit geschiedt aan de hand van de Archeologische Monumentenzorgcyclus, die er op is gericht om kennis te verzamelen om vervolgens een afgewogen besluit te kunnen nemen over het al dan niet of onder voorwaarden toestaan van die bodemverstorende activiteit. Bij de verlening van omgevingsvergunningen kunnen dan voorschriften worden opgenomen over (bijvoorbeeld) aanpassingen van het bouwplan, archeologievriendelijk heien of het beperken van bodemingrepen.

Op de archeologische verwachtings- en beleidsadvieskaart is te zien dat:

- Het plangebied heeft een hoge verwachting dieper dan 1,5 m beneden maaiveld voor prehistorie tot middeleeuwen. Bij ingrepen groter dan of gelijk aan 250 m2 en dieper dan 150 cm is archeologisch onderzoek noodzakelijk;
- In het plangebied zijn een tweetal historische elementen gelegen (driehoek).

**Afbeelding 31: Uitsnede archeologische verwachtings- en beleidsadvieskaart**

#### **Onderzoek**

Het onderhavige plan betreft de sloop van een vrijstaande woning met een bijgebouw en tweetal voormalige bedrijfsschuren (gezamenlijk oppervlak van 345 m2 ) en de realisatie van een vrijstaande woning met bijgebouw met een gezamenlijk oppervlak van 228 m2 . Ter plaatse van het plangebied geldt dat archeologisch onderzoek noodzakelijk is bij ingrepen dieper dan 1,5 meter beneden maaiveld en groter dan 250 m2 . Voor de geplande sloopwerkzaamheden is geen sprake van een bodemingreep dieper dan 1,5 meter beneden maaiveld. Voor de nieuwe vrijstaande woning is wel sprake van een bodemingreep dieper dan 1,5 meter beneden maaiveld (kelder). De bodemingreep heeft echter een oppervlakte van slechts 116 m2 (oppervlakte souterrain). Hiermee blijft men onder de onderzoeksgrens van 250 m2 . Op basis hiervan is het uitvoeren van een archeologisch onderzoek niet noodzakelijk.

#### **Conclusie**

Het onderhavige plan ondervindt wat betreft archeologie geen belemmeringen.

# <span id="page-63-0"></span>**7.10 Molenbiotoop**

#### **Beleidskader**

Het plangebied valt binnen de molenbeschermingszone van de molen 'De Vriendschap'. In het gebied rondom deze molen is een molenbiotoop ingesteld met een straal van 400 meter vanuit het middelpunt van de molen. Het plangebied is gelegen op 165 meter van de molen 'De Vriendschap' en valt daarmee binnen de vrijwaringszone van de molen.

**Afbeelding 32: Molenbiotoop 'De Vriendschap'**

Ter bescherming van de molenbiotoop is in het vigerend bestemmingsplan 'Buitengebied Graafstroom' de gebiedsaanduiding 'vrijwaringszone – molenbiotoop 400 m' opgenomen. Ten aanzien van het realiseren van bebouwing en/of beplanting binnen deze zone gelden de volgende richtlijnen:

#### **Richtlijnen t.a.v. molens in ruimtelijke planvorming**

|          | Binnen de straal van 100 meter, gerekend vanuit het middelpunt<br>van de molen, mag geen bebouwing worden opgericht of<br>beplanting aanwezig zijn, hoger dan de onderste punt van de<br>verticaal staande wiek.                                                                                                                                                                                                                                                                                                                                                    |  |  |  |
|----------|---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|--|--|
|          | Binnen de straal van 100 tot 400 meter gerekend vanuit het<br>middelpunt van de molen, moet voor wat betreft bebouwing en<br>beplanting het volgende zijn geregeld:                                                                                                                                                                                                                                                                                                                                                                                                 |  |  |  |
| Algemeen | -<br>In het buitengebied mag de maximale hoogte niet meer<br>bedragen dan 1/100 van de afstand tussen<br>bouwwerk/beplanting en het middelpunt van de molen,<br>gerekend met de hoogtemaat van de onderste punt van<br>de verticaal staande wiek (1 op 100 regel);<br>-<br>In het stedelijk gebied mag de maximale hoogte van<br>bebouwing/beplanting niet hoger zijn dan 1/30 van de<br>afstand tussen bouwwerk/beplanting en het middelpunt<br>van de molen, gerekend met de hoogtemaat van de<br>onderste punt van de verticaal staande wiek (1 op 30<br>regel). |  |  |  |

#### **De Vriendschap, Bleskensgraaf, Zuid-Holland**

| Database nr.<br>Inventaris nr.<br>Naam<br>Bouwjaar<br>Type<br>Kenmerken<br>Functie<br>Ligging<br>Rijksdriehoek<br>Gemeente<br>Kadaster | 954<br>ZH170<br>De vriendschap<br>1890<br>Stellingmolen<br>Rode stenen molen<br>Korenmolen<br>Heulenslag 3 2971<br>VE Bleskensgraaf<br>X: 112782<br>Y: 431468<br>Molenwaard<br>Bleskensgraaf,<br>sectie D nr. 60 |  |
|----------------------------------------------------------------------------------------------------------------------------------------|------------------------------------------------------------------------------------------------------------------------------------------------------------------------------------------------------------------|--|
| Monument nr.<br>Landsch.<br>Waarde                                                                                                     | 9633<br>Zeer groot                                                                                                                                                                                               |  |

#### **Onderzoek**

Het plangebied is gelegen op 165 meter van de molen. De geplande vrijstaande woning wordt gerealiseerd op 180 meter van de molen. Het onderste punt van de verticaal staande wiek van de molen is gelegen op 6,5 meter boven NAP en 6,3 meter boven straatniveau. Dit betekent dat er voor de vrijstaande woning een maximale bouwhoogte geldt van 8,1 meter boven NAP (180 meter / 100 = 1,8 meter + 6,3 meter = 8,1 meter). In het ontwerp van de nieuwe vrijstaande woning wordt voldaan aan de maximaal toelaatbare bouwhoogte van 8,1 meter boven NAP.

#### **Afbeelding 33: Doorsnede nieuwe woning en bijgebouw**

Het geplande bijgebouw wordt gerealiseerd op 167 meter van de molen. Dit betekent dat er voor het bijgebouw een maximale bouwhoogte geldt van 7,97 meter boven NAP (167 meter / 100 = 1,67 meter + 6,3 meter= 7,97 meter). In het ontwerp van het nieuwe bijgebouw wordt voldaan aan de maximaal toelaatbare bouwhoogte van 7,97 meter boven NAP. Het nieuwe bijgebouw heeft een bouwhoogte van 3,9 meter boven NAP.

Op basis hiervan kan worden gesteld dat er geen sprake is van verdere beperking van de molen 'De Vriendschap'.

#### **Conclusie**

Het onderhavige plan heeft geen negatieve invloed op de windvang van molen 'De Vriendschap'.