# **TOELICHTING**

**bestemmingsplan 'Bennekom, Hoek Swammerdamlaan / Pasteurlaan'**

| 1. Inleiding 3                                                                    |  |
|-----------------------------------------------------------------------------------|--|
| 1.1 Aanleiding 3                                                                  |  |
| 1.2 Vigerend bestemmingsplan 4                                                    |  |
| 1.3 Ligging locatie 4                                                             |  |
| 1.4 Procedure  5                                                                  |  |
| 1.5 Leeswijzer 5                                                                  |  |
| 2. Beleidskader 6                                                                 |  |
| 2.1 Rijksbeleid  6                                                                |  |
| 2.1.1 Besluit algemene regeling ruimtelijke ordening  6                           |  |
| 2.1.2 Structuurvisie Infrastructuur en Ruimte  6                                  |  |
| 2.2 Provinciaal beleid  8                                                         |  |
| 2.3 Structuurvisie Bennekom 2030  10                                              |  |
| 2.4 Conclusie beleid  10                                                          |  |
| 3. Onderzoek en randvoorwaarden  11                                               |  |
| 3.1 Ruimtelijk / planologisch 11                                                  |  |
| 3.2 Beeldkwaliteit 11                                                             |  |
| 3.3 Landschappelijke inpassing 11                                                 |  |
| 3.4 Wonen  12                                                                     |  |
| 3.5 Openbare ruimte en groen  13                                                  |  |
| 3.6 Verkeer en parkeren 13                                                        |  |
| 3.7 Waterparagraaf 14                                                             |  |
| 3.8 Archeologie 15                                                                |  |
| 3.9 Cultuurhistorie  17                                                           |  |
| 3.10 Natuurbeschermingswetgeving  23                                              |  |
| 3.11 Milieuzonering  26                                                           |  |
|                                                                                   |  |
| 3.12 Bodem  26                                                                    |  |
| 3.13 Wet geluidhinder 27                                                          |  |
| 3.14 Luchtkwaliteit  28                                                           |  |
| 3.15 Externe Veiligheid 29                                                        |  |
| 4. Juridische aspecten 31                                                         |  |
| 4.1 Algemeen 31                                                                   |  |
| 4.2 Hoofdopzet  31                                                                |  |
| 4.3 Bestemmingsplanregels  31                                                     |  |
| 5. Uitvoerbaarheid 34                                                             |  |
| 5.1 Algemeen 34                                                                   |  |
| 5.2 Economische uitvoerbaarheid  34                                               |  |
| 5.2.1 Eigendom 34                                                                 |  |
| 5.2.2 Planschade  34                                                              |  |
| 5.2.3 Exploitatieplan en overeenkomst 34                                          |  |
| 5.2.4 Grondexploitatie 34                                                         |  |
| 5.3 Overleg en inspraak  34                                                       |  |
| 5.3.1 Overleg met omwonenden 34                                                   |  |
| 5.3.2 Overleg op grond van artikel 3.1.1 van het Besluit ruimtelijke ordening  34 |  |
| 5.3.3 Zienswijzen  35                                                             |  |
| 6. Handhaving 36                                                                  |  |
| 6.1 Algemeen 36                                                                   |  |
| 6.2 Handhavingsprocedure  36                                                      |  |

- 
- 

# **Toelichting**

als bedoeld in artikel 3.1.6 van het Besluit ruimtelijke ordening.

# <span id="page-2-0"></span>**1. Inleiding**

In dit hoofdstuk worden de aanleiding voor de bestemmingsplanherziening, het doel van het plan en de ligging van het plangebied aangegeven. Dit wordt geïllustreerd door middel van een luchtfoto (zie figuur 1), waaruit de ligging van het plangebied blijkt.

**Figuur 1: Luchtfoto plangebied (Bron: Stroomlijn, luchtfoto 2016)**

### <span id="page-2-1"></span>*1.1 Aanleiding*

Aanleiding voor dit bestemmingsplan is de realisatie van maximaal zes woningen op de hoek van de Pasteurlaan en de Swammerdamlaan in Bennekom.

#### <span id="page-3-0"></span>*1.2 Vigerend bestemmingsplan*

De binnen het plangebied gelegen gronden zijn begrepen in het bestemmingsplan Bennekom-Oost. De gemeenteraad van Ede stelde heeft dit plan op 27 september 2012 vastgesteld In het nu nog geldende bestemmingsplan hebben de betrokken gronden de bestemming 'Maatschappelijk'. Deze bestemming maakt ter plaatse onderwijs- en kinderopvanginstellingen mogelijk.

De ontwikkeling van maximaal zes woningen past niet in de bouwbepalingen van het geldende bestemmingsplan. Een wijziging van het bestemmingsplan is daarom noodzakelijk om de ontwikkeling mogelijk te maken.

#### <span id="page-3-1"></span>*1.3 Ligging locatie*

Het plangebied ligt op de hoek van de Swammerdamlaan en de Pasteurlaan in Bennekom.

**Figuur 2: Ligging van het plangebied (Bron: Google Maps)**

**Figuur 3: Ligging plangebied in Bennekom (Bron: Google Maps)**

#### <span id="page-4-0"></span>*1.4 Procedure*

Het opstellen van een bestemmingsplan valt onder de Wet ruimtelijke ordening (verder Wro) met het bijbehorende Besluit ruimtelijke ordening (verder Bro). Bij de voorbereiding van een bestemmingsplan dient op grond van artikel 3.1.1 van het Bro verplicht vooroverleg gevoerd te worden met diverse overlegpartners. Vervolgens wordt het ontwerpbestemmingsplan gepubliceerd en ter inzage gelegd. Nu is een ieder in de gelegenheid om een zienswijze in te dienen tegen het plan. Het college beoordeelt of eventuele zienswijzen ontvankelijk zijn en of zij tot aanpassingen van het plan leiden. Tenslotte stelt de gemeenteraad het bestemmingsplan definitief vast.

#### <span id="page-4-1"></span>*1.5 Leeswijzer*

In dit hoofdstuk wordt een inleiding op het plan gegeven en wordt de gekozen planmethodiek beschreven. In hoofdstuk 2 is een beschrijving van het relevante beleid opgenomen. In hoofdstuk 3 komen diverse aspecten aan de orde die een sturende of belemmerende werking kunnen hebben op functies of ontwikkelingen binnen het bestemmingsplangebied, zoals cultuurhistorie en archeologie, flora en fauna. Hoofdstuk 4 geeft de juridische regeling en hoofdstuk 5 beschrijft de economische en maatschappelijke uitvoerbaarheid. In hoofdstuk 5 worden tevens de uitkomsten van de inspraak en het vooroverleg opgenomen. Tot slot wordt in hoofdstuk 6 aandacht besteed aan het aspect handhaving van het bestemmingsplan.

# <span id="page-5-0"></span>**2. Beleidskader**

### <span id="page-5-1"></span>*2.1 Rijksbeleid*

### <span id="page-5-2"></span>*2.1.1 Besluit algemene regeling ruimtelijke ordening*

Op 30 december 2011 is het Besluit algemene regels ruimtelijke ordening (Barro) in werking getreden. Gemeenten moeten voortaan bij het vaststellen van bestemmingsplannen en andere ruimtelijke plannen rekening houden met het Barro.

In de Wet ruimtelijke ordening (Wro) is bepaald dat de rijksoverheid bij algemene maatregel van bestuur (AmvB) regels kan stellen over onder andere de inhoud van bestemmingsplannen. Met het Barro heeft de rijksoverheid van deze bevoegdheid gebruik gemaakt. Het doel van het Barro is dat een aantal projecten, die de rijksoverheid van rijksbelang vindt, dwingend worden geborgd in bestemmingsplannen of andere ruimtelijke plannen van lagere overheden. In het Barro zijn de projecten die van rijksbelang zijn met name genoemd en in de bijlagen met digitale kaartbestanden ingekaderd. Per project zijn vervolgens regels gegeven waaraan bestemmingsplannen moeten voldoen.

In het Barro zijn geen projecten beschreven die voor dit bestemmingsplan van belang zijn.

#### <span id="page-5-3"></span>*2.1.2 Structuurvisie Infrastructuur en Ruimte*

Het Rijk heeft in maart 2012 haar beleid uit de Nota Ruimte geactualiseerd door de structuurvisie Infrastructuur en Ruimte vast te stellen, met het motto 'Nederland concurrerend, bereikbaar, leefbaar & veilig'. Het Rijk streeft hiermee naar een aanpak die ruimte geeft aan regionaal maatwerk, de gebruiker voorop zet, investeringen scherp prioriteert en ruimtelijke ontwikkelingen en infrastructuur met elkaar verbindt. Een actualisatie van het ruimtelijk- en mobiliteitsbeleid is daarvoor nodig. De verschillende beleidsnota's op het gebied van ruimte en mobiliteit zijn gedateerd door nieuwe politieke accenten en veranderende omstandigheden zoals de economische crisis, klimaatverandering en toenemende regionale verschillen onder andere omdat groei, stagnatie en krimp gelijktijdig plaatsvinden. De structuurvisie Infrastructuur en Ruimte geeft een nieuw, integraal kader voor het ruimtelijk- en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties.

Het Rijk kiest voor een selectieve inzet van rijksbeleid op slechts 13 nationale belangen en laat meer over aan gemeenten en provincies.

#### Doelen

In de structuurvisie Infrastructuur en Ruimte formuleert het Rijk drie hoofddoelen om Nederland concurrerend, bereikbaar, leefbaar & veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland.
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat.
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies. Daartoe schaft het Rijk het landschapsbeleid af en beperkt het rijksregimes in het natuurdomein.

Voor een goed werkende woningmarkt blijft het Rijk de rijksdoelstellingen voor heel Nederland benoemen: de zorg voor voldoende omvang, kwaliteit en differentiatie van de woningvoorraad. De programmering van verstedelijking wordt overgelaten aan provincies en (samenwerkende) gemeenten. Samenwerkende gemeenten zorgen voor de (boven)lokale afstemming van woningbouwprogrammering, binnen de provinciale kaders, en uitvoering van de woningbouwprogramma's. Waar samenwerking tussen gemeenten uitblijft, stimuleren provincies actief dat de samenwerking alsnog tot stand komt.

Vertrouwen in medeoverheden is de basis voor het bepalen van verantwoordelijkheden,

regelgeving en rijksbetrokkenheid. Door hun regionale kennis en onderlinge samenwerkingsverbanden zijn gemeenten en provincies in staat om de opgaven integraal, doeltreffend en met kwaliteit aan te pakken. Provincies, gemeenten en waterschappen hebben voldoende instrumenten in handen om deze taken uit te voeren. De overgang naar de nieuwe rol- en taakverdeling zal het Rijk begeleiden.

De gemeente is de overheid die het dichtst bij de burger staat en zorg draagt voor een veilige en leefbare woon- en werkomgeving. In het ruimtelijk domein gaat het om de ruimtelijke ontwikkeling van stad en platteland in brede zin, waarbij onder meer belangen ten aanzien van mobiliteit, milieu, natuur, water, economie en wonen worden afgewogen.

#### Ladder voor duurzame verstedelijking

Tevens is in de Structuurvisie de 'ladder voor duurzame verstedelijking' geïntroduceerd. Ze is bedoeld als bijdrage aan een zorgvuldige afweging van belangen en een transparante besluitvorming. De ladder is per 1 oktober 2012 wettelijk verankerd in het Besluit ruimtelijke ordening. Bij iedere stedelijke ontwikkeling, zoals bedrijventerreinen, detailhandel of woningbouwlocaties, moet verantwoord worden dat deze in een actuele regionale vraag voorziet.

Op grond van artikel 3.1.6, lid 2 Bro moet de toelichting bij een bestemmingsplan, dat een nieuwe stedelijke ontwikkeling mogelijk maakt, voldoen aan de volgende voorwaarden:

- Er wordt beschreven dat de voorgenomen stedelijke ontwikkeling voorziet in een actuele regionale behoefte;
- indien uit de beschrijving blijkt dat er sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins, en;
- indien uit de beschrijving blijkt dat de stedelijke ontwikkeling niet binnen het bestaand stedelijk gebied van de betreffende regio kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld.

Op basis van de Woonvisie Ede 2030 en de regionale KWP-afspraken moet worden vastgesteld dat sprake is van een actuele behoefte voor extra woningbouw in de gemeente Ede. Het onderhavige project maakt onderdeel uit van het gemeentelijk woningbouwprogramma (vastgelegd in diverse gemeentelijke beleids- en visiedocumenten zoals Nota Woningbouwprogrammering 2011, Woonvisie 2012 en de Woonvisie Ede 2030) ter grootte van 6.000 woningen in de periode 2015 – 2030 (400 woningen gemiddeld per jaar). Het woningbouwprogramma in z'n totaliteit is minimaal (kwantitatief) nodig om de verwachte bevolkings- en huishoudensgroei op te vangen tot 2030. Het gemeentelijk woningbouwprogramma past bij de regionale kwantitatieve afspraken die gemaakt zijn in Regio Food Valley-verband (Gelders deel), het zogenaamde Kwalitatief WoningProgramma (herijking 2015). De KWP-afspraken zijn gebaseerd op de meest recente provinciale bevolkings-prognoses. Het KWP heeft een kortere scope dan de Woonvisie (2025 versus 2030). Om die reden is voor Ede een aantal van 4.000 woningen opgenomen voor het tijdvak 2015 – 2025 (400 woningen/jaar).

De locatie is binnenstedelijk gelegen. Het betreft een binnenstedelijke herstructureringslocatie. Het voorliggende bestemmingsplan voldoet daarmee aan het bepaalde in artikel 3.1.6, lid 2 Bro.

#### <span id="page-7-0"></span>*2.2 Provinciaal beleid*

#### **Omgevingsvisie Gelderland**

De sturing en beoordeling van plannen wordt in de Omgevingsvisie Gelderland hoofdzakelijk gebaseerd op de Gelderse ladder voor duurzaam ruimtegebruik en het woningbouwprogramma. Om zorg te dragen voor een goede ruimtelijke ordening en omgevingsbeleid hanteert de provincie een zogenaamde duurzaamheidsladder, een processchema dat alle mogelijke ruimtelijke ontwikkelingen of initiatieven voor stedelijke functies, via beleidskaders begeleidt naar een optimale locatiekeuze. Nadrukkelijk wil de provincie de ladder inzetten voor het 'goede gesprek' over ruimtelijke ontwikkelingen of initiatieven. In de Gelderse ladder voor duurzaam ruimtegebruik is de Rijksladder voor duurzame verstedelijking (opgenomen in artikel 3.1.6, lid 2 Besluit ruimtelijke ordening) geïncorporeerd.

Doelen van de Gelderse ladder zijn:

- Begeleiden van de bundeling van de verstedelijking in Gelderland en op gepaste wijze ruimte geven aan spreiding van stedelijke functies in landelijk gebied. De provincie faciliteert het actuele veranderingsproces van nieuwbouw naar beheer en vernieuwing stedelijk gebied.
- Voorkomen van nieuwe ontwikkelingen ten koste gaan van bestaand stedelijk gebied.
- Bevorderen van vraaggerichte programmering waarbij de behoefte aan de betreffende stedelijke functie centraal staat en aangetoond moet worden.
- Stimuleren van overtuigende motivering in en transparante besluitvorming over ruimtelijke plannen.

Uitgangspunten voor de Gelderse ladder:

- Bij verstedelijking in eerste instantie de focus leggen op de bestaande voorraad aan gebouwen (denk aan hergebruik en transformatie) en in tweede instantie aan beschikbare gronden (denk aan nieuwbouw). Eerst in stedelijk gebied dan in landelijk gebied.
- Het stedelijk gebied niet bij voorbaat volbouwen. Het gaat om het maken van een zorgvuldige afweging, waarbij stedenbouw, wateropvang, klimaatadaptatie en leefomgevingskwaliteiten redenen kunnen zijn om 'open' plekken in het stedelijk weefsel te handhaven en te versterken.
- Aandacht voor stads- en dorpsrandzones door introductie van het al dan niet grenzen aan bestaand stedelijk gebied.
- In zijn algemeenheid geeft grondeigendom alleen geen recht om te mogen bouwen.

Randvoorwaarden bij locatiekeuze:

- Behoefte stedelijke functie aantonen in relatie tot de bestaande of te herstructureren voorraad.
- Meer aandacht voor passende ontsluiting en betere benutting van multimodale knooppunten.
- Meewegen van gebiedskwaliteiten en omgevingscondities op gebied van milieu, gezondheid en veiligheid.
- Rekening houden met het generieke beleid voor de betreffende functie en de daarbij behorende gebiedscategorieën.

De Gelderse ladder omvat zes stappen om tot een zorgvuldige afweging van locatiekeuzes voor stedelijke functies in stedelijk én in landelijk gebied te komen. De Gelderse ladder is een verbijzondering van de rijksladder voor duurzame verstedelijking en is verankerd in de omgevingsverordening.

In de Omgevingsvisie is de Gelderse ladder voor duurzaam ruimtegebruik als volgt opgebouwd.:

- a. Er wordt beschreven dat de voorgenomen stedelijke ontwikkeling voorziet in een actuele behoefte;
- b. Indien uit de beschrijving, bedoeld in onderdeel a blijkt dat sprake is van een actuele behoefte, wordt beschreven in hoeverre in de behoefte binnen het bestaand stedelijk

gebied van de betreffende regio kan worden voorzien door benutting van beschikbare gebouwen door herstructurering, transformatie of anderszins;

- c. Indien uit de beschrijving, bedoeld in onderdeel b, blijkt dat de stedelijke ontwikkeling niet door middel van benutting van beschikbare gebouwen kan plaatsvinden, wordt beschreven in hoeverre in de behoefte binnen het bestaand stedelijk gebied van de betreffende regio kan worden voorzien door nieuwbouw op beschikbare gronden;
- d. Indien uit de beschrijving, bedoeld in onderdeel c, blijkt dat de stedelijke ontwikkeling niet binnen het bestaand stedelijk gebied van de desbetreffende regio kan plaatsvinden, wordt beschreven in hoeverre in de behoefte kan worden voorzien door benutting van bestaande bebouwing in het landelijk gebied door hergebruik, herstructurering, transformatie of anderszins, die gebruikmakend van verschillende middelen van vervoer, passend ontsloten zijn of als zodanig worden ontwikkeld;
- e. Indien uit de beschrijving, bedoeld in onderdeel d, blijkt dat de stedelijke ontwikkeling niet middels benutting van bestaande bebouwing in het buitengebied van de desbetreffende regio kan plaatsvinden, wordt beschreven in hoeverre kan worden voorzien in de behoefte op locaties aansluit end op het bestaand stedelijk gebied die, gebruikmakend van verschillende middelen van vervoer, passend ontsloten zijn of als zodanig worden ontwikkeld;
- f. Indien uit de beschrijving, bedoeld in onderdeel e, blijkt dat de stedelijke ontwikkeling niet aansluitend op het bestaand stedelijk gebied van de desbetreffende regio kan plaatsvinden, wordt beschreven in hoeverre kan worden voorzien in de behoefte op locaties die niet aansluiten op het bestaand stedelijk gebied, gebruikmakend van verschillende middelen van vervoer, passend ontsloten zijn of als zodanig worden ontwikkeld.

Belangrijk is dat de toepassing van de Gelderse ladder niet 'mechanisch' gaat werken. Dat betekent dat de ladder niet als een strak keurslijf moet gaan dienen maar als een richtinggevend instrument. Het is een instrument voor het goede gesprek, zo vroeg mogelijk in het plantraject.

Voor de onderbouwing van de behoeftevraag wordt verwezen naar paragraaf 2.1.2. waar de Rijksladder van duurzame verstedelijking is beschreven. Voor de Gelderse ladder wordt vastgesteld dat de kern Ede niet beschikt over bestaande bebouwing c.q. gronden binnen stedelijk gebied waar de behoeftevraag opgevangen kan worden. De behoeftevraag kan evenmin worden opgevangen in bestaande bebouwing in het landelijk gebied. Bij de locatiekeuze is rekening gehouden met de meest wenselijke aansluiting op het bestaande stedelijke gebied met goede ontsluitingsmogelijkheden. Het bestemmingsplan is dan ook in overeenstemming met de uitgangspunten uit de provinciale Omgevingsvisie.

#### **Omgevingsverordening Gelderland**

Met de verordening stellen Provinciale Staten regels over de inhoud, toelichting of onderbouwing van bestemmingsplannen. Deze regels kunnen betrekking hebben op het hele provinciale grondgebied, delen of gebiedsgerichte thema's. Gemeenten moeten binnen een bepaalde termijn hun bestemmingsplan afstemmen op de in de verordening opgenomen regels.

De Omgevingsverordening Gelderland is gelijktijdig met de Omgevingsvisie in werking getreden. De regels in de Omgevingsverordening zijn gebaseerd op de provinciale Omgevingsvisie. In de verordening is bepaald dat nieuwe woningbouwlocaties dienen te passen binnen de daarvoor opgestelde Woonprogramma's. Uit de volgende alinea blijkt dat hieraan wordt voldaan. Het bestemmingsplan is in overeenstemming met de provinciale Omgevingsverordening.

#### **Provinciale afspraken (KWP3) en herijking kwantitatieve afspraken 2015**

De provincie Gelderland maakt met haar regio's afspraken over het woningbouwprogramma. In 2012 hebben de Gelderse gemeenten van de Regio Food Valley afspraken gemaakt over de verdeling van het woningbouwprogramma met de provincie Gelderland in het kader van het Kwalitatief WoonProgramma 2010 – 2019 (KWP3). In 2014 heeft de provincie Gelderland nieuwe bevolkingsprognoses opgesteld (Gelderse prognose 2014). Deze prognose is uitgangspunt bij het nieuwe voorstel voor de kwantitatieve verdeling van de Gelderse FoodValley-gemeenten.

De regionale afspraken zijn gebaseerd op de Gelderse prognose 2014. Het aantal woningen voor de Gelderse gemeenten bedraagt 11.500 voor de periode 2015-2025 en ca. 14.500 voor de gehele regio FoodValley.

Op basis van de bevolkingsprognose is eind 2015 de volgende binnenregionale verdeling voor de Gelderse gemeenten vastgesteld (2015-2025):

| Gemeenten    |        |
|--------------|--------|
| Ede          | 4.000  |
| Barneveld    | 3.500  |
| Nijkerk      | 2.000  |
| Wageningen   | 1.600  |
| Scherpenzeel | 500    |
| TOTAAL       | 11.600 |

Op basis van monitoring wordt periodiek bepaald of de aantallen nog reëel zijn. De 4.000 woningen voor Ede vallen binnen het totale woningbouwprogramma van de gemeente Ede ter grootte van circa 6.000 woningen (2015 tot 2030, 400 woningen gemiddeld per jaar (stad en dorpen)). Het project Robert Kochlaan/Swammerdamlaan is onderdeel van dit woningbouwprogramma. Het totale woningbouwprogramma voorziet in de opvang van de groei van de bevolking van de gemeente Ede en de groei van het aantal huishoudens tot 2030.

#### <span id="page-9-0"></span>*2.3 Structuurvisie Bennekom 2030*

Het gemeentelijk beleid voor de ontwikkeling van de Robert Kochlaan is omschreven in de 'Structuurvisie Bennekom 2030' die is vastgesteld door de gemeenteraad op 6 juli 2017. Voor deze locatie is de ambitie allereerst de dorpse, ruimtelijke karakteristiek te behouden of versterken (ambitie 7). Binnen dit terughoudende nieuwbouwbeleid voor Bennekom-Oost is de Robert Kochlaan/Swammerdamlaan specifiek aangewezen als transformatielocatie tot 2030 (ambitie 9). Het is één van de incidentele locaties in de kern waar ontwikkelingen mogelijk worden gemaakt om het voorzieningenaanbod en de leefbaarheid in Bennekom te versterken. Dit biedt de mogelijkheid om het terrein, nu dit niet langer duurzaam te gebruiken is, te transformeren ten behoeve van een menging van woonmilieus en een variatie aan woningtypen voor verschillende inkomensklassen. Dit vraagt om maatwerk, waarbij de nadruk ligt op woningen in het goedkopere huur- en koopsegment. De voorkeur gaat uit naar grondgebonden woningen om zo starters een kans te geven om zich in Bennekom te vestigen. Daarnaast vragen de vergrijzing en ontwikkelingen in de zorgsector om specifieke woonzorgconcepten.

Met zijn differentiatie van woningtypes sluit de voorgenomen ontwikkeling goed aan bij dit streven.

Om te anticiperen op klimaatveranderingen (waaronder toenemende regenwateroverlast en zomerse hitte) en om het groene karakter van Bennekom te verstevigen zet de Structuurvisie ter plaatse van het plangebied in op het stimuleren van burgerinitiatief tot vergroening, natuurinclusief ontwerp van tuinen en adoptie van buurtgroen (ambitie 15). Hiermee worden de negatieve effecten van verstening (en nieuwe verharding), zoals de afname van biodiversiteit, tegen gegaan en de luchtkwaliteit verbeterd. In de voorgenomen ontwikkeling wordt een ruime groene setting voorzien, met aandacht voor bestaand groen, die bijdraagt aan deze ambitie.

#### <span id="page-9-1"></span>*2.4 Conclusie beleid*

Geconcludeerd kan worden dat de voorgenomen ontwikkeling past binnen het bovengenoemde rijks- en provinciaal beleid.

# <span id="page-10-0"></span>**3. Onderzoek en randvoorwaarden**

#### <span id="page-10-1"></span>*3.1 Ruimtelijk / planologisch*

#### **Algemeen**

Deze locatie van de voormalige Vossenveld MAVO wordt herontwikkeld tot locatie voor wonen. Hier wordt na de herontwikkeling het bestaande bouwblok met vrijstaande en geschakelde woonbebouwing afgemaakt

#### **Karakter en kwaliteiten van de plek**

De locatie aan de Pasteurlaan Swammerdamlaan werd omzoomd door een haag en groen. De locatie heeft nog enkele grote bomen, deze zijn helaas niet meer van duurzame te handhaven kwaliteit. Volgroeid groen draagt hier bij aan de beeldkwaliteit.

De aangrenzende bebouwing is vrijstaande of geschakelde woonbebouwing in metselwerk van twee lagen met een pannendak.

#### **Stedenbouwkundige inpassing**

De nieuwe bebouwing moet passen in de omgeving; de omgeving valt binnen het kader' dorpse uitbreidingen' van het welstandsbeleid. De locatie ligt aan een met groen begeleide langzaam verkeerroute langs de Pasteurlaan.

In Bennekom Oost, waar de locatie ligt, wordt de beeldkwaliteit mede bepaald door bomen op particulier terrein.

#### <span id="page-10-2"></span>*3.2 Beeldkwaliteit*

#### *Kaders en randvoorwaarden voor herontwikkeling*

De tweezijdige oriëntatie op zowel Pasteurlaan als Swammerdamlaan is hier aan de orde, waarbij de Pasteurlaan als belangrijke verbinding prevaleert. Voor de nieuwe bebouwing is het afmaken van het bestaande bouwblok met vrijstaande woningen en 2^1 kappers aan de orde. De bebouwing is op de straat georiënteerd, waarbij voor de hoekkavel geldt, dat deze representatieve gevels heeft naar zowel de Kochlaan als de Swammerdamlaan. Garages en bijgebouwen liggen niet hier op de hoek en voorts minimaal 2 meter achter de rooilijn op de kavel.

De nieuwbouw wordt uit natuurlijke materialen (gebakken steen, dakpannen, hout, riet, stucwerk) opgetrokken.

De bebouwing bestaat uit maximaal twee lagen met een kap. Bijgebouwen en garages zijn terug liggend op de kavel geplaatst.

De woonbebouwing wordt gekarakteriseerd als losse bebouwing waarbij een tussenruimte van tenminste 4 meter tussen de hoofdgebouwen bestaat.

Bij de uitgifte van de kavels zullen de stedenbouwkundige en landschappelijke kaders in kavelpaspoorten worden meegegeven.

#### <span id="page-10-3"></span>*3.3 Landschappelijke inpassing*

#### *Erfgrenzen en groene inrichting terrein*

De woningbouwkavels krijgen een haag als erfafscheiding naar de openbare weg.

Het plan omvat onder andere de landschappelijke inpassing van het perceel. Het perceel wordt ingepast volgens de landschappelijke inpassingstekening van 4 oktober 2017. De ligging en vorm zijn nu zodanig, dat sprake is van een door een haag omzoomde kavelopzet. De nieuwe bebouwing richt zich op de straat. De bestaande bomen die op de locatie staan worden vervangen door nieuwe aanplant. Hiertoe wordt met de nieuwe eigenaren een boomcompensatieregeling getroffen, om de aanplant van nieuw groen te stimuleren. De locatie van de bomen op de percelen is indicatief weergegeven.

De landschappelijke inpassing voor het perceel zal in een voorwaardelijke verplichting in de regels worden vastgelegd. Hieronder is de landschappelijke inrichting weergegeven.

**Figuur 4: Landschappelijke inpassing**

#### <span id="page-11-0"></span>*3.4 Wonen*

#### **Kwalitatief Woonprogramma Gelderland en herijking kwantitatieve afspraken/ 'Werken aan extra woonkwaliteit in regio Food Valley' (vast te stellen eind 2017)**

De provincie Gelderland maakt met haar regio's (kwantitatieve en kwalitatieve) afspraken over het woningbouwprogramma. In 2012 hebben de Gelderse gemeenten van de Regio FoodValley afspraken gemaakt over de verdeling van het woningbouwprogramma met de provincie Gelderland in het kader van het Kwalitatief WoonProgramma 2010 – 2019 (KWP3). In 2014 heeft de provincie Gelderland een bevolkingsprognose opgesteld (Gelderse prognose 2014) dat als uitgangspunt is gebruikt voor het voorstel voor de kwantitatieve verdeling van de Gelderse FoodValley-gemeenten voor de periode 2015-2025. Het aantal woningen voor de Gelderse gemeenten bedroeg hierbij 11.500 en circa 14.500 voor de gehele regio FoodValley. Voor Ede is toen een aantal van 4.000 woningen opgenomen. Afspraak destijds was dat frequent zou worden gemonitord.

Inmiddels zijn eind 2016/medio 2017 nieuwe prognoses beschikbaar gekomen die -samen met een inschatting van marktkansen en feitelijke realisaties in de afgelopen jaren- leiden tot positieve aanpassing van de kwantitatieve afspraken van 2015. Voorzien wordt voor de periode 2018-2027 voor de gemeente Ede een bandbreedte van circa 4.500 - 5.500 woningen exclusief extra overloop vanuit de Utrechtse regio. Ede beschikt in 2017 over een woningbouwprogramma (zoals opgenomen in ondermeer het Integraal Portefeuillemanagement Woningbouw (IPW)) in de ordegrootte van de bovenkant van deze bandbreedte. Het project Robert Kochlaan/Swammerdamlaan in Bennekom is onderdeel van dit woningbouwprogramma. Als vervolg op de kwantitatieve afspraken maakt de gehele Regio Food Valley aanvullende kwalitatieve afspraken (in relatie tot de toepassing van de Ladder voor Duurzame Verstedelijking). Dit is vastgelegd in de notitie 'Werken aan extra woonkwaliteit in regio Food Valley' (besluitvorming voorzien eind 2017).

#### **Woonvisie Ede 2030**

In december 2015 is de Woonvisie Ede 2030 vastgesteld. De Woonvisie benoemt de ambities voor het wonen in de gemeente Ede tot 2030. De ambities zijn uitgewerkt in een achttal sporen. Uitgangspunt is het minimaal realiseren van het woningbouwprogramma dat past bij de groeiprognoses in bevolking en huishoudens.

De Woonvisie benoemt de volgende sporen:

- 1. Groeien met Kwaliteit
- 2. Balans bestaand nieuwbouwprogramma en nieuwe binnenstedelijke en -dorpse locaties
- 3. Betaalbare woningvoorraad
- 4. Gevarieerde opbouw wijken en dorpen
- 5. Duurzame en levensloopbestendige woningvoorraad
- 6. Wonen met een hoog voorzieningenniveau
- 7. Wonen in het groen
- 8. Wonen in Food Valley

Het project Robert Kochlaan/Swammerdamlaan Bennekom is opgenomen in het gemeentelijk woningbouwprogramma (woningen die vallen binnen de bestemming 'wonen'). Hiermee past het in spoor 1 van de Woonvisie dat aangeeft dat het van belang is dat minimaal het benoemde woningprogramma uitgevoerd wordt. Het woningbouwprogramma maakt op haar beurt weer onderdeel uit van de provinciale KWP-afspraken en de herijkte afspraken die naar verwachting eind 2017 worden vastgesteld én het Integraal Portefeuillemanagement Woningbouw (IPW). Het project Swammerdamlaan scoort daarnaast op spoor 4 (variatie in woningen in de wijk; sociale huurappartementen, duurdere koopwoningen en woon-zorgappartementen), spoor 6 (nabijheid van Baron van Wassenaerpark met diverse voorzieningen voor hulpbehoevende doelgroepen) en spoor 7 (wonen in nabijheid van de Veluwe). Het plan draagt daarmee in hoge mate bij aan het realiseren van zowel de kwantitatieve als kwalitatieve ambities van de Woonvisie Ede 2030.

#### <span id="page-12-0"></span>*3.5 Openbare ruimte en groen*

#### **Beleid**

In 2013 is het bomenbeleidsplan vastgesteld. Uitgangspunt is van het bomenbeleidsplan is de focus te leggen op de "belangrijke bomen". Vanuit het bomenbeleidsplan zijn de regels voor het kappen van bomen aangepast en zijn de groenstructuren voor de kernen van de gemeente vastgesteld. De kaarten opgesteld in de Visie Openbare Ruimte vormen hiervoor de basis. Op de groenstructuurkaarten zijn de gebieden vastgelegd waarop zich de hoofdgroen- en wijkgroenstructuren bevinden en zijn de gebieden vastgelegd met belangrijk particulier groen. Dit zijn de gebieden waar het groene karakter gehandhaafd dient te worden.

#### **Situatie**

De te ontwikkelen locaties aan de Robert Kochlaan en de Swammerdamlaan liggen op de groenstructuurkaart buiten het gebied van de hoofdgroen- en wijkgroenstructuur, maar binnen het gebied van waardevol particulier groen. Dit betekend dat we zorgvuldig omgaan met de groene elementen binnen het gebied, zoals onder andere bomen en bosjes. Met de groene elementen binnen het plangebied dient dan ook zorgvuldig te worden omgegaan en dienen deze te worden ingepast.

Binnen het plangebied bevinden zich geen bomen met de waarde monumentaal of waardevol. Het groene karakter van de omgeving is wel belangrijk doordat het op de groenstructuurkaart is aangegeven als waardevol particulier groen.

#### **Conclusie**

De te ontwikkelen locatie bevindt zich op de groenstructuurkaart binnen het gebied waardevol en particulier groen. Dit betekend dat het groene karakter van het gebied gehandhaafd dient te worden en dat er zorgvuldig met bomen en groen moet worden omgegaan. Bomen en groen dat moet wijken door de ontwikkeling dient gecompenseerd te worden binnen de te ontwikkelen locatie.

De bomen aan de Pasteurlaan staan in de wijkgroenstructuur. De groenstuctuur van de Pasteurlaan dient derhalve in stand te worden gehouden.

#### <span id="page-12-1"></span>*3.6 Verkeer en parkeren*

#### **Algemeen**

Uitgangspunt voor nieuwe ontwikkelingen zijn de door de raad vastgestelde nota's 'Gemeentelijk Verkeers en Vervoers Plan' (GVVP), 'Fietsplan gemeente Ede' en nota 'Parkeernormering gemeente Ede'. Daarnaast wordt gekeken naar de verkeersgeneratie voor de toekomstige situatie.

#### **Situatie plangebied**

#### *Parkeren*

Voorliggend plan voorziet in de toevoeging van 6 (half)vrijstaande woningen. Als uitgangspunt voor de berekening van het aantal benodigde parkeerplaatsen wordt rekening gehouden met de verschillen in woninggrootte en -type in het gebied "Bennekom". Het nu voorliggende plan voldoet aan de nota parkeernormering.

#### *Ontsluiting en intensiteiten*

Het plangebied wordt via bestaande wegen, Pasteurlaan en Swammerdamlaan, ontsloten. De verkeersgeneratie voor onderhavig plan is circa 45 voertuigenbewegingen per dag. De omliggende wegen hebben voldoende capaciteit om deze extra voertuigbewegingen te verwerken. Daarnaast wordt benadrukt dat de voormalige school voor voortgezet onderwijs in het gebied, tevens verkeer genereerde. Het aantal extra voertuigbewegingen in de nieuwe situatie ten opzichte van de oude situatie zal daardoor beperkt zijn.

#### **Conclusie**

Het plan zorgt voor een beperkte toename in verkeer- en parkeerdruk in de omgeving maar vormt geen belemmering voor de haalbaarheid van voorliggend plan.

#### <span id="page-13-0"></span>*3.7 Waterparagraaf*

#### **Algemeen**

*Waterwet (Ww)*

Op grond van de artikelen 3.5 en 3.6 van de Waterwet dragen de gemeenteraad en het college van B&W zorg voor:

- 1. De inzameling van het afvloeiende hemelwater (art. 3.5, lid 1).
- 2. Verwerking van het ingezamelde hemelwater (art. 3.5, lid 2).
- 3. Het treffen van maatregelen voor het openbaar gemeentelijk gebied ter voorkoming van structureel nadelige gevolgen van de grondwaterstand (art. 3.6, lid 1).

Op grond van artikel 10.33 Wet milieubeheer hebben Gemeenten de zorgplicht ten aanzien van de inzameling en het transport van stedelijk afvalwater, dat vrijkomt bij de binnen het grondgebied van de gemeente gelegen percelen.

Het gemeentelijke beleid qua water staat beschreven in het Waterplan 2013-2017. Dit plan is een gezamenlijk product van Gemeente Ede en Waterschap Vallei & Eem (thans Vallei & Veluwe). De belangrijkste uitgangspunten voor de omgang met water, die in het Waterplan worden beschreven zijn:

- De trits 'vasthouden, bergen en dan pas afvoeren van regenwater';
- scheiden van vuil en schoon water;
- vergroten van de kwaliteit van de leefomgeving.

#### *Hemelwaterbeleid*

In het Bouwbesluit 2012 is in artikel 6.18 aangegeven dat de perceeleigenaar de eerste verantwoordelijkheid heeft voor de opvang van hemelwater. De gemeente heeft hier eisen aan gesteld in het hemelwaterbeleid. In het hemelwaterbeleid "*In de weer met neerslag*" d.d. 6 maart 2007 zijn de doelstellingen ten aanzien van hemelwater uit het waterplan operationeel uitgewerkt. Afkoppeling van daken gebeurt bij voorkeur via zichtbare afvoer en infiltratie en wel om de volgende reden:

- Foutieve afkoppeling zichtbaar (voorkoming bodemvervuiling);
- bewustwording burger;
- verbeteren kwaliteit leefomgeving.

#### *Grondwatervisie*

De grondwatervisie is ook een operationele uitwerking van het waterplan van Ede. De grondwaterstand kan van nature langs de Veluweflank enorm fluctueren. Bovendien verwacht de provincie Gelderland in deze zogenaamde 'grondwaterfluctuatiezone' in de toekomst ten gevolge van klimaatverandering een extra stijging van de grondwaterstand.

Met de grondwatervisie streeft de gemeente Ede naar balans in haar stedelijke grondwatersystemen, waarbij enerzijds grondwateroverlast wordt voorkomen en anderzijds wordt gezorgd dat zo min mogelijk grondwater van hoge kwaliteit wordt afgevoerd.

#### **Situatie plangebied**

Het bestemmingsplan betreft alleen particuliere grond. In de omringende openbare ruimte ligt op dit moment een gemengd rioolstelsel. De gemeente gaat in 2018/2019 het verhard oppervlak van de openbare ruimte afkoppelen van het gemengde rioolstelsel in het kader van het Gemeentelijk Afkoppelplan Bennekom Oost. Het regenwater dat afstroomt over het verharde oppervlak zal ter plaatse geïnfiltreerd worden in de bodem.

Het plangebied ligt niet in een beschermingszone voor riooltransportleidingen, waterbergingsgebieden, waterkeringen of leggerwatergangen van het waterschap. Het plangebied ligt ook niet binnen een drinkwaterbeschermingsgebied of de grondwaterfluctuatiezone.

#### *Vuilwater*

Het huishoudelijk afvalwater van de nieuwe woningen en zorgappartementen wordt afgevoerd naar het bestaande gemengde rioolstelsel in de Swammerdamlaan, Pasteurlaan en Robbert Kochlaan. Hiervoor dienen nieuwe huisaansluitingen te worden gerealiseerd, waaraan kosten zijn verbonden.

#### *Hemelwater*

In het gebied heerst een grondwaterstand die het mogelijk maakt om hemelwater in de bodem te infiltreren. Binnen het deelgebied Swammerdamlaan wordt het regenwater van het dakvlak en de bestrating binnen een kavel op eigen terrein geïnfiltreerd in de bodem met een berging van 20 mm. Binnen het deelgebied Robbert Kochlaan wordt het regenwater van het dakvlak en de bestratingen op eigen terrein (onder andere het binnenterrein met parkeerplaatsen) geïnfiltreerd in de bodem met een berging van 40 mm.

Er mag geen koppeling komen tussen particuliere infiltratiesystemen en het gemeentelijk rioolsysteem. Het overtollige regenwater mag bovengronds op de perceelgrens worden aangeboden, vanwaar het kan afstromen naar de openbare ruimte.

Het gebruik van uitlogende materialen zoals lood, koper en zink is niet toegestaan. Het ontwerp voor het hemelwatersysteem dient nader gedetailleerd te worden in het kader van de bouwaanvraag.

#### *Hoogten*

Het vloerpeil van de woningen ligt minimaal 25 cm hoger dan de goothoogte van de weg, om te voorkomen dat bij water-op-straat situaties wateroverlast in de woningen ontstaat.

#### <span id="page-14-0"></span>*3.8 Archeologie*

#### **Algemeen**

In 2012 is de nota 'Archeologie in Evenwicht, Archeologienota gemeente Ede 2012-2015' door de gemeenteraad vastgesteld. De nota stoelt op de Wet op de archeologische monumentenzorg (2007), een wetswijziging van de Monumentenwet. Met deze wetswijziging heeft de zorg voor het archeologisch erfgoed een prominentere plaats gekregen in het proces van de ruimtelijke planvorming. Gemeenten zijn wettelijk verplicht bij vaststelling van een bestemmingsplan en bij het bestemmen van de in dat plan begrepen grond rekening te houden met zowel de bekende als de te verwachten archeologische waarden.

Op een aantal punten biedt de wet de gemeente ruimte om archeologieregels op eigen wijze in te vullen. Met de archeologienota is deze ruimte benut en is gemotiveerd hoe in Edese bestemmingsplannen met archeologie wordt omgegaan. In de nota is onder andere een aantal vrijstellingen voor archeologisch onderzoek opgenomen en is een verruiming (versoepeling) van de in de wet vastgelegde ondergrenzen doorgevoerd. De nota vormt de basis voor de archeologische regeling in dit bestemmingsplan.

Bij het vaststellen van de archeologische waarden in het onderhavige bestemmingsplangebied is gebruikt gemaakt van de Cultuurhistorische Waardenkaart Ede1 , de resultaten van een archeologische begeleiding en verkennend booronderzoek2 en een waarderend proefsleuvenonderzoek.3

**Figuur 5: Het plangebied Swammerdamlaan (binnen de groene cirkel) op de Cultuurhistorische Waardenkaart.**

#### **Situatie plangebied**

Volgens de Cultuurhistorische Waardenkaart heeft het plangebied een hoge kans op de aanwezigheid van archeologische resten (figuur 4). Deze verwachting wordt bevestigd door de diverse archeologische vondsten in de omgeving van het plangebied, onder andere tijdens grootschalige opgravingen op het terrein van het voormalige streekziekenhuis, gelegen op korte afstand ten noorden van het onderhavige plangebied. Om uit te sluiten of in het bestemmingsplan belangrijke archeologische resten aanwezig zijn, is door een gekwalificeerd archeologisch onderzoeksbureau in eerste instantie een archeologisch bureauonderzoek en een inventariserend veldonderzoek in de vorm van verkennende boringen uitgevoerd. Daarnaast is tijdens de sloop van opstallen in 2012 toezicht gehouden door een archeoloog. Tijdens het booronderzoek zijn meerdere fragmenten aardewerk uit de periode Late Bronstijd - Late Middeleeuwen aangetroffen, waarmee de aanwezigheid van een archeologische vindplaats binnen het plangebied kon worden vastgesteld.

Om vast te stellen of het gaat om een behoudenswaardige archeologische resten, is vervolgens een proefsleuvenonderzoek uitgevoerd. Tijdens dit onderzoek zijn zowel sporen als vondsten aangetroffen. Uit de analyse van het vondstmateriaal is gebleken dat het plangebied in twee

<sup>1</sup>1 Keunen, L.J., L.M.P. van Meijel, J. *Neefjes, N.*W. Willemse, T. Bouma, S. van der Veen & J.A. Wijnen, 2013: Cultuurhistorische Waardenkaart Ede; een interdisciplinaire studie naar het aardkundig, archeologisch, historisch-geografisch, historisch-bouwkundig en -stedenbouwkundig erfgoed in de gemeente Ede, RAAP-rapport 2500, Weesp.

<sup>2</sup> Ringenier, H., 2013. Plangebied Swammerdamlaan 2a te Bennekom, gemeente Ede; archeologisch vooronderzoek: een archeologische begelding en verkennend booronderzoek.

<sup>3</sup> Kampen, J.C.G. van, 2017. Archeologisch onderzoek door middel van proefsleuven aan de Robert Kochlaan en de Swammerdamstraat te Bennekom, gemeente Ede.

verschillende perioden bewoond is geweest: in zowel de late prehistorie als in de vroege middeleeuwen. De sporen uit de late prehistorie sluiten aan op de eerder onderzochte nederzetting van Bennekom-Streekziekenhuis. Onderzoek van deze sporen kan belangrijke aanvullende informatie opleveren. Sporen uit de vroege middeleeuwen worden slechts weinig aangetroffen in Bennekom, waarmee onderzoek eveneens een belangrijke bijdrage kan leveren aan de lokale geschiedenis. Er wordt dan ook geconcludeerd dat het gaat om een behoudenswaardige vindplaats. Deze conclusie wordt onderschreven.

#### **Conclusie**

Het archeologisch onderzoek heeft aangetoond dat in het plangebied een behoudenswaardige archeologische vindplaats aanwezig is. De in het plangebied aanwezige archeologische waarden dienen te worden beschermd met behulp van een dubbelbestemming 'Waarde-Archeologie' met daaraan gekoppeld een vergunningstelsel. Beoogde ontwikkelingen groter dan 0 m² en dieper dan 0 cm beneden maaiveld kunnen alleen doorgang vinden onder de voorwaarde van aanvullend archeologisch onderzoek. Dit archeologisch onderzoek dient te voldoen aan de richtlijnen in de Kwaliteitsnorm Nederlandse Archeologie en aan door burgemeester en wethouders van de gemeente Ede gestelde voorwaarden.

Aanvullend archeologisch onderzoek is niet noodzakelijk wanneer op basis van archeologisch onderzoek, of naar het oordeel van een archeologisch deskundige namens de gemeente, is aangetoond dat archeologische resten niet onevenredig worden of kunnen worden geschaad. Dit geldt bijvoorbeeld indien aantoonbare technische maatregelen worden getroffen waardoor de archeologische resten in de bodem (*in-situ*) kunnen worden behouden.

De meldingsplicht bij Onze minister, namens deze de Rijksdienst voor het Cultureel Erfgoed, van een zaak die in het plangebied wordt aangetroffen en waarvan redelijkerwijs kan worden vermoed dat het een archeologische vondst betreft, blijft van kracht (artikel 5.10, lid 1 Erfgoedwet 2016).

#### <span id="page-16-0"></span>*3.9 Cultuurhistorie*

#### **Rijksbeleid**

#### *Structuurvisie Infrastructuur en Ruimte (2012)*

In deze visie schetst het rijk haar ambities voor Nederland in 2040. Het kiest voor een selectievere inzet van rijksbeleid op 13 nationale belangen. Buiten deze nationale belangen hebben decentrale overheden beleidsvrijheid. Als 1 van de 13 nationale belangen is door het rijk benoemd 'ruimte voor behoud en versterking van (inter)nationale unieke cultuurhistorische en natuurlijke kwaliteiten'. Het Rijk streeft hiermee naar een aanpak die ruimte geeft aan regionaal maatwerk, de gebruiker voorop zet, investeringen scherp prioriteert en ruimtelijke ontwikkelingen en infrastructuur met elkaar verbindt.

#### *Beleidsvisie 'Kiezen voor karakter, Visie erfgoed en ruimte' (2011)*

De gemoderniseerde monumentenzorg is ontwikkelings- en gebiedsgericht en benut de instrumenten van ruimtelijke ordening. De Visie erfgoed en ruimte geeft aan hoe het rijk het onroerend cultureel erfgoed borgt in de ruimtelijke ordening, welke prioriteiten het kabinet daarbij stelt en hoe het wil samenwerken met publieke en private partijen. Vanuit een brede erfgoedvisie wordt ingezoomd op de meest actuele en urgente opgaven van nationaal belang. De visie is complementair aan de Structuurvisie infrastructuur en ruimte.

Het rijk kiest vijf prioriteiten voor de komende jaren vijf in zijn gebiedsgerichte erfgoedbeleid:

- Werelderfgoed: samenhang borgen, uitstraling vergroten;
- Eigenheid en veiligheid: zee, kust en rivieren;
- Herbestemming als (stedelijke) gebiedsopgave: focus op groei en krimp;
- Levend landschap: synergie tussen erfgoed, economie, ecologie;
- Wederopbouw: tonen van een tijdperk.

#### *Modernisering Monumentenzorg (2009)*

De Modernisering van de Monumentenzorg is verwoord in een brief van het ministerie van Onderwijs, Cultuur en Wetenschap (2009). De modernisering is gestoeld op drie pijlers:

- 1. borging van cultuurhistorie in de ruimtelijke ordening;
- 2. krachtiger en eenvoudiger sectorale regelgeving;
- 3. en het bevorderen van herbestemming.

Met de eerste pijler wordt ingezet op het bestemmingsplan als belangrijk instrument om cultuurhistorische waarden in een gebied te beschermen. Een goede ruimtelijke ordening betekent dat er een integrale afweging plaatsvindt van alle belangen die effect hebben op de kwaliteit van de ruimte. Cultuurhistorie is één van die belangen. Door aanpassing van het Besluit Ruimtelijke Ordening per 1 januari 2012 zijn gemeenten verplicht om bij het maken van bestemmingsplannen rekening te houden met cultuurhistorische waarden. Dit nieuwe beleid vormt een belangrijke aanvulling op de sectorale bescherming van formeel aangewezen monumenten. Op deze manier is een meer gebiedsgerichte benadering mogelijk, die gericht is op het behoud en de versterking van de ruimtelijke kwaliteit van een bestemmingsplangebied, door te anticiperen op de voorkomende archeologische, historisch-geografische en historisch- (steden)bouwkundige waarden. Onderdelen van dit nieuwe beleid zijn sinds 2010 ook vastgesteld als gemeentelijk erfgoedbeleid.

#### *Besluit Ruimtelijke Ordening (herziening 2012)*

Met ingang van 1 januari 2012 is het gewijzigde Besluit ruimtelijke ordening (Bro) in werking getreden. De wijziging houdt in dat bij het opstellen van een bestemmingsplan de gemeente handelt conform artikel 3.1.6, tweede lid, onder a. Door een wijziging van dit artikel dienen cultuurhistorische waarden uitdrukkelijk te worden meegewogen bij het vaststellen van bestemmingsplannen. Dat betekent dat gemeenten een analyse moeten verrichten van de cultuurhistorische waarden, in een bestemmingsplangebied moeten aangeven welke conclusies ze daar aan verbinden en op welke wijze ze deze waarden borgen. Voor enkele specifieke belangen, zoals archeologie, was in het Bro al voorgeschreven dat in de toelichting bij het bestemmingsplan dient te worden aangegeven op welke wijze met deze belangen is omgegaan. Deze wijze van borging via het systeem van de ruimtelijke ordening bestond in het Bro nog niet voor cultuurhistorische waarden in het algemeen.

#### **Gemeentelijk beleid**

#### *Erfgoedverordening Ede (2012)*

De Erfgoedverordening bevat onder andere bepalingen ten aanzien van het gebruik en verstoringen van een beschermd gemeentelijk monument. Zo kunnen bepaalde gebruiksvormen bijvoorbeeld onwenselijke gebouwaanpassingen met zich meebrengen, of kunnen onevenredig grote uitbreidingsmogelijkheden tot verstoringen leiden omdat ze onvoldoende ondergeschikt zijn aan het monumentale volume. Om hierop in te spelen dienen gebruiksmogelijkheden en bouwrechten van beschermde monumenten weloverwogen te worden gekozen en terughoudend te worden ingevuld, opdat monumentale waarden ook planologisch worden geborgd.

In de Erfgoedverordening zijn tevens regels opgenomen ten aanzien van de uitvoering van archeologisch onderzoek in de gemeente.

#### *Erfgoednota 'Erfgoed met Perspectief' (2010)*

Naar analogie van rijks en provinciaal beleid over erfgoed in de ruimtelijke ordening heeft ook de gemeente Ede via de erfgoednota besloten om waardevolle cultuurhistorische elementen op te nemen in het bestemmingsplan zodat ze - in het geval van ontwikkelingen - meegewogen worden in de integrale belangenafweging.

#### *Nota 'Archeologie in evenwicht' (2012)*

De gemeentelijke archeologienota stoelt op de Wet op de archeologische monumentenzorg (Wamz), een wetswijziging van de Monumentenwet. Met deze wetswijziging heeft de zorg voor het archeologische erfgoed een prominente en volwaardige plaats gekregen in het proces van de ruimtelijke planvorming. Gemeenten zijn wettelijk verplicht bij vaststelling van een

bestemmingsplan en bij het bestemmen van de in dat plan begrepen grond rekening te houden met bekende en te verwachten archeologische waarden.

Op een aantal punten biedt de wet de gemeente ruimte om archeologieregels op eigen wijze in te vullen. Met de archeologienota is deze ruimte benut en is gemotiveerd hoe in de bestemmingsplannen van de gemeente Ede met archeologie wordt omgegaan. In de nota zijn onder andere een aantal vrijstellingen voor archeologisch onderzoek opgenomen en is een verruiming (versoepeling) van de in de wet vastgelegde ondergrenzen doorgevoerd. Het beleid in de archeologienota is gekoppeld aan de Cultuurhistorische Waardenkaart (CHW) Ede. De archeologienota vormt de basis voor de archeologische regeling in dit bestemmingsplan.

#### *Cultuurhistorische waardenkaart (CHW) (2012)*

De CHW betreft een uitwerking van het gemeentelijke erfgoed- en archeologiebeleid. Het is een integraal ruimtelijk beleidskader waarin alle aardkundige, archeologische, cultuurlandschappelijke en historisch (steden-)bouwkundige sporen bijeen zijn gebracht en integraal zijn gewogen. Daarmee is een helder totaalbeeld ontstaan van aanwezige en te verwachten cultuurhistorische waarden.

De integrale cultuurhistorische beleids- en waarderingskaart, de feitelijke CHW, toont vier categorieën cultuurhistorisch waardevolle zones (zie figuur 4). Voor een verdere onderbouwing van de totstandkoming van de cultuurhistorische zones wordt verwezen naar RAAP-rapport 2500, met name deel IV en kaartbijlage 6.4

#### **Figuur 6: Ligging van het plangebied op de Cultuurhistorische Waardenkaart (rode cirkel)**

De cultuurhistorische waardenkaart is de basis voor de cultuurhistorische inbreng bij het opstellen van ruimtelijke plannen. Het onderhavige bestemmingsplangebied valt binnen

<sup>4</sup> Zie https://www.ede.nl/vrije-tijd-en-toerisme/kunst-en-cultuur/cultuurhistorische-waardenkaart/.

Cultuurhistorisch Waardevolle Zone 1 van de Cultuurhistorische Waardenkaart. Voor dit gebiedstype geldt de volgende beleidsstrategie:

*"Dit zijn de cultuurhistorische parelgebieden die identiteit geven aan Ede. De historische situatie is bovengronds goed herkenbaar of ondergronds bijzonder gaaf. De historische zeggingskracht is daardoor zeer hoog. Op nationaal niveau zijn deze cultuurhistorische gebieden relatief zeldzaam. Ontwikkelingen zijn toegestaan als ze tenminste beogen cultuurhistorische waarden in stand te houden dan wel te versterken. Een historisch-ruimtelijke analyse is hierbij noodzakelijk. Het dagelijkse beheer dient mede gericht te zijn op instandhouding."*

Hieronder worden de cultuurhistorische waarden beschreven die binnen en rondom het plangebied voorkomen. Daarnaast wordt ingegaan op de effecten van het planvoornemen, waarbij aangegeven wordt op welke wijze de aanwezige cultuurhistorische waarden worden behouden en versterkt.

#### **Cultuurhistorische analyse**

#### *Ontwikkelingsgeschiedenis*

Vanouds waren de gronden in het plangebied in gebruik als akkerland, als onderdeel van het bouwlandcomplex "Halder Eng". De belangrijkste wegen in de omgeving van het plangebied waren de Edeseweg, Korenlaan/Fred Bantinglaan en Laarweg/Albert Schweitserlaan. Vanaf het einde van de negentiende eeuw kwam langs deze wegen geleidelijk bebouwing tot stand. De planmatige uitbreidingen op de engen aan de oostzijde van Bennekom vonden vanaf de jaren twintig van de vorige eeuw plaats. Veelal werden bestaande veldwegen in het kader van de dorpsuitbreiding omgevormd tot woonstraten, waartussen een patroon van nieuwe woonstraatjes werd geweven. Deze wijze van verdichten vormde het structurerende principe voor de uitbreidingsplannen die de gemeente Ede in 1926, 1936 en 1952-1956 voor Bennekom opstelde.

Het huidige plangebied lag binnen een zone die in het uitbreidingsplan 1926 werd bestemd voor half open bebouwing. In de omgeving was een aantal nieuwe wegen geprojecteerd, die voornamelijk noord-zuid waren georiënteerd. De beoogde stedenbouwkundige structuur in de directe omgeving van het plangebied bleef in het uitbreidingsplan 1936 ongewijzigd, op een oost-west georiënteerde weg na, die in het nieuwe plan verviel.

**Figuur 7: Uitbreidingsplan Bennekom 1929 - projectie nieuwe wegen op kadastrale ondergrond (bron: Gemeentearchief Ede, identificatienummer K649)** 

**Figuur 8: Uitbreidingsplan Bennekom 1955 (bron: Gemeentearchief Ede, identificatienummer K764)** 

Belangrijke ruimtelijke ontwikkelingen in de wederopbouwperiode waren de aanleg van de autosnelweg A12 (1956) en de bouw van het Streekziekenhuis (1954-1957). In het uitbreidingsplan 1952-1956 kreeg het terrein tussen de autosnelweg en de Vossenweg de bestemming 'ziekhuisterreinen'. In afwijking van het uitbreidingsplan kreeg het zuidelijk gedeelte van dit terrein uiteindelijk een andere bestemming. In de loop van de jaren zestig van de vorige eeuw werden de Robert Kochlaan, Fred Bantinglaan, Vossenweg en Pasteurlaan namelijk aangelegd als ontsluitingsstructuur van een nieuw woonbuurtje, dat geen ruimtelijke en/of functionele relatie had met het Streekziekenhuis. Allereerst kwam in 1960 aan de westzijde van dit buurtje de MULO-school (later Vossenveldse MAVO) gereed. Vervolgens werden in de jaren 1964-1968 woningen langs de genoemde straten gerealiseerd. Gelijktijdig met de ontwikkeling van dit buurtje werd ten oosten van de Fred Bantinglaan een buurtje met vrijstaande woningen gerealiseerd.

Het bebouwingsbeeld van de Swammerdamlaan kenmerkt zich door twee-onder-één-kap woningen in een modernistische trant. Het schoolgebouw dat op de hoek van de Pasteurlaan en Swammerdamlaan stond, betrof een dependance van de MULO-school. Het gebouw dateerde uit de periode 1966 en 1977. De voormalige MULO-school en de dependance zijn inmiddels gesloopt.

**Figuur 9: Topografische kaart 1966 (bron: www.topotijdreis.nl)**

#### **Cultuurhistorische waarden**

#### *Rijksmonumenten, gemeentelijke monumenten, beeldbepalende en karakteristieke panden*

Binnen het plangebied bevinden zich geen objecten of terreinen die beschermd zijn als rijks- of gemeentelijk monument. Evenmin komen binnen het plangebied beeldbepalende of karakteristieke panden voor.

Aan de overzijde van de Swammerdamlaan stond tot voor kort het voormalig schoolgebouw van de Vossenveldse MAVO (Robert Kochlaan 2). Dit schoolgebouw, dat op de Cultuurhistorische Waardenkaart van de gemeente Ede is aangeduid als beeldbepalend pand, is inmiddels gesloopt.

#### *Historisch-ruimtelijke structuren*

Blijkens kaartbijlage 5 van de Cultuurhistorische Waardenkaart (figuur 8) ligt de planlocatie in een gebied met hoge historisch stedenbouwkundige waarde. Het maakt onderdeel uit van het oostelijk gedeelte van de kern Bennekom, dat op de Cultuurhistorische Waardenkaart wordt getypeerd als 'Woonbuurt'. In de toelichting op de kaart wordt beschreven dat het organisch gegroeide verstedelijkte landschap in Bennekom Oost kenmerkt is voor de stedenbouwkundige opzet van dit deel van het dorp. Het structuur- en ruimtelijk beeld van de dorpsuitbreidingen ten oosten (1900-1960) van het tracé Edeseweg-Bovenweg wordt bepaald door:

*"Een intact stelsel van voormalige veldwegen aangevuld met een ingeweven, fijnmaziger patroon van woonstraten met laanbeplanting en overwegend (half)vrijstaande woningen; karakteristiek zijn de zonering in woningen voor arbeiders, middenstand en gegoede klasse, de pleintjes of plantsoenen met bijzondere voorzieningen op de knopen en het langzaam 'verdampen' van het bos in de richting van het dorp (opeenvolgende stadia: bos/wonen in het bos/wonen aan de bosrand/wonen aan een laan)."*

Dit structuur- en ruimtelijk beeld is eveneens van toepassing op de Swammerdamlaan. Het betreft een woonstraat waarvan de karakteristiek wordt bepaald door twee-onder-eenkapwoningen langs een laan ('wonen aan een laan'), gesitueerd ten westen van een groen buurtje met villa's en bungalows ('wonen aan de bosrand').

Uit de kaartbijlage 5 van de Cultuurhistorische Waardenkaart (figuur 8) blijkt dat binnen het plangebied geen historisch waardevolle structuren voorkomen.

**Figuur 10: Historisch-ruimtelijke structuren in de omgeving van het plangebied, kaartbijlage 5 Cultuurhistorische Waardenkaart**

#### *Effecten van planvoornemen op cultuurhistorische waarden*

Uitgangspunt voor ruimtelijke ontwikkelingen binnen Cultuurhistorisch Waardevolle Zone 1 is dat cultuurhistorische waarden worden behouden en versterkt. Het planvoornemen behelst de herontwikkeling van een terrein aan de Swammerdamlaan dat op dit moment braak ligt en de voormalige schoollocatie aan de Robert Kochlaan. Binnen het plangebied komen geen cultuurhistorisch waardevolle objecten of structuren voor. Aan de oostzijde van het plangebied bevindt zich een historische kavelgrens. Deze kavelgrens wordt in het onderhavige bestemmingsplan gerespecteerd. De beoogde bebouwing en functies passen binnen de kenmerkende stedenbouwkundige opzet van Bennekom-Oost.

#### **Conclusie**

Geconcludeerd kan worden dat de voorgestelde ruimtelijke ontwikkelingen vanuit cultuurhistorisch oogpunt geen bezwaar oproepen.

#### <span id="page-22-0"></span>*3.10 Natuurbeschermingswetgeving*

De Wet natuurbescherming is gericht op:

- het beschermen en ontwikkelen van de natuur, mede vanwege de intrinsieke waarde en het behouden en herstellen van de biologische diversiteit;
- het doelmatig beheren, gebruiken en ontwikkelen van de natuur ter vervulling van maatschappelijke functies;
- het verzekeren van een samenhangend beleid gericht op het behoud en beheer van waardevolle landschappen, vanwege hun bijdrage aan de biologische diversiteit en hun cultuurhistorische betekenis, mede ter vervulling van maatschappelijke functies.

De bevoegdheid voor het verlenen van ontheffingen en vrijstellingen bij soortenbescherming ligt grotendeels bij de provincies. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij

ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

#### **Zorgplicht**

Het eerste artikel in de Wet natuurbescherming heeft betrekking op de zorgplicht en heeft betrekking op het voorkomen of beperken van schade aan soorten en gebieden, voor zover deze niet door middel van overige verbodsbepalingen zijn gereguleerd. Het gaat daarbij in de praktijk vooral om minder streng beschermde soorten, waarbij het onnodig doden, verwonden of beschadigen dient te worden vermeden.

#### **Soortbescherming**

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

#### **Gebiedsbescherming**

Indien een plangebied in of nabij een beschermd gebied is gelegen, dan dient te worden bepaald of er een (extern) effect valt te verwachten. Het gaat daarbij om Natura 2000-gebieden en gebieden behorend tot het Natuurnetwerk Nederland.

#### **Natura 2000**

Natura 2000 is de benaming voor een Europees netwerk van natuurgebieden waarin belangrijke flora en fauna voorkomen, gezien vanuit een Europees perspectief. Met Natura 2000 wil men deze flora en fauna duurzaam beschermen. De staatssecretaris van Economische Zaken heeft voor Nederland ruim 160 Natura 2000-gebieden aangewezen. Gezamenlijk hebben ze een oppervlak van ruim 1,1 miljoen hectare. Ze maken deel uit van een samenhangend netwerk van natuurgebieden in de Europese Unie die zijn aangewezen op grond van de vogelrichtlijn en habitatrichtlijn. Het doel van Natura 2000 is het keren van de achteruitgang van de biodiversiteit.

Binnen een gebied kan spanning optreden tussen economie en ecologie. In een zogenaamd beheerplan leggen Rijk en provincies vast welke activiteiten, op welke wijze mogelijk zijn. Uitgangspunt is steeds het realiseren van ecologische doelen met respect voor en in een zorgvuldige balans met wat particulieren en ondernemers willen. Het opstellen gebeurt daarom in overleg met alle direct betrokkenen, zoals beheerders, gebruikers, omwonenden, gemeenten, natuurorganisaties en waterschappen. Samen geven ze invulling aan beleven, gebruiken en beschermen. Daar draait het om in de Nederlandse Natura 2000-gebieden (bron: Regiegroep Natura 2000).

Het is op grond van de Wet natuurbescherming verboden zonder vergunning van gedeputeerde staten projecten te realiseren of andere handelingen te verrichten die gelet op de instandhoudingsdoelstellingen voor een Natura 2000-gebied de kwaliteit van de natuurlijke habitats of de habitats van soorten in dat gebied kunnen verslechteren of een significant verstorend effect kunnen hebben op de soorten waarvoor dat gebied is aangewezen (artikel 2.7, lid 2). Handelingen die een negatieve invloed hebben op Natura 2000-gebieden, worden slechts onder strikte voorwaarden toegestaan. Een vergunning is vereist. Door middel van het Nederlandse vergunningsstelsel wordt een zorgvuldige afweging gewaarborgd. De vergunningen zullen beoordeeld en afgegeven worden door de desbetreffende provincie.

#### **Houtopstanden**

De bescherming van houtopstanden onder conform hoofdstuk 4 van de Wet natuurbescherming heeft als doel om het aanwezige areaal bos in Nederland te behouden. Onder houtopstanden vallen alle zelfstandige eenheden van bomen, boomvormers of struiken van een oppervlakte van tien are of meer of rijbeplanting die meer dan twintig bomen omvat.

#### *Natuurnetwerk Nederland*

Conform artikel 1.12 van de Wet natuurbescherming dragen gedeputeerde staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

#### **Resultaten**

#### *Soortbescherming*

Er is een quickscan ecologie en nader onderzoek uitgevoerd naar vleermuizen in verband met het slopen van het schoolgebouw in 2013 (deze sloop heeft reeds plaatsgevonden). Uit deze quickscan ecologie en het nader onderzoek is gebleken dat er geen beschermde soorten aanwezig waren in het te slopen gebouw. Op het huidige terrein braak liggende terrein zijn ook geen beschermde soorten te verwachten. Er is daarom ook geen actualisatie van het ecologische onderzoek noodzakelijk.

Omdat geen verblijfplaatsen of belangrijke onderdelen van het leefgebied van jaarrond beschermde soorten zijn aangetroffen, zijn geen procedurele gevolgen te verwachten. Wel zijn twee voorwaarden uit de Wet Natuurbescherming altijd van toepassing:

- De start van werkzaamheden (kappen, rooien, slopen en grondbewerking) dient buiten het broedseizoen van vogels (globaal half maart tot half juli) plaats te vinden om verstoring van broedvogels en het broedsucces te voorkomen. Alleen op basis van gericht onderzoek (naar broedende vogels), mag van deze voorwaarde worden afgeweken.
- Op basis van de zorgplicht volgens artikel 1.1 van de Wet Natuurbescherming dient bij de uitvoering van de werkzaamheden voldoende zorg in acht te worden genomen voor de in het wild levende dieren en hun leefomgeving. Verstoring moet worden beperkt en dieren moeten de gelegenheid hebben om uit te wijken en mogen niet opzettelijk worden gedood. Dit kan door:
- het slopen starten buiten het voortplantingsseizoen (april augustus) en het winter(slaap)seizoen (november - februari);
- het beperken van verlichting tijdens de avonduren ten behoeve van vleermuizen en andere nachtdieren.

#### *Gebiedsbescherming*

Het plangebied ligt op enkele honderden meters van het Natura2000 gebied Veluwe. Aangezien alleen lokaal effecten op flora en fauna als gevolg van de ingreep te verwachten zijn, worden negatieve effecten uitgesloten. Ook is er geen sprake van toename van de stikstofemissie vanuit het plangebied. Berekeningen tonen aan dat de stikstofdepositie veroorzaakt door emissies vanuit het plangebied afnemen als gevolg van de functiewisseling van onderwijs naar wonen.

#### *Houtopstanden*

De locatie is gelegen binnen de bebouwde kom van Bennekom. Het onderdeel houtopstanden is daarom niet van toepassing voor deze locatie.

#### *Natuurnetwerk Nederland GNN/GO*

Het plangebied ligt op enkele honderden meters van de EHS van Gelderland. De EHS wordt niet aangetast, en er worden geen verbindende elementen onderbroken. Er zijn geen effecten op de EHS te verwachten.

#### **Conclusie**

De Natuurwetgeving vormt geen belemmering voor de voorgenomen ontwikkeling mits bovenstaande voorwaarden in acht worde genomen.

#### **Aanbevelingen**

Verder zijn er vanuit een ecologisch oogpunt aanbevelingen te doen ten aanzien van de inrichting:

- Nieuw te bouwen gebouwen kunnen geschikt gemaakt worden voor vleermuizen door op een hoogte van 2,5 meter en hoger, aan de zuidzijde open stootvoegen van 2,5 cm. breed aan te brengen.
- Gebruik in de nieuwe bebouwing vogelvriendelijk vogelschroot (www.vogelvide.nl), of zet het vogelschroot één pan verder naar achteren zodat broedruimte onder de pannen ontstaat.
- Het aanbrengen van neststenen of het laten van ruimte van 3-5 cm tussen overstekende pannen en de muur helpt nieuwe panden geschikt te maken voor gierzwaluwen.
- Zorg voor een gevarieerde tuin- en bomenbestand voor verschillende soorten insecten en vogels.

#### <span id="page-25-0"></span>*3.11 Milieuzonering*

#### **Toetsingskader**

De VNG-publicatie Bedrijven en milieuzonering (editie 2009) is een algemeen geaccepteerd hulpmiddel in de ruimtelijke ordening. In de publicatie wordt voor een aantal milieuaspecten per milieucategorie een indicatieve afstand aangegeven die aangehouden wordt voor beoordeling bij ruimtelijke ontwikkelingen. Deze afstanden zijn van belang wanneer in de directe nabijheid van bedrijvigheid gevoelige bestemmingen zoals woningen worden gerealiseerd en vice versa. Middels nader onderzoek kan eventueel gemotiveerd afgeweken worden van de richtafstand uit de VNG-publicatie.

#### **Beschouwing plangebied**

In de directe omgeving van het plangebied zijn geen bedrijfsmatige functie(s) aanwezig.

#### **Conclusie**

Geconcludeerd wordt dat het aspect milieuzonering geen belemmering vormt voor de vaststelling van het bestemmingsplan en de realisatie van de woningen

#### <span id="page-25-1"></span>*3.12 Bodem*

#### **Locatiebeschrijving en historie**

Het plangebied ligt aan de noordoostzijde van Bennekom. Het betreft een braakliggend perceel aan de zuidzijde van de Swammerdamlaan.

Uit historisch onderzoek zijn geen aanwijzingen voortgekomen die duiden op de aanwezigheid van verontreinigingen in grond en grondwater.

#### **Bodemkwaliteit**

Een klein deel van het betreffende perceel is in 1994 door BMM al eens verkennend onderzocht (kenmerk 5.1.118.94, d.d. 31 mei 1994). Uit de onderzoeksresultaten van destijds blijkt dat in de zintuiglijk schone bovengrond een licht verhoogd gehalte aan PAK is gemeten. In de zintuiglijk schone ondergrond zijn geen verhoogde gehalten aan de onderzochte parameters aangetoond.

In 2012 is door Ingenieursbureau Land het gehele betreffende perceel verkennend onderzocht (kenmerk R01-76446.17-RSC, d.d. 8 augustus 2012). In de zintuiglijk schone bovengrond is plaatselijk een licht verhoogd gehalte aan PCB (totaal) aangetoond. In de zintuiglijk schone ondergrond zijn net als 1994 geen verhoogde gehalten aan de onderzochte parameters gemeten.

Zintuiglijk is op het maaiveld en in de bodem van het betreffende perceel geen asbestverdacht materiaal aangetroffen. Opgemerkt dient te worden dat de gehanteerde onderzoeksstrategie (NEN 5740) niet geschikt is om de eventuele aanwezigheid van asbest in de bodem aan te tonen. Onderzoek naar asbest in de grond dient namelijk plaats te vinden conform de NEN 5707. Uit het vooronderzoek is gebleken dat het betreffende perceel overdacht is met betrekking tot asbest.

Omdat het grondwater ter plaatse zich bevindt op een diepte van meer dan 5 m -mv heeft conform de NEN 5740, ten tijden van beide onderzoeken, geen grondwateronderzoek plaatsgevonden.

#### **Conclusie**

Geconcludeerd kan worden dat er geen geval van ernstige bodemverontreiniging is aangetoond. De gemeten licht verhoogde gehalten aan PAK in de bovengrond en de licht verhoogde concentraties aan barium, cadmium, zink en xylenen in het grondwater ter plaatse van Robert Kochlaan 2 vormen geen aanleiding tot het uitvoeren van nader onderzoek. Het perceel is geschikt voor het toekomstige gebruik als 'wonen met tuin'.

Indien grond vrijkomt en zal worden toegepast gelden de regels van het Besluit bodemkwaliteit.

#### <span id="page-26-0"></span>*3.13 Wet geluidhinder*

#### **Wettelijk kader**

Sinds het eind van de jaren zeventig vormt de Wet geluidhinder (Wgh) een belangrijk juridisch kader voor het Nederlandse geluidsbeleid. Deze wet biedt onder andere geluidsgevoelige bestemmingen (zoals woningen) bescherming tegen geluidhinder van wegverkeerslawaai, spoorweglawaai en industrielawaai door middel van zonering. De Wgh is daarom sterk gelinkt aan de Wet ruimtelijke ordening (Wro) en de Wet algemene bepalingen omgevingsrecht (Wabo). Momenteel wordt gewerkt aan een grootschalige aanpassing van de Wet geluidhinder. Op 1 juli 2012 zijn de eerste wijzigingen in werking getreden en ondergebracht in hoofdstuk 11 van de Wet milieubeheer. De wijzigingen hebben uitsluitend betrekking op de aanleg en reconstructie van hoofdwegen (rijkswegen) en hoofdspoorwegen middels de systematiek van geluidproductieplafonds.

De systematiek van de zonering Wet geluidhinder houdt in dat langs (spoor)wegen en rond gezoneerde industrieterreinen een planologisch aandachtsgebied (de zone) ligt waarbinnen in een aantal situaties bescherming wordt geboden aan geluidsgevoelige bestemmingen. Deze bescherming geldt in de volgende situaties:

- indien middels een ruimtelijk besluit de aanleg van een gemeentelijke of provinciale weg of een industrieterrein wordt mogelijk gemaakt;
- indien middels een ruimtelijk besluit een geluidsgevoelige bestemming in de zone van een (spoor)weg of industrieterrein wordt mogelijk gemaakt;
- indien een reconstructie/wijziging aan een bestaande gemeentelijke of provinciale weg (al dan niet in combinatie met een ruimtelijk besluit) wordt doorgevoerd.

In bovenstaande situaties geldt voor nieuwe woningen in de zone van een verkeersweg een beschermingsniveau van 48 decibel (dB). Dit is de wettelijke voorkeurswaarde. Door middel van een zogenaamde hogere waarde procedure kan het bevoegd gezag in bepaalde gevallen gemotiveerd afwijken van de voorkeurswaarde en een hogere geluidsbelasting (zogenaamde hogere waarde) toestaan. De maximale ontheffingswaarde bedraagt voor nieuwe woningen in buitenstedelijk gebied in de zone van een bestaande weg 53 dB.

#### **Beschouwing plangebied**

Voor het plangebied (deelplan 1) is de A12 de akoestisch relevante weg. De overige rond het plangebied gelegen wegen hebben een 30 km/uur-regime en een dusdanig lage verkeersintensiteit dat deze wegen geen relevante geluidsbelasting ter plaatse van de nieuwe woningen veroorzaken. In de nabijheid van het plangebied zijn geen spoorwegen of gezoneerde industrieterreinen gelegen. Aangezien met voorliggend bestemmingsplan nieuwe geluidgevoelige bestemmingen (woningen) binnen de geluidszone van de A12 worden mogelijk gemaakt, dient toetsing aan de grenswaarden uit de Wet geluidhinder plaats te vinden. De resultaten van het akoestisch onderzoek naar de invloed van de A12 op de toekomstige woningen staan beschreven in rapport E16.018 'Akoestisch onderzoek wegverkeerslawaai ten behoeve van de bestemmingsplannen 'Bennekom, Hoek Swammerdamlaan/Pasteurlaan' en 'Bennekom, Hoek Robert Kochlaan / Pasteurlaan / Swammerdamlaan (voormalige Vossenvelde-MAVO)'. Onderstaand zijn de bevindingen uit dit onderzoek samengevat.

#### Toetsing Wet geluidhinder

Uit de berekeningen volgt dat de geluidsbelasting vanwege het verkeer over de A12 ter plaatse van woningen binnen deelplan 1 voldoet aan de wettelijke voorkeurswaarde. Voor de woningen binnen deelplan 2 wordt de voorkeurswaarde met maximaal 2 dB overschreden.

#### Afweging maatregelen

Om de geluidsbelasting vanwege wegverkeerslawaai te reduceren zijn verschillende geluidsmaatregelen mogelijk, zoals het toepassen van 'stil' asfalt en/of het plaatsen van geluidsschermen. Om de geluidsbelasting vanwege wegverkeerslawaai te reduceren zijn verschillende geluidsmaatregelen mogelijk, zoals het toepassen van 'stil' asfalt en/of het plaatsen van geluidsschermen. De A12 is reeds voorzien van een geluid reducerend asfalt (W2-tweelaags ZOAB) en geluidsschermen.

#### Hogere waarden besluit

Ondanks het stille wegdek op de A12 wordt ter plaatse van deelplan 2 niet voldaan aan de wettelijke voorkeurswaarde. Burgemeester en wethouders maken gezien het bovenstaande gebruik van de bevoegdheid tot het vaststellen van hogere waarden voor de ten hoogste toelaatbare geluidsbelasting. De hogere waarde procedure zal parallel aan de bestemmingsplanprocedure worden gevoerd.

In onderstaande tabel is ter plaatse van de bovenste bouwlaag een overzicht van de vast te stellen hogere waarden weergegeven.

| Deelplan 2    | aantal<br>woningen/<br>appartementen | vast te stellen<br>HGW 1<br>[dB] | geluidsbron | oriëntatie gevel<br>met hoogste<br>belasting | toegepaste aftrek<br>conform art. 110g<br>Wgh<br>[dB] |  |
|---------------|--------------------------------------|----------------------------------|-------------|----------------------------------------------|-------------------------------------------------------|--|
| Rekenpunt     |                                      |                                  |             |                                              |                                                       |  |
| 018 - 019     | 4                                    | 49                               | A12         | West                                         | 2                                                     |  |
| 021 - 022     | 2<br>3                               | 49/50                            | A12         | Noord                                        | 2                                                     |  |
| 029           | 1                                    | 49                               | A12         | Oost                                         | 2                                                     |  |
| 030 - 031     | 2                                    | 50                               | A12         | Noord                                        | 2                                                     |  |
| 036 - 037/038 | 1                                    | 49/50                            | A12         | Oost                                         | 2                                                     |  |
| 039 t/m 040   | 2                                    | 50                               | A12         | Noord                                        | 2                                                     |  |

1 Hogere waarde ter plaatse van bovenste bouwlaag

2 Slaapkamer

#### **Conclusie**

Geconcludeerd wordt dat het aspect wegverkeerslawaai een belangrijk aandachtspunt, maar geen onoverkomelijke belemmering vormt voor het vaststellen van het bestemmingsplan en het realiseren van de woningen binnen onderhavig plangebied.

#### <span id="page-27-0"></span>*3.14 Luchtkwaliteit*

#### **Wettelijk kader**

Op 15 november 2007 is de zogenoemde Wet luchtkwaliteit, hoofdstuk 5 van de Wet milieubeheer (Wm), in werking getreden ter vervanging van het Besluit luchtkwaliteit 2005. In deze wet is gestreefd naar meer flexibiliteit als het gaat om de koppeling van luchtkwaliteitseisen en ruimtelijke ontwikkelingen. Deze flexibiliteit is met name terug te vinden in een verdeling in projecten die wel (IBM) of niet (NIBM) in betekenende mate bijdragen aan de luchtkwaliteit.

De kritische componenten in Nederland zijn fijn stof (PM10) en stikstofdioxide (NO2). De concentratie van de overige vervuilende stoffen, waaronder benzeen, lood, zwaveldioxide en koolstofoxide, bevindt zich in Nederland ruim onder de grenswaarden.

In de algemene maatregel van bestuur 'Niet in betekenende mate bijdragen' (Besluit NIBM) en de ministeriële regeling NIBM (Regeling NIBM) zijn de uitvoeringsregels vastgelegd die

betrekking hebben op het begrip NIBM. Per 1 augustus 2009 geldt als NIBM-grens 3% van de grenswaarde. In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ruimtelijke ontwikkelingen die wel in belangrijke mate de luchtkwaliteit beïnvloeden (IBM-projecten) zijn opgenomen in het Nationaal Samenwerkingsprogramma Luchtkwaliteit (NSL). Dit programma heeft tot doel in heel Nederland tijdig te voldoen aan de grenswaarden en omvat enerzijds alle IBM-projecten en anderzijds maatregelen ter verbetering van de luchtkwaliteit. Middels de jaarlijkse monitoring wordt de luchtkwaliteit in heel Nederland op leefniveau getoetst aan de grenswaarden. Indien nodig wordt middels maatregelen bijgestuurd om tijdig aan de normen te voldoen.

#### **Beschouwing plangebied**

Voor woningbouwlocaties geldt een NIBM-grens van 1.500 woningen. De ontwikkeling van de twee deelgebieden op de locatie Swammerdamlaan valt ruimschoots binnen deze NIBM-grens. Ook zijn er volgens de monitoringsresultaten van het Nationaal Samenwerkingsprogramma Luchtkwaliteit geen (dreigende) overschrijdingen van de grenswaarden van de maatgevende stoffen stikstofdioxide (NO2) en fijn stof (PM10) langs de wegen in de omgeving van het plangebied.

#### **Conclusie**

Het aspect luchtkwaliteit vormt voor geen belemmering voor de vaststelling van het bestemmingsplan en de realisatie van de woningen.

#### <span id="page-28-0"></span>*3.15 Externe Veiligheid*

#### **Inleiding**

Externe veiligheid gaat over het binnen aanvaardbare grenzen houden van risico's voor mens en milieu bij het gebruik, de opslag en het vervoer van gevaarlijke stoffen. Het gaat daarbij uitsluitend om de kans dat derden (omwonenden) dodelijk letsel oplopen door een calamiteit bij een bedrijf of door een ongeval bij het vervoer van gevaarlijke stoffen. Rond bedrijven en langs routes (of buisleidingentracés) waarover gevaarlijke stoffen worden vervoerd, zijn daarom invloedsgebieden ingesteld waarbinnen de risico's moeten worden onderzocht en getoetst voor toekomstige bebouwing. Deze risico's worden uitgedrukt in een plaatsgebonden risico (PR) en een groepsrisico (GR) en betreffen alleen de personen die niet deelnemen aan deze activiteiten.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. Het GR drukt de kans per jaar uit dat een groep mensen van minimaal een bepaalde omvang overlijdt als rechtstreeks gevolg van een ongeval met gevaarlijke stoffen. Bij overschrijding van de oriëntatiewaarde voor het groepsrisico of een significante toename dient het bevoegd gezag het groepsrisico te betrekken bij de vaststelling van het ruimtelijk besluit. Voor deze groepsrisico verantwoording is de hoogte van het groepsrisico of de toename ervan onderdeel van de afweging. Daarnaast worden factoren meegenomen zoals mogelijke bronmaatregelen ter verlaging van het risico, eventuele alternatieven, de bestrijdbaarheid van het incident en de zelfredzaamheid van de personen in het invloedsgebied. Daarvoor wordt door het bevoegd gezag advies gevraagd aan de Veiligheids- en Gezondheidsregio Gelderland Midden (VGGM).

Ongevallen met gevaarlijke stoffen kunnen nader worden onderscheiden in ongevallen met betrekking tot:

- bedrijven;
- vervoer gevaarlijke stoffen door buisleidingen;
- vervoer gevaarlijke stoffen over weg, water of spoor.

#### **Wettelijk kader**

Het op 27 oktober 2004 in werking getreden Besluit externe veiligheid inrichtingen (Bevi) regelt hoe een gemeente of provincie moet omgaan met risico's voor mensen buiten een bedrijf als gevolg van de aanwezigheid van gevaarlijke stoffen in een bedrijf.

Met betrekking tot buisleidingen wordt het wettelijk kader gevormd door het Besluit externe veiligheid buisleidingen dat op 1 januari 2011 in werking is getreden.

Om meer afstemming te verkrijgen tussen transport van gevaarlijke stoffen, veiligheid en ruimtelijke ontwikkelingen is op 1 april 2015 de Wet basisnet in werking getreden. Tegelijkertijd is het Besluit externe veiligheid transportroutes (Bevt) in werking getreden. Dit besluit schrijft voor hoe overheden dienen om te gaan met risico's als gevolg van transportassen zoals wegen en spoorwegen. Het basisnet bevat een netwerk van alle relevante routes van gevaarlijke stoffen, zowel via het spoor als over de weg en het water. In het basisnet worden de maximale toelaatbare risico's langs die gevaarlijke routes in zones en tabellen vastgelegd.

Op 9 juli 2009 heeft de gemeenteraad van de gemeente Ede de beleidsvisie externe veiligheid vastgesteld. Hierin staat beschreven hoe de gemeente Ede om wil gaan met het aspect externe veiligheid en de verantwoording van het groepsrisico.

#### **Beschouwing plangebied**

In de directe omgeving van het plangebied liggen volgens de risicokaart van de provincie Gelderland geen risicobronnen.

#### **Conclusie**

Geconcludeerd wordt dat het aspect externe veiligheid geen belemmeringen vormt voor de vaststelling van het bestemmingsplan en de realisatie van de woningen.

# <span id="page-30-0"></span>**4. Juridische aspecten**

#### <span id="page-30-1"></span>*4.1 Algemeen*

In dit hoofdstuk wordt aangegeven hoe het beleid en de planuitgangspunten zijn verwoord in de planregels. Er wordt een toelichting gegeven op het juridische systeem en op alle afzonderlijke bestemmingen.

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindend gedeelte van het bestemmingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld.

De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de aanleiding, onderzoeksresultaten en de beleidsuitgangspunten die aan het bestemmingsplan ten grondslag liggen.

#### <span id="page-30-2"></span>*4.2 Hoofdopzet*

In het bestemmingsplan hebben alle gronden binnen het plangebied een bestemming gekregen. Binnen een bestemming kunnen nadere aanduidingen zijn opgenomen. Deze aanduidingen hebben alleen een juridische betekenis als in de planregels aan de betreffende aanduiding een gevolg wordt verbonden. Het betreft hier het bestemmingsplan "Bennekom, Hoek Swammerdamlaan / Pasteurlaan" in Bennekom en het bestaat uit een verbeelding (nummer B17005a d.d. 02-10-2017), toelichting en planregels.

#### <span id="page-30-3"></span>*4.3 Bestemmingsplanregels*

Volgens de Wet ruimtelijke ordening kent een bestemmingsplan regels. Hierna zijn de planregels toegelicht, waarvoor een nadere toelichting noodzakelijk is.

#### *Inleidende regels (hoofdstuk 1)*

Dit hoofdstuk bevat alle bepalingen die nodig zijn om de overige regels goed te kunnen hanteren.

#### *Begrippen (artikel 1)*

In dit artikel zijn de begrippen gedefinieerd, die in de regels zijn gehanteerd. Alleen de begrippen die, in aanvulling op het dagelijks spraakgebruik, nadere toelichting behoeven, zijn opgenomen. Bij de toetsing aan het bestemmingsplan wordt uitgegaan van de in dit artikel aan de betreffende begrippen toegekende betekenis.

#### *Wijze van meten (artikel 2)*

Dit artikel geeft aan hoe de lengte, breedte, hoogte, diepte en oppervlakte en dergelijke van gronden en bouwwerken wordt gemeten of berekend. Alle begrippen waarin maten en waarden voorkomen worden in dit artikel verklaard. Hieronder valt tevens de wijze van peilbepaling.

#### *Bestemmingsregels (hoofdstuk 2)*

In dit hoofdstuk van de regels komen de verschillende bestemmingen aan de orde. Per bestemming is kort aangegeven waarvoor deze bedoeld is. Voorliggend bestemmingsplan is een samenstelling van verschillende locaties uit verschillende actualisatieplannen. Hoewel de gemeente Ede een standaard wijze van bestemmen hanteert, zijn er door de jaren heen verschillen ontstaan en was er indien nodig sprake van maatwerk. Deze onderlinge verschillen zijn voor deze 'reparatieronde' gerespecteerd, en worden wellicht in een volgende herziening meer gelijk getrokken.

#### **Bestemmingen**

#### Tuin

De bestemming 'Tuin' is gegeven aan de voorerven bij de woningen. Gebouwen zijn hierop niet toegestaan (met uitzondering van bestaande gebouwen). Op basis van een omgevingsvergunning kan van een bestemmingsplan worden afgeweken voor de realisatie van erkers, luifels en balkons aan de voor- en zijgevel met een diepte van maximaal 1,5 m (als er ten minste 2 m resteert tot de openbare weg).

#### Wonen

De woonbebouwing is opgenomen in de bestemming 'Wonen'. Op de verbeelding zijn binnen deze bestemming bouwvlakken aangegeven, waarbinnen de hoofdgebouwen dienen te worden gesitueerd. Daarbij zijn de maximale goot- en bouwhoogten aangegeven. Standaardmaten die voor de hoogte worden gehanteerd zijn 6/10 (6 meter goothoogte en 10 meter maximaal). Tevens is aangegeven om welke woningtypen het gaat.

Wat betreft de aan- en uitbouwen, overkappingen en bijgebouwen worden, binnen de bestemming 'Wonen', de in de gemeente gebruikelijke mogelijkheden geboden: maximaal 50 m² tot een maximum van 50% van het perceel, voor zover gelegen buiten het bouwvlak. Deze zijn toegelaten op ten minste 3 meter achter de voorgevel van de woning, in het bouwvlak en daarbuiten. Er is een verruiming mogelijk op grote percelen. Aan huis verbonden beroepen en lichte bedrijvigheid zijn onder bepaalde voorwaarden toegelaten, tot 30% van het bruto vloeroppervlak van de woningen met een maximum van 30 m². Hiervoor is via een afwijkingsregeling uitbreiding mogelijk tot maximaal 80 m².

#### **Algemene regels**

#### *Anti-dubbeltelregel*

Deze regel wordt in elk bestemmingsplan opgenomen, om te voorkomen dat in feite meer kan worden gebouwd dan in het bestemmingsplan bedoeld is. Dit kan zich voordoen bij woningbouw wanneer (onderdelen van) bouwpercelen van eigenaar wisselen. In een dergelijk geval worden de nieuw verworven gronden niet meegeteld bij de berekening van de bouwmogelijkheden, als dat al voor een in het verleden verleende bouwvergunning gebeurd is.

#### *Algemene bouwregels*

#### *Bestaande afmetingen, afstanden en percentages*

In deze bepaling is een regeling opgenomen voor bestaande afwijkende afmetingen, afstanden en percentages. Uiteraard gaat het dan wel om legale situaties. Het opnemen van een regeling voor afwijkende bestaande maten, teneinde deze positief te bestemmen, moet voldoende transparant zijn. Een bestemmingsplan is namelijk het burgers bindende plan en moet rechtszekerheid bieden. Vanwege de omvang van dit bestemmingsplan en het actueel houden van afwijkende bestaande maten, is gekozen voor een algemene regeling in het bestemmingsplan zonder juridisch bindende inventarisatie. Op basis van de verleende bouwvergunning moet de afwijkende maatvoering worden beoordeeld. Op basis van deze inventarisatie kan een eerste beoordeling worden gemaakt. Ingeval van twijfel en/of discussie kan de bouwvergunning worden geraadpleegd.

#### *Ondergronds bouwen*

In dit artikel is een regeling opgenomen voor ondergronds bouwen. Ondergronds bouwen is alleen toegestaan binnen de fundering van gebouwen, sleufsilo's en mestbassins. Ter bescherming van de landschappelijke uitstraling, mogen ondergrondse bouwwerken uitsluitend toegankelijk zijn vanuit het hoofdgebouw.

#### *Algemene gebruiksregels*

Een algemene regel met betrekking tot het gebruik van gronden en bouwwerken, die alle gebruik van gronden en opstallen verbiedt dat strijdig is met de aan de gronden gegeven bestemming.

#### *Algemene afwijkingsregels*

In dit bestemmingsplan is een algemene afwijkingsregeling opgenomen die ziet in algemeen voorkomende bouwwerken en afwijkingen van het bestemmingsplan.

#### *Algemene wijzigingsregels*

Deze bevoegdheid heeft betrekking op het aanbrengen van wijzigingen in de plaats, richting en/of afmetingen van bouwgrenzen. Dit om de nodige flexibiliteit in het bestemmingsplan te behouden.

#### *Algemene procedureregels*

Dit artikel geeft regels voor de toepassing van de in de planregels opgenomen afwijkingsbepalingen.

#### **Overgangs- en slotbepalingen**

#### *Overgangsrecht*

Op basis van de Wet ruimtelijke ordening (Wro) en het daarbij behorende Besluit ruimtelijke ordening (Bro), moet een bestemmingsplan overgangsrecht bevatten zoals verwoord in het Bro. Op basis van deze regeling mogen bestaande (legale) bouwwerken blijven staan indien dit in het voorliggende bestemmingsplan niet positief is bestemd.

Ook bestaand (legaal gebruik) mag worden gecontinueerd indien dit niet mogelijk is in het voorliggende bestemmingsplan.

#### *Slotregel*

Deze bepaling geeft de exacte naam van het bestemmingsplan aan: 'Bennekom, Hoek Swammerdamlaan / Pasteurlaan'.

# <span id="page-33-0"></span>**5. Uitvoerbaarheid**

#### <span id="page-33-1"></span>*5.1 Algemeen*

In dit hoofdstuk wordt de economische en de maatschappelijke uitvoerbaarheid beschreven. Indien het bestemmingsplan voorziet in de uitvoering van werken door de gemeente moet de financieel-economische uitvoerbaarheid hiervan worden aangetoond. Er wordt nader ingegaan op de grondexploitatie, de koppeling met het exploitatieplan en planschade.

#### <span id="page-33-2"></span>*5.2 Economische uitvoerbaarheid*

#### <span id="page-33-3"></span>*5.2.1 Eigendom*

Het plangebied is kadastraal bekend onder Bennekom, sectie E, nummer 11925, oppervlakte 1.730 m². Het plangebied is in eigendom van de gemeente Ede.

### <span id="page-33-4"></span>*5.2.2 Planschade*

Vanwege het feit dat de onderhavige planherziening invloed heeft op de fysieke leefomgeving en dat effecten merkbaar kunnen zijn in de directe omgeving kan er eventueel schade ex artikel 6.1 Wet ruimtelijke ordening (planschade) ontstaan.

Eventuele planschade komt voor rekening van de Gemeente Ede. Een externe analyse heeft uitgewezen dat de plannen naar verwachting niet tot planschade zullen leiden.

#### <span id="page-33-5"></span>*5.2.3 Exploitatieplan en overeenkomst*

De kosten van de ontwikkeling worden gedekt door de opbrengsten uit de verkoop van de grond door de gemeente. Daarmee is het kostenverhaal verzekerd en hoeft geen exploitatieplan te worden opgesteld zoals bedoeld in artikel 6.12 Wro.

#### <span id="page-33-6"></span>*5.2.4 Grondexploitatie*

Onder andere de hierboven genoemde - voor rekening van de gemeente zijnde - kosten zijn opgenomen in een grondexploitatie. Deze grondexploitatie is verliesgevend door de aanzienlijke sloop kosten van de voormalige school en het saneren van het in de school aanwezige asbest. Het tekort op de grondexploitatie wordt gedekt door een voorziening die gevormd is om het tekort af te dekken dit is in lijn met wat eerdere in het MPG2017 gemeld is. Dit bestemmingsplan is daarmee financieel uitvoerbaar. De kavels zullen na externe waarde bepaling verkocht worden.

#### <span id="page-33-7"></span>*5.3 Overleg en inspraak*

#### <span id="page-33-8"></span>*5.3.1 Overleg met omwonenden*

De omwonenden zijn op 25 oktober 2016 en 25 september 2017 tijdens een informatieavond geïnformeerd over de plannen voor onderhavig gebied.

#### <span id="page-33-9"></span>*5.3.2 Overleg op grond van artikel 3.1.1 van het Besluit ruimtelijke ordening*

In het kader van artikel 3.1.1 Bro heeft de gemeente vooroverleg gevoerd met Rijkswaterstaat, Alliander, Waterschap Vallei & Veluwe, het Ministerie van Defensie, de Gasunie, Tennet en de Veiligheids- en Gezondheidsregio Gelderland-Midden.

#### Rijkswaterstaat

Rijkswaterstaat heeft aangegeven geen raakvlakken met dit plan te hebben.

#### Waterschap Vallei & Veluwe

Van het Waterschap Vallei & Veluwe is geen reactie op het plan ontvangen.

#### Ministerie van Defensie

Van het Ministerie van Defensie is geen reactie op het plan ontvangen.

Gasunie

Van de Gasunie is geen reactie op het plan ontvangen.

#### TenneT

Tennet heeft aangegeven, geen belangen op de betreffende locaties te hebben.

#### *Reactie gemeente*

Deze mededeling wordt voor kennisgeving aangenomen.

#### Veiligheids- en Gezondheidsregio Gelderland-Midden

De Veiligheids- en Gezondheidsregio Gelderland Midden heeft de volgende reactie op het plan ingediend:

#### **Algemeen**

In de *Wet veiligheidsregio's*, met het daarbij horende *Besluit veiligheidsregio's,* worden eisen gesteld aan de opkomsttijden voor brandweervoertuigen. Deze zijn afhankelijk van de bestemming. Voor gebouwen waarin geslapen wordt en verminderd zelfredzame mensen verblijven worden strengere eisen gesteld dan gebouwen waar dit niet zo is. In de *Handreiking Bluswatervoorziening en Bereikbaarheid*, een uitgave van Brandweer Nederland, worden eisen gesteld voor de bereikbaarheid voor de hulpverleningsdiensten. Dit leidt tot het stellen van minimale afmetingen en bochtstralen zodat hulpverleningsvoertuigen een object of calamiteit goed kunnen bereiken en adequate hulp kunnen verlenen. Met betrekking tot voldoende bluswater zijn er ook eisen gesteld. Deze eisen hebben betrekking op de afstanden vanaf de bluswatervoorziening tot aan een gebouw en de capaciteit ervan. Voor de bereikbaarheid van hulpverleningsvoertuigen voor de gemeente Ede zijn in het *Gemeentelijk Verkeer- en Vervoer Plan* hoofd- en subaanrijdroutes vastgesteld. Wegen die zijn aangewezen als hoofd- of subaanrijdroute moeten te allen tijde voor brandweervoertuigen goed toegankelijk en berijdbaar zijn.

#### **Situatie plangebied**

Deze nieuwe ontwikkeling is door de brandweer getoetst aan het Besluit veiligheidsregio's, de Handreiking Bluswatervoorziening en Bereikbaarheid en het Gemeentelijk Verkeer- en Vervoer Plan.

Geadviseerd wordt om de brandweer te betrekken bij de verder uitwerking van het ontwikkel plan om in het kader van de basisbrandweerzorg u te adviseren over de brandpreventieve zaken, bereikbaarheid en bluswatervoorziening(en) op planniveau."

#### **Externe veiligheid**

In de directe omgeving van het plangebied liggen geen risicobronnen. In het kader van externe veiligheid is er daarom geen reden om advies uit te brengen over de mogelijkheden voor de rampenbestrijding en de zelfredzaamheid.

#### **Conclusie**

De brandweer adviseert positief op dit verzoek tot bestemmingsplanwijziging.

#### *Reactie gemeente*

De reactie van de Veiligheids- en Gezondheidsregio Gelderland Midden wordt voor kennisgeving aangenomen.

#### <span id="page-34-0"></span>*5.3.3 Zienswijzen*

Het ontwerpbestemmingsplan heeft conform artikel 3.6 van de Wet ruimtelijke ordening van donderdag 9 november tot en met woensdag 20 december 2017 ter inzage gelegen.

Tegen het ontwerpbestemmingsplan zijn geen zienswijzen ingediend.

# <span id="page-35-0"></span>**6. Handhaving**

### <span id="page-35-1"></span>*6.1 Algemeen*

Het is van groot belang dat de gemeente toezicht houdt op de naleving van het bestemmingsplanbeleid. Daarom dienen de planregels van het nieuwe bestemmingsplan consistent te worden gehandhaafd.

Handhaving bestaat uit drie fasen:

- 1. Handhaving start bij het bieden van de noodzakelijke informatie.
- 2. Bij concrete overtredingen zal primair in overleg worden getracht om tot een oplossing te komen.
- 3. Als het minnelijk overleg niet tot het gewenste doel leidt, zal feitelijk optreden onontkoombaar zijn. De gemeente zal dan een keuze maken uit het opleggen van een dwangsom of het uitvoeren van bestuursdwang.

#### <span id="page-35-2"></span>*6.2 Handhavingsprocedure*

Handhaving vindt plaats aan de hand van controles. Deze vinden op verschillende manieren en momenten plaats:

- Nadat een bouwaanvraag bij de gemeente is ingediend, wordt de plaatselijke situatie gecontroleerd;
- via controle achteraf op verleende bouwvergunningen;
- via controles vanaf de openbare weg, luchtfoto's en aan de hand van klachten/meldingen van burgers.

Zodra een overtreding is geconstateerd, zal worden nagegaan of een oplossing (legalisatie) mogelijk is. Kan geen vergunning worden verleend (bijvoorbeeld de overtreding is in strijd met het bestemmingsplan of de welstandseisen) dan vindt een gesprek plaats tussen de overtreder en de gemeente. De bedoeling van dit gesprek is om gezamenlijk tot een oplossing te komen. Zonodig treedt de gemeente op en kan er een dwangsom of bestuursdwang worden toegepast.