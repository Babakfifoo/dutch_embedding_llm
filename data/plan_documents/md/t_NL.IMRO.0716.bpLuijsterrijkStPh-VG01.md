# BESTEMMINGSPLAN **Luijsterrijk Sint Philipsland Gemeente Tholen**

NieuwBlauw Stedenbouw en landschapsarchitectuur

NieuwBlauw Stedenbouw en landschapsarchitectuur

Bezoekadres: Boschstraat 90 5301 AG Zaltbommel

Correspondentieadres: Piuslaan 157 5643 PB Eindhoven

**Telefoon:** 0619891146

**Email:** info@nieuwblauw.nl

Bestemmingsplan Kerkverreweide Noordwest, gemeente Aalburg

www.nieuwblauw.nl

Toelichting

# BESTEMMINGSPLAN

# **Luijsterrijk Sint Philipsland Gemeente Tholen**

ONDERDELEN

**Toelichting** Bijlagen bij toelichting

**Regels**

**Verbeelding** Schaal 1:1000

- Bijlage A: Stedenbouwkundig ontwerp Bijlage B: Beeldkwaliteitplan Bijlage C: Waterparagraaf (Kragten) Bijlage D: Akoestisch onderzoek wegverkeer (Windmill) Bijlage E: Akoestisch onderzoek tennisvelden (JRI) Bijlage F: Onderzoek lichthinder tennisvelden (WindMill) Bijlage G: Archeologisch bureau- en inventariserend onderzoek (ADC) Bijlage H: Nota Inspraak en vooroverleg Bijlage I : Rapport quickscan flora en fauna (Econcultancy), 28 februari 2019 Bijlage j: Rapportage stikstofdepositie (Econsultancy), 28 februari 2019 Bijlage K: Eindrapport verkennend bodemonderzoek inclusief asbest Luijsterrijk te Sint-Philipsland, SMA, 7 januari 2019
#### **PROJECTIDENTIFICATIE**

#### **Datum:**

6 maart 2019

**Datum vaststelling:** p.m.

**Projectgegevens:**

TOE01-QVA01_versie 10 REG01-QVA001_versie 10 VER01-QVA001_versie 10

**Identificatienummer:** NL.IMRO.0716.bpLuijsterrijkPLL-VG01

**Toelichting bestemmingsplan Luijsterrijk Sint Philipsland Gemeente Tholen**

Toelichting

Bestemmingsplan Kerkverreweide Noordwest, gemeente Aalburg

# **Inhoudsopgave**

| 1    | Inleiding                                 | 3  |
|------|-------------------------------------------|----|
| 1.1  | Aanleiding                                | 3  |
| 1.2  | Situering plangebied                      | 3  |
| 1.3  | Geldende bestemmingsplannen               | 4  |
| 1.4  | Onderdelen bestemmingsplan                | 5  |
| 1.5  | Opzet rapport                             | 5  |
|      |                                           |    |
| 2    | Bestaande situatie                        | 7  |
| 2.1  | Omgeving locatie                          | 7  |
| 2.2  | Functionele aspecten                      | 7  |
| 3    | Planbeschrijving                          | 9  |
| 3.1  | Ruimtelijke concept                       | 9  |
| 3.2  | Het plan                                  | 9  |
| 3.3  | Stedenbouwkundig ontwerp                  | 10 |
| 3.4  | Parkeren                                  | 12 |
| 4    | Beleid                                    | 13 |
|      |                                           |    |
| 4.1  | Rijksbeleid                               | 13 |
| 4.2  | Provinciaal beleid                        | 13 |
| 4.3  | Gemeentelijk beleid                       | 14 |
| 5    | Uitvoeringsaspecten                       | 20 |
| 5.1  | Water                                     | 20 |
| 5.2  | Archeologie                               | 21 |
| 5.3  | Ecologie                                  | 22 |
| 5.4  | Bodemkwaliteit                            | 23 |
| 5.5  | Wegverkeerslawaai                         | 24 |
| 5.6  | Geluidsaspecten tennisvelden              | 25 |
| 5.7  | Lichthinder tennisvelden                  | 26 |
| 5.8  | Luchtkwaliteit                            | 27 |
| 5.9  | Omliggende functies                       | 28 |
| 5.10 | Externe veiligheid                        | 30 |
| 5.11 | Leidingen en telecommunicatieverbindingen | 30 |
| 5.12 | Beoordeling m.e.r.                        | 31 |
| 6    | Wijze van bestemmen                       | 32 |
| 6.1  | Algemeen                                  | 32 |
| 6.2  | Verbeelding                               | 32 |
| 6.3  | Regels                                    | 32 |
| 6.4  | Vertaling plan naar het bestemmingsplan   | 33 |
| 7    | Uitvoerbaarheid                           | 36 |
| 7.1  | Financiële haalbaarheid                   | 36 |
| 7.2  | Maatschappelijk uitvoerheid               | 36 |
|      |                                           |    |

# **BIJLAGEN**

- Bijlage A: Stedenbouwkundig ontwerp
- Bijlage B: Beeldkwaliteitplan
- Bijlage C: Waterparagraaf (Kragten)
- Bijlage D: Akoestisch onderzoek wegverkeer (Windmill)
- Bijlage E: Akoestisch onderzoek tennisvelden (JRI)
- Bijlage F: Onderzoek lichthinder tennisvelden (WindMill)
- Bijlage G: Archeologisch bureau- en inventariserend onderzoek (ADC)
- Bijlage H: Nota Inspraak en vooroverleg
- Bijlage I : Rapport quickscan flora en fauna (Econcultancy), 28 februari 2019
- Bijlage j: Rapportage stikstofdepositie (Econsultancy), 28 februari 2019
- Bijlage K: Eindrapport verkennend bodemonderzoek inclusief asbest Luijsterrijk te Sint-Philipsland, SMA, 7 januari 2019

# <span id="page-8-0"></span>**1 Inleiding**

**Ten westen van de tennisvereniging, in het noordwesten van het dorp, vindt een uitbreiding plaats van de kern Sint Philipsland.** 

# <span id="page-8-1"></span>**1.1 Aanleiding**

Oorspronkelijk was het een aanzienlijke uitbreiding waarbij ook de voetbalvelden in westelijke richting werden verplaatst, waardoor er ruimte vrijkomt voor de uitbreiding van de begraafplaats en nieuwe woningbouw. Voortschrijdend inzicht heeft ertoe geleid dat alleen fase 1 van de beoogde uitbreiding wordt gerealiseerd en de voetbalvelden niet worden verplaatst.

Aanleiding van deze vraag is gedurende de tijd veranderend. Het betreft nu een afronding van de dorp en het afmaken van de uitbreidingslocatie Luisterrijk. De ontwikkelingsvisie voorziet in een geleidelijke overgang en afronding van de dorpsstructuur naar het open polderlandschap.

De gemeente werkt dit initiatief in samenwerking verder uit en wenst medewerking aan deze ontwikkeling te verlenen omdat de ontwikkeling bijdraagt aan een opvang van een deel van de woningbouwbehoefte binnen de gemeente Tholen en Sint Philipsland in het bijzonder.

Om de voorliggende ontwikkeling juridisch-planologisch te regelen wordt het voorliggende bestemmingsplan opgesteld. De geldende bestemmingsplannen staan de beoogde ontwikkeling niet toe.

# <span id="page-8-2"></span>**1.2 Situering plangebied**

Grenzend aan de zuidzijde van het plangebied bevinden zich de tuinen van de woningen aan de Boserf. De oostgrens wordt gevormd door de Luysterlaan en de tennisclub. De Rijksweg (N257) begrenst het plangebied aan de noordzijde. Aan de westzijde bevindt zich het landelijk agrarisch gebied.

De woningen in de directe omgeving van het plangebied zijn gerealiseerd in de jongere uitbreidingen van de kern (jaren '80 en '90). De woningen zijn veelal vrijstaand gebouwd. Enkele woonblokken bestaan uit aaneengebouwde woningen. De hoogtes van de woningen verschillend tussen de één en twee bouwlagen met een kap.

Globale ligging plangebied en functies (bron: Google Maps)

# <span id="page-9-0"></span>**1.3 Geldende bestemmingsplannen**

Ter plaatse van het plangebied gelden het bestemmingsplan Komplannen gemeente Tholen (vastgesteld 14-03-2013) en het bestemmingsplan Buitengebied gemeente Tholen (vastgesteld 29 januari 2004).

De voorgenomen ontwikkelingen zijn binnen deze bestemmingsplannen niet mogelijk.

Fragment bestemmingsplan Komplannen

# <span id="page-10-0"></span>**1.4 Onderdelen bestemmingsplan**

Dit bestemmingsplan bestaat uit 3 onderdelen; te weten:

- Verbeelding. Op deze kaart is aangegeven welke gronden welke bestemming hebben.
- Regels. In dit deel zijn de bouw- en gebruiksmogelijkheden opgenomen van de op de verbeelding vermelde bestemmingen.
- Toelichting. In dit deel is het plan beschreven, gemotiveerd en verantwoord.

Het juridisch bindende deel van het bestemmingsplan wordt gevormd door de verbeelding samen met de regels. Het voorliggende deel is de toelichting.

# <span id="page-10-1"></span>**1.5 Opzet rapport**

Dit bestemmingsplan sluit zoveel mogelijk aan op de gebruikte systematiek van recent vastgestelde bestemmingsplannen in de gemeente Tholen. Na dit eerste inleidende hoofdstuk volgt in hoofdstuk 2 de beschrijving van de huidige situatie. In hoofdstuk 3 is de planbeschrijving opgenomen. Het initiatief is vervolgens getoetst aan de relevante beleidsstukken op provinciaal en gemeentelijk niveau in hoofdstuk 4. In hoofdstuk 5 is de milieuhygiënische en planologische verantwoording opgenomen. De wijze van bestemmen is beschreven in hoofdstuk 6 gevolgd door de financiële en maatschappelijke uitvoerbaarheid in hoofdstuk 7.

Impressie omgeving plangebied.

# <span id="page-12-0"></span>**2 Bestaande situatie**

**Om aan te tonen dat de nieuwe situatie goed past in de huidige ruimtelijke structuur is het van belang de huidige situatie te beschrijven. In dit hoofdstuk wordt de bestaande situatie beschreven onderverdeeld in ruimtelijke aspecten en functionele aspecten.**

# <span id="page-12-1"></span>**2.1 Omgeving locatie**

Sint Philipsland is gelegen in de zuidoosthoek van de polder in het open en karakteristieke Zeeuwse polderlandschap. Het dorp is een ringvoorstraatdorp, met een Voorstraat van de haven naar de kerk, die is omgeven door een ring. Op de dijk staat de [korenmolen](http://nl.wikipedia.org/wiki/Korenmolen) [De](http://nl.wikipedia.org/wiki/De_Hoop_(Sint_Philipsland))  [Hoop,](http://nl.wikipedia.org/wiki/De_Hoop_(Sint_Philipsland)) een achtkante houten molen van het Zeeuwse type. Het dorp in de loop van de jaren in noordelijke-westelijke richting verder uitgebreid, verder de polder in langs de Oostdijk. Het landschap is vooral te typeren als orthogonale polderstructuur met daar doorheen de organische krekenstructuren als de Bruintjes- en de Luysterkreek.

Globale begrenzing plangebied (bron: BingMaps)

De ontwikkelingslocatie is gelegen binnen een relatief groene zone tussen de woningen van Boserf en de Rijksweg. Het groene beplantingskader langs Rijksweg 18 is karakteristiek en bepalend voor de toekomstige woonlocatie. De directe omgeving wordt bepaald door reguliere woonwijken uit de jaren '60–'70 tot heden. Typerend voor de ontwikkelingslocaties is de onmetelijke openheid en de zichtrelatie vanuit de wijken richting het open polderlandschap. Het ontwikkelingsgebied vormt door de noordelijke aansluiting op de Rijksweg 18 feitelijk een entree naar het dorp. De locatie vormt de schakel van het dorp naar het open polderlandschap.

# <span id="page-12-2"></span>**2.2 Functionele aspecten**

Ten zuiden van de planlocatie bevindt zich de woonbebouwing van de kern Sint Philipsland. Ten oosten van de nieuwe woningbouw bevindt zich de begraafplaats, die wordt uitgebreid. De Rijksweg vormt de natuurlijke begrenzing van de planlocatie en daarmee van het dorp Sint Philipsland.

# **3 Planbeschrijving**

**Aan het voorliggende bestemmingsplan liggen een stedenbouwkundig ontwerp en een beeldkwaliteitsplan ten grondslag. Het stedenbouwkundig ontwerp en beeldkwaliteitsplan zijn als separate bijlagen bij de toelichting opgenomen.**

# <span id="page-14-0"></span>**3.1 Ruimtelijke concept**

Het ruimtelijk concept is gebaseerd op twee waardevolle gebiedseigen kwaliteiten. De openheid van het landschap en de aanwezige groenstructuur.

In het ruimtelijk concept is de ontwikkelingslocatie middels zichtlijnen verbonden met het open polderlandschap en zijn de bestaande groensingels behouden en versterkt. Op bouwblok niveau zijn de zichtlijnen en de bestaande groensingels opgepakt om een aantal unieke woonsferen te creëren met een eigen karakter en uitstraling.

De nieuwe ruimten en groenstructuren koppelen de bestaande groenelementen aan elkaar en structureren de noordelijke afronding van de kern Sint Philipsland.

Ruimtelijk concept (bron: NieuwBlauw)

# <span id="page-14-1"></span>**3.2 Het plan**

#### **3.2.1 Groen- en wegenstructuur**

De nieuwe ontsluitingsstructuur aan de westzijde van de Luysterlaan is te typeren als een heldere "kamstructuur", met een directe relatie naar het open polderlandschap. Deze ontsluitingsstructuur is een heldere en logische voortzetting van de bestaande ontsluitingstructuur ten zuiden van het plangebied.

<span id="page-15-0"></span>Stedenbouwkundig plan (bron: NieuwBlauw)

Op de locatie aan de Luysterlaan ontstaat een klein woongebied met 17 vrijstaande woningen. 9 woningen zijn gelegen aan een hofje (brink) net naast de entree van het plangebied. De overige woningen liggen aan een insteekweg, zoals de woningen aan de Boserf. Hierdoor ontstaat een gesloten gebied zonder doorgaand autoverkeer.

Het plangebied met 17 woningen genereert ca. 150 verkeersbewegingen. Afgezet tegen de verkeersintensiteit van de Luisterlaan (> 1000 mvt/etmaal) betekent dit geen significante toename.

Planlocatie Luysterrijk (bron: NieuwBlauw)

De kavelgrens van de woningen langs de Rijksweg ligt op 30 meter afstand van de wegas. De overige 20 meter zal worden ingericht met een verbreding van de sloten, een onderhoudsstrook van 7 meter voor de verbrede watergang, bomen, hagen en een wandelpad. De verbreding van de sloten dient ook als waterberging van het woongebied. Langs de Luysterkreek wordt ook een zone vrijgehouden, namelijk een onderhoudsstrook van 7 meter die naast de zuidelijke sloot versmalt tot 5 meter. Enkele achtertuinen grenzen aan die strook.

Centraal in het noordelijke hofje ligt een groene plek. Deze kan ingericht worden met een speeltoestel en een bankje. Vanuit omliggende woningen is er goed zicht op het plekje. Verder worden in de openbare ruimte parkeerplaatsen aangelegd om aan de parkeernormen te voldoen.

De massa van de woningen sluit aan bij de woningtypes aan het Boserf. De goot- en bouwhoogte voor woningen direct grenzend aan de woningen aan het Boserf van respectievelijk bedraagt maximaal 4 meter en maximaal 10 meter. De overige woningen krijgen een goot- en nokhoogte van 7 res. 11 meter

Voor het realiseren van waterberging worden de sloten langs de Rijksweg verbreed Zie verder 5.1.

# <span id="page-17-0"></span>**3.4 Parkeren**

Voor de woongebieden gelden de volgende parkeernormen:

- goedkoop (geschakelde woningen) 1,6 parkeerplaats per woning;
- middenklasse (twee-onder-1 kap woningen) 1,8 parkeerplaats per woning;
- duur (vrijstaande woningen) 2,0 parkeerplaats per woning.

In het stedenbouwkundig plan is gerekend met het volgende aantal parkeerplaatsen op eigen terrein:

- goedkoop (geschakelde woningen) 0 parkeerplaats per woning;
- middenklasse (twee-onder-1 kap woningen) 1 parkeerplaats per woning;
- duur (vrijstaande woningen) -2 parkeerplaatsen per woning.

Voor het plangebied, bestaande uit louter vrijstaande woningen, worden 2 parkeerplaatsen op eigen terrein aangelegd. Daarnaast zullen in het openbaar gebied 20 parkeerplaatsen worden aangelegd voor bezoekers.

# <span id="page-18-0"></span>**4 Beleid**

# <span id="page-18-1"></span>**4.1 Rijksbeleid**

# **4.1.1 Structuurvisie Infrastructuur en Ruimte (SVIR)**

De Structuurvisie Infrastructuur en Ruimte vervangt verschillende bestaande nota's zoals: de Nota Ruimte, Nota Mobiliteit, agenda Landschap, agenda Vitaal, Platteland en Pieken in de Delta. Met de Structuurvisie zet het rijk het roer om in het nationale ruimtelijke beleid. Het Rijk kiest voor een selectievere inzet van rijksbeleid op slechts 13 nationale belangen. Een aantal van deze belangen zijn:

- Verbeteren van de milieukwaliteit (lucht, bodem, water) en bescherming tegen geluidsoverlast externe veiligheidsrisico's.
- Ruimte voor waterveiligheid, een duurzame zoetwatervoorziening en klimaatbestendige stedelijke (her)ontwikkeling.
- Ruimte voor behoud en versterking van (inter)nationale unieke cultuurhistorische en natuurlijke kwaliteiten.
- Zorgvuldige afwegingen en transparante besluitvorming bij alle ruimtelijke plannen.

Voor deze belangen is het Rijk verantwoordelijk en wil het resultaten boeken. Uitwerking vindt veelal plaats in wetgeving zoals Waterwet, Deltawet en de toekomstige Omgevingswet.

# *Relevantie voor plangebied*

In de structuurvisie infrastructuur en ruimte is geen concreet beleid op nationaal niveau geformuleerd dat direct van belang is voor het voorliggende bestemmingsplan.

### **4.1.2 Besluit algemene regels ruimtelijke ordening (Barro)**

In dit besluit worden regels gesteld voor verschillende aspecten van nationaal belang. Dit bestemmingsplan bevat geen aspecten die invloed hebben op het nationaal belang.

# <span id="page-18-2"></span>**4.2 Provinciaal beleid**

### **4.2.1 Omgevingsplan Zeeland 2018**

Het Omgevingsplan Zeeland 2012-2018 is door middel van het besluit van Provinciale Staten van Zeeland van 21 september 2018 vervangen door het nieuwe Omgevingsplan Zeeland 2018. In het nieuwe Omgevingsplan staat de Zeeuwse burger en zijn of haar woonwensen centraal . Het is van provinciaal belang dat de regionale woningmarkten in Zeeland goed functioneren.

Gezien de ruimtelijke doelen, de klimaat en demografische opgave, de uitgangssituatie van de woningvoorraad en de toekomstverwachtingen, is woningbouwbeleid essentieel. Er moet daarom op regionaal niveau gekozen worden voor de woningbouwplannen die qua omvang, locatie en type aansluiten bij de woonwensen van de Zeeuwse burger. De keuzes moeten worden gemaakt in regionale woningmarktafspraken door de vijf Zeeuwse woningmarktregio's (De Bevelanden, Schouwen-Duiveland, Tholen, Walcheren en Zeeuws-Vlaanderen). Bij het maken van regionale woningmarktafspraken dient de totale woningvoorraad te worden betrokken. Het overgrote deel van de woningvoorraad van de komende decennia is immers al aanwezig in de vorm van de gebouwde voorraad. Het aantal toevoegingen is daarmee in de marge en vereist het verleggen van de focus van nieuwbouw naar aanpassing van de bestaande woningvoorraad. Om de regio's te onder-

steunen bij het maken van regionale woningmarktafspraken draagt de provincie actuele kennis aan op het gebied van de gewenste kwaliteit van de woningbehoefte. Voor het bepalen van de kwantitatieve behoefte is de provinciale bevolkings- en huishoudenprognose leidend. Bij de berekening van de woningbehoefte wordt geen rekening gehouden met de mogelijke ontwikkeling van projecten die dermate afwijkend zijn en geen precedent kennen, dat er extra migratie door wordt veroorzaakt. Als overtuigend wordt aangetoond dat een project aan die voorwaarde voldoet, kan (een deel van) de woningen bovenop de regionaal afgebakende kwantitatieve behoefte binnen de regionale woningmarktafspraken worden ontwikkeld.

De invulling van de regionale woningmarktprogrammering kan inspelen op het verschil in voorzieningenniveau en ontwikkelingsbehoefte van kernen. Goede voorzieningen, zoals detailhandel, horeca, onderwijs en cultuur, vragen om voldoende draagvlak in de directe omgeving. Ook is er sprake van een trek naar de steden en neemt de totale behoefte aan extra woningen in Zeeland de komende tien jaar geleidelijk af naar nul. Door de aanvullende woningbouw te concentreren in stedelijk gebied wordt niet alleen gebouwd waar de markt om vraagt, maar wordt ook het draagvlak voor voorzieningen in de directe omgeving behouden.

Tegelijk blijft het nodig om de woningbouw in dorpen te faciliteren. Hier ligt de opgave primair bij herstructurering, inbreiding binnen de bestaande kern, vervangende nieuwbouw en het verleggen van bestaande plannen naar nieuwe kansrijke locaties die inspelen op de lokale behoeftes. Als dit noodzakelijk is, behoort maatwerk door een beperkte uitbreiding tot de mogelijkheden. De totale woningmarktafspraken in de regio bieden hiervoor het kader.

De regionale woningmarktafspraken zijn bedoeld om regionaal woningbouwbeleid vast te stellen en dienen als onderbouwing van de Ladder voor duurzame verstedelijking. Voor de onderbouwing is het nodig dat van de actuele provinciale prognose gebruik wordt gemaakt, dat de harde plancapaciteit in beeld wordt gebracht, dat er heldere afspraken zijn over de kwantitatieve en kwalitatieve invulling van de ladderruimte en hoe wordt gemonitord. De regionale woningmarktafspraken worden door de gemeenten binnen een woningmarktregio gemaakt in afstemming met woningcorporaties, burgers, ontwikkelaars en werkgevers. Gedeputeerde Staten stellen uiteindelijk de regionale woningmarktafspraken vast wanneer het geschikt is als onderbouwing van de ladder. Op basis van monitoring, nieuwe ontwikkelingen en informatie worden de regionale woningmarktafspraken periodiek herijkt.

#### *Relevantie voor het plangebied*

Het woningbouwprogramma van de gemeente Tholen is gebaseerd op de provinciale prognose. In 4.3.2. wordt nader ingegaan op het gemeentelijk woningbouwprogramma

# <span id="page-19-0"></span>**4.3 Gemeentelijk beleid**

#### **4.3.1 Toekomstvisie Tholen 2025**

In de Toekomstvisie is voor Sint Philipsland aangegeven dat woningbouwmogelijkheden geboden worden om tenminste de natuurlijke groei op te vangen. Daarnaast kan extra woningbouw worden gepleegd om de ontwikkeling van het havengebied te stimuleren. Als vanzelfsprekend dient bij nieuwbouw de woningtypologie, de prijsklasse en of het om een koop- of huurwoning gaat, afgestemd te zijn op de behoefte. Gestreefd wordt naar een verhouding hoger marktsegment : lager marktsegment van 75:25.

#### **4.3.2 Woningbouwprogramma gemeente Tholen 2018 – 2027**

De woningbouwplanning van de gemeente Tholen bevat, conform het verzoek van de provincie Zeeland, de volgende elementen:

- 1. kwantitatief en kwalitatief woningbouwprogramma voor de komende 10 jaar.
- 2. invulling van bundeling en zorgvuldig ruimtegebruik.
- 3. aanpak en afspraken over de herstructureringsopgaven in de bestaande voorraad (incl. particuliere sector).
- 4. aanpak en doelstellingen particuliere voorraad.
- 5. visie op en afspraken over deeltijd wonen

Voor dit bestemmingsplan zijn de aspecten 1 en 2 relevant

Ad 1. Kwantitatief en kwalitatief woningbouwprogramma.

Er is op 10 april 2018 een nieuwe woningbouwplanning vastgesteld door het college. Als uitgangspunt voor het woningbouwprogramma hanteert de gemeente Tholen de Woningmarktanalyse Tholen van Companen uit januari 2018. Hierin word een woningbehoefte voor de periode 2017-2030 voorzien van 500 woningen. Inclusief 30 % reserve voor opvang van planuitval is het plafond dan 650 woningen. Het plafond van het woningbouwprogramma op basis van plannen en planvoornemens van marktpartijen en de gemeente Tholen komt op een lager aantal uit. Hier staat echter tegenover dat de planuitval lager wordt ingeschat (o.a. wegens vergevorderde overleggen en contractvorming met marktpartijen). De gemeente heeft hierop een actieprogramma ontwikkeld, waarbij de volgende stappen zijn gezet:

- Uitstellen plan Buitenzorg IV. Aanvullend op deze stap worden met Bouwfonds gesprekken gevoerd over verdere heroriëntatie.
- Schrappen en faseren van diverse plannen (looptijd verlengen).
- Een zeer kritische houding vanuit de gemeente ten opzichte van nieuwe plannen.
- (Nog meer) inzetten op inbreiding.

Het resultaat hiervan is dat de woningcapaciteit (**hard en zacht**) over de periode 2018- 2027 uitkomt op 572 woningen. Deze is als volgt verdeeld over de periode:

| TOTAAL | 2018 | 2019 | 2020 | 2021 | 2022 | 2023 | 2024 | 2025 | 2026 | 2027 |
|--------|------|------|------|------|------|------|------|------|------|------|
| 572    | 112  | 152  | 101  | 98   | 81   | 52   | 54   | 50   | 35   | 37   |

Na 2030 is de top van de huishoudensgroei bereikt en zal het aantal huishoudens naar verwachting terug gaan lopen. In de huishoudensprognose speelt de vergrijzing en de daarmee samenhangende huishoudensverdunning mee bij de eerst nog aanzienlijke toename van het aantal huishoudens gevolgd door een afname als de groep ouderen die verantwoordelijk is voor de initiële toename zal gaan uittreden. In dit woningbouwprogramma is te zien dat de gemeente Tholen dat nu al in ogenschouw neemt.

De harde plancapaciteit (het totaal aantal woningen in onherroepelijk geworden bestemmingsplannen) bedraagt op dit moment 294. Dat is aanzienlijk lager dan de raming van Companen (500 woningen t/m 2030), maar de verwachting is dat de harde plancapaciteit zal toenemen tot de eerder genoemde 572 woningen.

In tabelvorm is de **harde** plancapaciteit als volgt over de jaren verdeeld:

| TOTAAL | 2018 | 2019 | 2020 | 2021 | 2022 | 2023 | 2024 | 2025 | 2026 | 2027 |
|--------|------|------|------|------|------|------|------|------|------|------|
| 294    | 95   | 107  | 45   | 52   | 44   | 17   | 17   | 0    | 0    | 0    |

Het woningbouwprogramma in woonmilieus. Tholen kent twee woonmilieus zoals die o.a. in het WOoN2015 (Woononderzoek Nederland 2015) worden gehanteerd:

- a. centrum-dorps: de bebouwde kommen van Tholen, Sint-Maartensdijk en Sint-Annaland,
- b. landelijk wonen: het overige gebied in de gemeente.

Te zien valt dat in de gemeentelijke woningbouwprogrammering concentratie in de kernen Tholen en Sint-Annaland aan de orde is. In Sint-Maartensdijk wordt met name ingezet op herstructurering. De woningcorporatie Stadlander heeft een plan dat ziet op het saneren van 138 woningen te slopen en daarvoor in de plaats 96 woningen te (laten) realiseren (per saldo een verdunning van 42 woningen). Zoals bekend is deze herstructurering inmiddels gestart.

Omdat prognoses, landelijk maar ook regionaal, met enige regelmaat worden bijgesteld zal ook het woningbouwprogramma van de gemeente Tholen minimaal jaarlijks waar mogelijk bijgesteld moeten worden. Verder is het daarbij raadzaam om voor de lange termijn zorgvuldig om te gaan met nieuwe plannen. Om bestaande plannen kansrijker te maken zal het aanbod zo veel als mogelijk passend moeten zijn bij de vraag vanuit de markt. In overleggen met marktpartijen dient dit steeds weer aan de orde te komen. Naast de kwantitatieve benadering zullen ook andere afwegingspunten zoals typologie en uitrustings-niveau van de woningen en kwaliteit van de locatie aan de orde moeten komen.

In de plannen komen vrijwel alle woningtypes voor: zowel grondgebonden woningen (vrijstaand, twee onder 1 kap en aaneen) als appartementen (vrije sector en huur). Alle plannen zien op relatief rustige woonwijken waarbij woonlocaties voor vrijwel iedere doelgroep aan de orde zijn. Zowel voor starters, doorstromers als senioren kunnen woningtypes worden aangeboden. Deze kunnen ook in verschillende prijsklassen worden aangeboden.

Voor een kwaliteitsverhoging van de woningen en woonomgeving in nieuwe en bestaande, nog niet uitgevoerde plannen, zijn door de gemeente Tholen in de woonvisie (2017) een aantal maatregelen opgesteld. Onderdeel hiervan zijn een aantal maatregelen gericht op de kwaliteitsverhoging van de bestaande particuliere voorraad. Zo zal de gemeente de koop van woningen in het bestaande goedkope segment (onder de € 180.000) door starters bevorderen. Ook heeft de gemeente de Stimuleringsregeling duurzame particuliere woningverbetering opnieuw vastgesteld, evenals een zgn. Blijverslening.

In onderstaande tabel is de woningbouwplanning 2018-2027 van de gemeente Tholen opgenomen:

| kern/ plangebied/ totaal cap. |                                         |      | code fin. risico in/uitbreid. |            | totaal  | 2018 | 2019 | 2020 | 2021  | 2022 | 2023 | 2024 |    | 2025 2026 | 2027 | 2028 |
|-------------------------------|-----------------------------------------|------|-------------------------------|------------|---------|------|------|------|-------|------|------|------|----|-----------|------|------|
|                               | Sloop                                   | fase | ge meente                     | herstruct. | 2018-27 |      |      |      |       |      |      |      |    |           |      |      |
| Tholen                        |                                         |      | J/N                           | I/UH       | 354     | 60   | 67   | 37   | 34    | 32   | 32   | 32   | 20 | 20        | 20   | 20   |
|                               |                                         |      |                               |            |         |      |      |      |       |      |      |      |    |           |      |      |
| Veste Tuin (116)              | 26                                      | 1    | J                             | H          | 81      | 41   | 40   |      |       |      |      |      |    |           |      |      |
| Stadszicht II (+- 180)        |                                         | 1    | J                             | -          | 94      | 16   | 14   | 14   | 14    | 12   | 12   | 12   |    |           |      |      |
| Waterfront II (10)            |                                         | 1    | N                             | -          | C       | 3    | 3    | 3    |       |      |      |      |    |           |      |      |
| Buitenzora IV                 |                                         | 2    | N                             | U          | C       |      |      |      |       |      |      |      |    |           |      |      |
| Molenvliet (222)              |                                         | 2    | J                             | U          | 170     |      | 10   | 20   | 20    | 20   | 20   | 20   | 20 | 20        | 20   | 20   |
| Sint-Annaland                 |                                         |      |                               |            | 161     | 24   | 44   | 23   | ું રે | 22   |      |      | 15 |           |      |      |
| Vroonstede I (45)             |                                         | 1    | ل                             | -          | 13      | 3    | 3    | 3    | 3     | 1    |      |      |    |           |      |      |
| Havenplateau (36)             |                                         | 1    | ل                             | U          | 22      |      | 11   |      |       | 11   |      |      |    |           |      |      |
| Havenplat landm. (30)         |                                         | 1    | J                             | U          | 15      |      |      |      |       |      |      |      | 15 |           |      |      |
| Havenplein (57)               | 3                                       | 1    | J                             | H          | 31      | 11   | 10   |      | 10    |      |      |      |    |           |      |      |
| Suzannapolder (100)           |                                         | 1    | J                             | VU         | 80      | 10   | 20   | 20   | 20    | 10   |      |      |    |           |      |      |
| Sint-Maartensdijk             |                                         |      |                               |            | રેક     | 10   | 8    | 10   | 8     | 10   | 10   | 10   | 10 | 10        | 10   |      |
| West (96)                     | 138                                     | 1    | N                             | H          | 96      | 10   | 8    | 10   | 8     | 10   | 10   | 10   | 10 | 10        | 10   |      |
| Geertruidapolder (42)         |                                         | 4    | ل                             | vu         |         |      |      |      |       |      |      |      |    |           |      |      |
| Oud-Vossemeer                 |                                         |      |                               |            | રૂક     | 2    | 15   | 18   | 5     |      |      |      |    |           |      |      |
| Hofstraat (3)                 | 1                                       | 1    | N                             | H          |         | 2    | 2    |      |       |      |      |      |    |           |      |      |
| Patriizenweg (32)             |                                         | 3    | N                             | U          | 6       |      | 3    | 3    |       |      |      |      |    |           |      |      |
| Coentjesweg                   |                                         | 3    | N                             | H          | 25      |      | 10   | 10   | 5     |      |      |      |    |           |      |      |
| Stavenisse                    |                                         |      |                               |            | 17      | 3    | 4    | 3    | 3     | বী   |      |      |    |           |      |      |
| Poststraat (21)               |                                         | 1    | ل                             | 1          |         | 3    | 4    | 3    | 3     | র্ব  |      |      |    |           |      |      |
| Poortvliet                    |                                         |      |                               |            | 34      | 6    | 2    | 3    | 3     | 8    | 5    | 7    |    |           |      |      |
| Deestraat (37)                |                                         | 2    | J                             | -          | 20      |      | 2    | 3    | 3     | 2    | 2    | N    | 2  | 2         | 2    |      |
| Plan Bijl (21)                |                                         | 1    | N                             | H          | 22      | 6    |      |      |       | 6    | 5    | 5    |    |           |      |      |
| Scherpenisse                  |                                         |      |                               |            | 8       | 2    | 2    | 2    | 2     |      |      |      |    |           |      |      |
| t Zeepaard (6)                |                                         | 0    |                               | D          |         |      |      |      |       |      |      |      |    |           |      |      |
| Zuide Son (17)                |                                         | 1    | J                             | -          | 8       | 2    | 2    | 2    | 2     |      |      |      |    |           |      |      |
| Sint-Philipsland              |                                         |      |                               |            | 15      |      | 5    | 5    | 5     |      |      |      |    |           |      |      |
| Luysterrijk (+- 75)           |                                         | 4    | N                             | VU         | 15      |      | 5    | 5    | 5     |      |      |      |    |           |      |      |
| Vergunning                    | 30                                      |      |                               |            | 30      | 3    | 3    | 3    | 3     | 3    | 3    | 3    | 3  | 2         |      | P    |
| Sloop/ verdunning             | 198                                     |      |                               |            | 100     |      |      |      |       |      |      |      |    |           |      |      |
| onvoorzien                    |                                         |      | N                             | vu         | 50      | 5    | 5    | 5    | 5     | 5    | 5    | 5    | 5  | 5         | 5    | 5    |
| totaal gem. Tholen            |                                         |      |                               |            | 572     | 112  | 152  | 104  | ರಿಕ   | કન   | 52   | 54   | 50 | 35        | 35   | 25   |
|                               | waarvan harde plancapaciteit (code 1+2) |      |                               |            | 294     | વેદ  | 107  | 45   | 52    | 44   | 17   | 17   | O  | 0         | 0    | 0    |

# Ad 2. invulling van bundeling en zorgvuldig ruimtegebruik.

Bij het opstellen van bestemmingsplannen voor nieuwe plannen dient gebruik te worden gemaakt van de ladder voor duurzame verstedelijking voor ruimtelijke plannen (conform de Wet ruimtelijke ordening). Onderhavige onderhavige locatie te beschouwen als inbreiding binnen de kern. In paragraaf 8.5 van het Omgevingsplan Zeeland 2018 is beschreven dat het noodzakelijk blijft om woningbouw in de dorpen te faciliteren die inspelen op locale behoeftes. De woningmarktafspraken in de regio bieden hiervoor de basis.

#### *Conclusie voor de planontwikkeling*

Uit de woningbouwprogramma komt naar naar dat er in Sint Philipsland ruimte is voor de geplande woningen. Het plan biedt ruimte aan 17 woningen, waardoor er sprake is van bouwen naar behoefte. Het plan heeft een dusdanige flexibiliteit dat er ook ingespeeld kan worden naar de veranderende kwalitatieve woningvraag. 15 woningen zijn opgenomen in de huidige (maart 2019) woningbouwplanning van de gemeente. Na vaststelling van dit bestemmingsplan zullen 17 woningen worden opgenomen in de woningbouwplanning

#### **4.3.3 Nota Archeologiebeleid (2011)**

In opdracht van de Vereniging Zeeuwse Gemeenten en de gemeente Tholen is archeologiebeleid geformuleerd en vastgesteld voor het gehele grondgebied van de gemeente. Doel daarvan is een verantwoorde balans tussen het belang van de archeologie en andere belangen die spelen bij ruimtelijke ontwikkelingen. Het uitgangspunt voor het nieuwe beleid is een verantwoorde invulling van de beleidsruimte die de Monumentenwet gemeenten biedt. Met dit archeologiebeleid kan de gemeente beargumenteerd afwijken van de wettelijke plicht tot archeologisch vooronderzoek bij bodemingrepen groter dan 100 m2 (Monumentenwet). Het archeologiebeleid is vastgelegd in de Nota Archeologiebeleid. Dit rapport bestaat uit twee delen.

In deel A (Beleidsnota gemeentelijke archeologische monumentenzorg) geeft de gemeente aan hoe zij invulling gaat geven aan haar rol van bevoegde overheid, de reikwijdte en ambities van het beleid, en de uitvoering daarvan (taken, instrumenten, actiepunten).

Deel B (Archeologische beleidskaart en toelichting) bestaat uit een samenhangend pakket van kaarten en een toelichting. Samen bevatten deze de noodzakelijke informatie en motivering hoe de gemeente bij besluitvorming over gebruik en inrichting van de ruimte omgaat met "bekende en te verwachten in de grond aanwezige archeologische monumenten" (artikel 38a Monumentenwet). Daarmee is deel B de ruimtelijke uitwerking van het archeologiebeleid in het kader van een goede ruimtelijke ordening.

In paragraaf 5.2.1 wordt inhoudelijk ingegaan op de aanwezige waarden

### **4.3.4 Groenstructuurplan (2005)**

Het groenstructuurplan is een beleidsdocument waarmee de gemeente Tholen, het bestuur en de ambtelijke dienst, de richting voor beleid, inrichting en beheer van het openbaar groen binnen de kern Sint Philipsland omschrijven. Het groenstructuurplan geeft het belang van het groen aan. Door de politieke vaststelling van het groenstructuurplan heeft het gemeentebestuur de inhoud van het groenstructuurplan onderschreven en vastgesteld als zijnde het gemeentelijk beleid.

De gemeentelijke afdeling openbare werken gebruikt het groenstructuurplan als een richtinggevend afwegingskader bij hun dagelijkse werkzaamheden. Het groenstructuurplan geeft inzicht in de achtergronden van de gewenste groenstructuur en is derhalve qua tijdsbestek niet gebonden aan termijnen. Uiteraard moeten visies en voorgestelde acties wel regelmatig tegen het licht worden gehouden op hun actualiteitswaarde. Plannen die op het moment dat dit groenstructuurplan werd ontwikkeld nog niet definitief zijn vastgesteld zijn niet meegenomen in de planvorming.

In het groenstructuurplan is voor Sint Philipsland bepaald dat de dorpsranden te worden voorzien van brede groenstroken bestaande uit gras, bosplantsoen en bomen. Deze groenranden dienen om de overgang en het beeld van de bebouwing naar het open landschap te verzachten.De samenstelling van deze groenstroken is afhankelijk van het type bebouwing waarlangs de groenstrook gelegen is. Deze dorpsranden fungeren tevens als uitloopgebied, speelplek en vormen bovendien een ecologische meerwaarde.

Schematische weergave van de vsie uit het groenstructuurplan

In onderhavig plan is deze visie als volgt uitgewerkt. In het bestemmingsplan is een extra groenstrook van 10 meter opgenomen. Deze strook ligt op het agrarisch perceel direct grenzen aan de gronden van het Waterschap. Deze strook zal worden ingericht met bosgroepen van zwarte els en struikgroepen van boswilg, schietwilg en sleedoorn. Voor onderhoud kan gebruik worden gemaakt van de bestaande onderhoudsstrook van het Waterschap. Deze ligging en de inrichting ervan is afgestemd met de afdeling Groen en het Waterschap.

# <span id="page-25-0"></span>**5 Uitvoeringsaspecten**

# <span id="page-25-1"></span>**5.1 Water**

Kragten heeft voor de ontwikkeling Luijsterrijk Sint Philipsland de waterparagraaf uitgewerkt. Als gevolg van deze ontwikkeling wordt het bestaande verharde oppervlak uitgebreid. Dergelijke extra verharding zorgt voor een grotere ophoping van regenwater bij (extreme) neerslag. Daarnaast wordt het infiltratieoppervlak voor regenwater verkleind. Om deze ontwikkeling mogelijk te maken is binnen de ruimtelijke procedure deze notitie opgesteld waarin inzichtelijk is gemaakt wat de regenwaterbergingsopgave is en hoe hier invulling aan gegeven wordt. Deze notitie is als bijlage toegevoegd. Hieronder volgen de conclusies.

#### *Waterbergingsopgave*

Er is circa 8.000 m2 aan uitgeefbare grond gepland en 4.020 m2 aan infrastructuur. Omdat het een woonwijk betreft gaan we ervanuit dat 60% van de uitgeefbare grond verhard wordt en tot afstroming kan komen. Dit betekent dat we in het kader van de waterbergingsopgave voor de uitgeefbare grond uitgaan van 4.800 m2 . Voor de infrastructuur gaan we ervanuit dat 100% tot afstroming komt. Dit betekent dat de totale oppervlakte die gehanteerd moet worden voor de regenwaterbergingsberekening 8.820 m2 bedraagt. Volgens het beleid van Waterschap Scheldestromen moet een bui die eenmaal in de honderd jaar voorkomt geborgen worden. Dit betekent in dit geval dat het plan in staat moet zijn in totaal 75 millimeter water te bergen. Dit leidt tot een regenwaterberging van (8.820 m2 * 0,075 m ≈) 662 m3 .

#### *Advies hemelwatersysteem*

Er wordt afgeraden om invulling te geven aan de regenwaterbergingopgave middels een wadi of buffer. Dit gezien de verwachte lage doorlatendheidswaarde van de bodem en de relatief hoge grondwaterstanden.

In het document ' Richtlijnen waterbeheer voor planontwikkeling in bebouwd gebied' van Waterschap Scheldestromen wordt aangegeven dat regenwaterberging ook gezocht kan worden in het watersysteem van het waterschap. Gezien de bodemsamenstelling van het plangebied zal dit dan ook nodig zijn. Door de noordoostelijke sloot (geclassificeerd als overige watergang) uit te breiden kan voldoende waterberging worden gecreëerd. Zie voor een principeschets de in de bijlage opgenomen waterparagraaf. Uitgaande van een bergingspeil van NAP -0,3 meter kan hier circa 7,4 m2 per strekkende meter water geborgen worden (exclusief huidige berging). De secundaire sloot zal dan over een lengte van circa 90 meter op een dergelijke wijze uitgebreid moeten worden. Dit leidt dan tot 666 m3 aan extra berging, hiermee wordt dan voldaan aan de bergingsopgave van 662 m3.

De gemeente Tholen heeft een voorkeur voor afstromingsrichting van het regenwater aangegeven, weergegeven in figuur 8. Deze afstroming kan bewerkstelligd worden door de openbare infrastructuur (wegen/trottoir) dusdanig te vormen dat het regenwater onder vrij verval afstroomt richting de (legger)watergangen.

Gewenste afstromingsrichting regenwater

# <span id="page-26-0"></span>**5.2 Archeologie**

In ruimtelijke planontwikkelingen dient op verantwoorde wijze te worden omgegaan met het archeologisch erfgoed. Van belang is dat door middel van vooronderzoek tijdig inzicht wordt verkregen in de archeologische waarden van een gebied, zodat deze bij beoogde planontwikkelingen kunnen worden betrokken. Door de provincie Zeeland is archeologisch beleid vastgelegd op de Archeologische MonumentenKaart (AMK) en de Indicatieve Kaart Archeologische Waarden (IKAW). Het gemeentelijk archeologiebeleid is hierop afgestemd en voor het plangebied vastgelegd in het bestemmingsplan Buitengebied. Het gemeentelijk archeologiebeleid is vatsgelegd in de Nota Archeologiebeleid uit 2011.

Aangezien vanuit het archeologiebeleid van de gemeente Tholen een gematigde en lage archeologische verwachting geldt binnen het plangebied is bij een bodemverstoringen groter dan respectievelijk 500 en 2500m2 en dieper dan 40 cm beneden het maaiveld, aanvullend archeologisch onderzoek noodzakelijk. In het kader hiervan is een bureauonderzoek met verkennende boringen uitgevoerd.

#### **5.2.1 Bureuaonderzoek en inventariserend veldonderzoek archeologie (ADC, 06-12-2016)**

Het archeologisch onderzoek wijst uit dat binnen het plangebied sprake is van het Laagpakket van Walcheren (vanaf het maaiveld) op Hollandveen Laagpakket ( minimaal 1,40 meter - maaiveld) op het Laagpakket van Wormer ( ca. 2,5 meter – maaiveld). De boringen maken duidelijk dat de top van het Laagpakket van Wormer bestaat uit kleiige afzettingen die niet geschikt zijn om op te wonen. De archeologische verwachting kan hiervoor daarom naar laag worden bijgesteld. De top van het Hollandveen varieerde sterk in diepte binnen de boringen en uit een bestudering van de boringen blijkt deze bovendien niet meer intact aanwezig is. De archeologische verwachting kan hierdoor ook voor dit laagpakket naar laag worden bijgesteld.

Uit de bestudering van historisch kaartmateriaal wordt duidelijk dat de polder Sint Philipsland is ingepolderd in 1491 en dat er zich ter hoogte van het plangebied in de Late-Middeleeuwen-Nieuwe Tijd geen bewoning heeft bevonden. Dit zorgt ervoor dat ook voor dit Laagpakket de archeologische verwachting naar laag kan worden bijgesteld.

Op 8 december 2016 adviseert de Stichting Cultureel Erfgoed Zeeland op basis van bovenstaande informatie geen aanvullend archeologisch onderzoek uit te voeren binnen het plangebied. Archeologische waarden vormen geen belemmeringen voor de voorgenomen planontwikkeling.

Ondanks de vrijstelling van archeologisch onderzoek bestaat de mogelijkheid dat er toch relevante archeologische sporen en vondsten in de bodem verborgen zijn die in de uitvoeringsfase van de toekomstige graafwerkzaamheden aan het licht komen. Voor dergelijke vondsten bestaat een wettelijke meldingsplicht op grond van artikel 5.10 van de Erfgoedwet. Deze melding dient voor Zeeland te gebeuren bij het daarvoor door de Provincie ingerichte meldpunt van de Stichting Cultureel Erfgoed Zeeland (SCEZ).

# <span id="page-27-0"></span>**5.3 Ecologie**

Econsultancy heeft in opdracht van NieuwBlauw een quickscan flora en fauna uitgevoerd aan de Luysterlaan te Sint Philipsland. Tevens heeft als nader onderzoek een berekening naar stikstofdepositie plaatsgevonden. Deze onderzoeken zijn als bijlage I en J toegvoegd.

De conclusies en aanbevelingen zijn als volgt:

De quickscan flora en fauna is uitgevoerd in het kader van de voorgenomen nieuwbouw op de onder-zoekslocatie en heeft tot doel om in te schatten of er op de onderzoekslocatie planten- en diersoorten, gebieden of houtopstanden aanwezig zijn die volgens de Wet natuurbescherming een beschermde status hebben en die mogelijk negatieve gevolgen kunnen ondervinden door de voorgenomen ingreep.

De initiatiefnemer is voornemens zeventien nieuwbouw woningen te realiseren.

| Soortgroep               |                       | Geschikt<br>habitat | Ingreep<br>verstorend | Nader<br>onderzoek | Ontheffings-<br>aanvraag | Bijzonderheden / opmerkingen*                                                                                                                                                                                                                                                            |
|--------------------------|-----------------------|---------------------|-----------------------|--------------------|--------------------------|------------------------------------------------------------------------------------------------------------------------------------------------------------------------------------------------------------------------------------------------------------------------------------------|
| Broedvogels<br>algemeen  |                       | ja                  | mogelijk              | nee                | nee                      | het verwijderen van nestgelegenheden<br>buiten het broedseizoen uitvoeren of voor<br>aanvang van de werkzaamheden een<br>broedvogelinspectie uitvoeren                                                                                                                                   |
|                          | jaarrond<br>beschermd | nee                 | nee                   | nee                | nee                      | -                                                                                                                                                                                                                                                                                        |
| Vleermuizen              | verblijfplaatsen      |                     | nee                   | nee                | nee                      | -                                                                                                                                                                                                                                                                                        |
|                          | foerageergebied       | ja                  | nee                   | nee                | nee                      | -                                                                                                                                                                                                                                                                                        |
|                          | vliegroutes           | Ja                  | mogelijk              | mogelijk           | nee                      | aandacht voor verlichting bomenrij aan<br>noordzijde en Luysterkreek aan westzijde<br>projectlocatie<br>indien verlichting niet voorkomen kan wor-<br>den dient nader onderzoek uitgevoerd te<br>worden                                                                                  |
| Grondgebonden zoogdieren |                       | ja                  | mogelijk              | nee                | nee                      | aandacht voor zorgplicht ten aanzien van<br>algemene soorten als haas, konijn en ver-<br>schillende muizensoorten                                                                                                                                                                        |
| Amfibieën                |                       | minimaal            | mogelijk              | nee                | nee                      | aandacht voor zorgplicht ten aanzien van<br>kleine watersalamander, bruine kikker en<br>gewone pad<br>voorkomen van ondiepe plassen zodat<br>rugstreeppad zich niet kan vestigen<br>indien ondiepe plassen niet voorkomen<br>kunnen worden dient nader onderzoek<br>uitgevoerd te worden |
| Reptielen                |                       | nee                 | nee                   | nee                | nee                      |                                                                                                                                                                                                                                                                                          |
| Vissen                   |                       | nee                 | nee                   | nee                | nee                      |                                                                                                                                                                                                                                                                                          |
| Libellen en dagvlinders  |                       | nee                 | nee                   | nee                | nee                      |                                                                                                                                                                                                                                                                                          |
| Overige ongewervelden    |                       | nee                 | nee                   | nee                | nee                      | -                                                                                                                                                                                                                                                                                        |
| Vaatplanten              |                       | nee                 | nee                   | nee                | nee                      |                                                                                                                                                                                                                                                                                          |

De aanwezigheid van geschikt habitat op de onderzoekslocatie voor de verschillende soorten en soortgroepen is weergegeven in tabel I. In de tabel is samengevat of de voorgenomen ingreep mogelijk verstorend kan werken en wat de consequenties zijn voor eventuele vervolgstappen, zoals soortgericht nader onderzoek of vergunningtrajecten. In de tabel is weergegeven of maatregelen noodzakelijk zijn om overtreding van de Wet natuurbescherming voor bepaalde soortgroepen te voorkomen.

| Gebiedsbescherming      | Gebied<br>aanwezig | Ingreep<br>verstorend | Nader<br>onderzoek | Vergunning-<br>plicht |                                                                      |
|-------------------------|--------------------|-----------------------|--------------------|-----------------------|----------------------------------------------------------------------|
| Natura 2000             | 600 m              | nee                   | ja                 | nee                   | AERIUS berekening uitgevoerd waaruit blijkt<br>dat er geen effect is |
| Natuurnetwerk Nederland | 700 m              | nee                   | nee                | nee                   |                                                                      |
| Houtopstanden           | nee                | nee                   | nee                | nee                   |                                                                      |

#### **Conclusie**

Bij de werkzaamheden dient te allen tijde de zorgplicht in acht te worden genomen ten aanzien van onder andere algemene zoogdieren en amfibieën. Om vestiging van de rugstreeppad te voorkomen wordt aangeraden om het ontstaan van ondiepe poelen op de onderzoekslocatie te vermijden.

De bomenrij grenzend aan de noordzijde en de Luysterkreek grenzend aan de westzijde van de projectlocatie functioneren mogelijk als vliegroute voor vleermuizen. Overtreding van de Wet natuurbescherming kan voorkomen worden door de verlichting langs de betreffende bomenrij niet toe te laten nemen. Indien de toename van verlichting niet voorkomen kan worden dient protocollair vleermuizenonderzoek uitgevoerd te worden (april tot en met september).

Ten aanzien van houtopstanden en het Natuurnetwerk Nederland zijn overtredingen niet aan de orde.

# <span id="page-28-0"></span>**5.4 Bodemkwaliteit**

Sagro Milieu Advies heeft een verkennend bodemonderzoek uitgevoerd voor de planlocatie. Dit rapport is als bijlage toegevoegd (Eindrapport verkennend bodemonderzoek inclusief asbest Luijsterrijk te Sint- Philipsland, SMA, 7 januari 2019).

In deze paragraaf wordt de verontreinigingssituatie beschreven op basis van de onderzoeksresultaten. Vervolgens wordt deze getoetst aan de hypothese. Tenslotte wordt de conclusie van het onderzoek weergegeven.

#### **5.4.1 beschrijving onderzoeksresultaten**

### Verkennend bodemonderzoek conform NEN 5740

#### *Gehele locatie*

In de zandige bovengrond zijn (geringe) achtergrondwaarde-overschrijdingen van PAK, kwik, zink en lood aangetroffen. In de overige bovengrond en in de ondergrond zijn geen verontreinigingen aangetroffen met de geanalyseerde parameters.

In het grondwater is een geringe streefwaarde-overschrijding van chroom aangetroffen. De aangetroffen concentraties barium en arseen hebben een natuurlijke oorzaak.

Er wordt geen verhoogde concentratie molybdeen in het grondwater aangetroffen.

Voor het onderzoek naar chemische parameters is uitgegaan van de hypotheses:

- Bovengrond: onverdacht voor bodemverontreiniging met diverse stoffen. Deze hypothese dient op basis van de onderzoeksresultaten te worden verworpen.
- Ondergrond: onverdacht voor bodemverontreiniging met diverse stoffen. Deze hypothese kan op basis van de onderzoeksresultaten worden aangenomen.
- Grondwater: onverdacht voor bodemverontreiniging met diverse stoffen. Deze hypothese dient op basis van de onderzoeksresultaten te worden verworpen.

#### Verkennend bodemonderzoek conform NEN 5707

#### *Oostzijde*

Voor het onderzoek naar asbest is uitgegaan van de hypothese(s):

- Bovengrond: verdacht voor verontreiniging met asbest. Deze hypothese kan op basis van de onderzoeksresultaten worden verworpen.
- Ondergrond: onverdacht voor verontreiniging met asbest. Er is daarom geen gericht veld- of analytisch onderzoek naar asbest uitgevoerd. Deze hypothese kan op basis van de onderzoeksresultaten vooralsnog worden aangenomen.

#### *Overig terreindeel*

Voor het onderzoek naar asbest is uitgegaan van de hypothese(s):

- Bovengrond/ondergrond: onverdacht voor verontreiniging met asbest. Er is daarom geen gericht veld- of analytisch onderzoek naar asbest uitgevoerd Deze hypothese kan op basis van de onderzoeksresultaten vooralsnog worden aangenomen
#### **5.4.2 conclusie**

De op de onderzoekslocatie geconstateerde verhoogde gehalten in de grond en het grondwater geven geen aanleiding tot het uitvoeren van aanvullend of nader bodemonderzoek.

De grond rond boring 27 zal op basis van de aangetroffen gehalten lood en kwik op basis van de bodemkwaliteitskaart niet vrij toepasbaar zijn. In geval van grondverzet c.q. herbestemmen van grond zal alsnog een onderzoek conform het Besluit bodemkwaliteit nodig zijn. De eventuele mogelijkheden dienen in overleg met het bevoegd gezag te worden bepaald.

Bodemvreemde lagen of bijmengingen kunnen stoffen bevatten die, bij vermenging met grond, een bodemverontreiniging kunnen veroorzaken of reeds hebben veroorzaakt. Vermenging met (bijvoorbeeld onder-, boven-, en naastgelegen) grond dient daarom voorkomen te worden.

### <span id="page-29-0"></span>**5.5 Wegverkeerslawaai**

Door Windmill Milieu Management en Advies een akoestisch onderzoek naar de geluidbelasting ten gevolge van het wegverkeer uitgevoerd voor het woningbouwplan Luisterrijck te Sint-Philipsland (gemeente Tholen).

In verband met de realisatie van woningen wordt een ruimtelijke procedure doorlopen. In het kader van deze procedure is conform het gestelde in de Wet geluidhinder (Wgh) een onderzoek uitgevoerd naar de geluidbelasting ten gevolge van de zoneringsplichtige geluidbronnen waarvan de zone het plangebied overlapt. De planlocatie is gelegen binnen de wettelijk vastgestelde zone van de Verkeersweg. De geluidbelasting is getoetst aan het stelsel van voorkeurswaarden en maximale ontheffingswaarden uit de Wet geluidhinder. In het kader van een goede ruimtelijke ordening is eveneens de geluidbelasting ten gevolge van de 30 km/uur-wegen in de directe omgeving beschouwd.

#### *Wet geluidhinder*

Ten gevolge van het wegverkeer op de Rijksweg wordt de voorkeursgrenswaarde van 48 dB uit de Wet geluidhinder niet overschreden.

#### *Goede ruimtelijke ordening*

Ten gevolge van het wegverkeer op de Luysterlaan, een 30 km/uur-weg bedraagt de geluidbelasting inclusief aftrek overeenkomstig artikel 110g van de Wet geluidhinder ter plaatse van de maatgevende gevels maximaal 51 dB.

De gecumuleerde geluidbelasting exclusief aftrek overeenkomstig artikel 110g van de Wet geluidhinder vanwege verkeer op alle (gezoneerde) wegen bedraagt ter plaatse van de maatgevende gevels nabij de Luysterlaan 51 dB tot maximaal 54 dB. Overeenkomstig "methode Miedema" is de milieukwaliteit te classificeren als 'Matig' tot 'Redelijk' ter plaatse van deze gevels en 'Goed' tot 'Zeer goed' ter plaatse van de overige gevels.

#### *Cumulatie*

In het kader van de Wet geluidhinder is geen sprake van cumulatie.

Op basis van het uitgevoerde akoestisch onderzoek blijkt dat het aspect geluid geen belemmering vormt voor de realisatie van het plan.

# <span id="page-30-0"></span>**5.6 Geluidsaspecten tennisvelden**

Door Jansen Raadgevend Ingenieurs is een onderzoek uitgevoerd naar de invloed van het geluid van de tennisvereniging op de nieuwe geplande woningbouw en welke maatregelen nodig zijn. Dit onderzoek met kenmerk 815.240/53.740/NO1 v3, d.d.28 september 2015, is als bijlage toegevoegd.

Het plangebied grens is gelegen in de directe omgeving van het tenniscomplex van TV 'De Ruucstoppelen'. In het kader van een goede ruimtelijke onderbouwing is onderzocht op welke manier de milieurechten van het tenniscomplex in acht genomen zijn en op welke manier nieuwe woningen beschermd zijn tegen eventuele milieu- cq geluidhinder hiervan.

Uit onderzoek, waarbij is aangesloten bij de systematiek van de VNG publicatie "Bedrijven en Milieuzonering", blijkt dat het tenniscomplex als mogelijke knelpunt is aan te merken. Er zijn woningen in plangebied Luijsterrijk beoogd op een afstand die minder bedraagt dan de richtafstand voor het aspect 'geluid'.

Middels onderzoek is, conform stap 2 uit de VNG-publicatie, de akoestische situatie voor het tenniscomplex in relatie tot de woningen in plan Luijsterrijk bepaald. Hieruit blijkt dat de nieuwbouw een mogelijke belemmering vormt voor de bedrijfsvoering en geluidruimte van tennisvereniging TV 'De Ruucstoppelen'. Ten behoeve hiervan dient in het stedenbouwkundig plan een afscherming opgenomen tussen de nieuwe planontwikkeling en het tenniscomplex.

Het plangebied Luijsterrijk is akoestisch gezien planologisch aanvaardbaar, mits in het stedenbouwkundig plan een afscherming tussen de nieuwe planontwikkeling en het tenniscomplex wordt opgenomen. Deze geluidwerende bestaat uit een talud en een scherm van in totaal 4,5 meter hoogte. Deze afscherming wordt mogelijk gemaakt binnen de bestemming 'Groen'. Daarnaast zijn in de woonbestemmingen voorwaarden opgenomen dat er pas woningen binnen de geluidszone mogen worden opgericht nadat de geluidswal is gerealiseerd.

Deze afscherming had betrekking op een veel groter plangebied. Nu door voortschrijdend

inzicht het plangebied kleiner wordt en de voetbalvelden blijven liggen op de huidige locatie is veel minder afscherming nodig. De afscherming heeft nu vooral betrekking op de nieuwe woningen aan de Luijsterlaan. In de afbeelding hieronder is aangeduid hoe de afscherming geplaatst gaat worden rekening houdend met het kleinere plangbied.

# <span id="page-31-0"></span>**5.7 Lichthinder tennisvelden**

Door Windmill Milieu en Management is een lichthinderonderzoek uitgevoerd naar de invloed van de lichtmasten van de tennisbanen op de woningbouwlocatie. Dit onderzoek is als bijlage toegevoegd. De woningbouwlocatie is gesitueerd in de nabijheid van de tennisbanen van tennisvereniging De Ruucstoppelen. Het tennisveld is voorzien van kunstmatige veldverlichting. Ter voorkoming van lichthinder ter plaatse van de nieuw te realiseren woningen is een lichthinderonderzoek uitgevoerd.

Doel van het onderzoek is om aan te tonen dat het gebruik van veldverlichting bij de tennisvereniging mogelijk is binnen de hieraan gestelde normen en dat ter plaatse van de nieuwe woningen geen onduldbare hinder optreedt. Hiertoe wordt de optredende verticale verlichtingssterkte alsmede de lichtsterkte ter plaatse van de nieuw te realiseren bebouwing bepaald. De beoordeling van de rekenresultaten heeft plaatsgevonden conform de regels en aanbevelingen uit het besluit algemene regels voor inrichtingen milieubeheer (Activiteitenbesluit). De resultaten worden daarbij getoetst aan de algemene richtlijn betreffende lichthinder van de Nederlandse Stichting voor Verlichtingskunde (NSvV).

In de nieuwe situatie zullen 6 nieuwe lichtmasten worden geplaatst met nieuwe armaturen. In onderstaande figuur is dit weergegeven.

Plaatsing lichtmasten en geluidvoorzieningen bij tennisvereniging Ruucstoppelen.(bron: NieuwBlauw)

De onderhavige situatie is op grond van de ruimtelijke situatie en door de opdrachtgever aangereikte informatie ingedeeld in de zone E3. Voor de dag- en avondperiode derhalve dan een toelaatbare verticale verlichtingssterkte (Ev) van 10 lux en een toelaatbare lichtsterkte (I) van per armatuur van 10.000 cd.

### *Conclusie*

Uit de toetsing van de rekenresultaten blijkt dat de gehanteerde grenswaarden aangaande de verlichtingssterkte Ev en de lichtsterkte I ter plaatse van de nieuwe woningen niet worden overschreden.

Ook hier geld -ondanks het kleinere plangebied en aanzienlijk minder hinder - dat de initiatiefnemer de nieuwe lichtmasten en armaturen gaat plaatsen conform dit advies uit het lichthinderonderzoek.

# <span id="page-32-0"></span>**5.8 Luchtkwaliteit**

#### **Toetsingskader**

Het toetsingskader voor luchtkwaliteit wordt gevormd door hoofdstuk 5, titel 5.2 van de Wet milieubeheer. De Wet milieubeheer bevat grenswaarden voor zwaveldioxide, stikstofdioxide en stikstofoxiden, fijn stof, lood, koolmonoxide en benzeen. Hierbij zijn in de ruimtelijke ordeningspraktijk langs wegen vooral de grenswaarden voor stikstofdioxide (jaargemiddelde) en fijn stof (jaar- en daggemiddelde) van belang. De grenswaarden van de laatstgenoemde stoffen zijn in onderstaande tabel weergegeven. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet.

| stof                        | toetsing van                     | grenswaarde                            | geldig               |
|-----------------------------|----------------------------------|----------------------------------------|----------------------|
| stikstofdioxide<br>(NO2) 1) | jaargemiddelde<br>concentratie   | 60 µg/m³                               | 2010 tot en met 2014 |
|                             | jaargemiddelde<br>concentratie   | 40 µg/m³                               | vanaf 2015           |
| fijn stof (PM10) 2)         | jaargemiddelde<br>concentratie   | 40 µg/m³                               | vanaf 11 juni 2011   |
|                             | 24-uurgemiddelde<br>concentratie | max. 35 keer p.j. meer dan<br>50 µg/m³ | vanaf 11 juni 2011   |

#### Tabel: Grenswaarden maatgevende stoffen Wm

1. De toetsing van de grenswaarde voor de uurgemiddelde concentratie NO 2 is niet relevant aangezien er pas meer overschrijdingsuren dan het toegestane aantal van 18 per jaar zullen optreden als de jaargemiddelde concentratie NO 2 de waarde van 82 µg/m³ overschrijdt. Dit is nergens in Nederland het geval.

- 2. Bij de beoordeling hiervan blijven de aanwezige concentraties van zeezout buiten beschouwing (volgens de bij de Wlk behorende Regeling beoordeling Luchtkwaliteit 2007).
Op grond van artikel 5.16 van de Wm kunnen bestuursorganen bevoegdheden, die gevolgen kunnen hebben voor de luchtkwaliteit (zoals de vaststelling van een bestemmingsplan), uitoefenen indien:

- de bevoegdheden/ontwikkelingen niet leiden tot een overschrijding van de grenswaarden (lid 1 onder a);
- de concentratie in de buitenlucht van de desbetreffende stof als gevolg van de uitoefening van die bevoegdheden per saldo verbetert of ten minste gelijk blijft (lid 1 onder b1);
- bij een beperkte toename van de concentratie van de desbetreffende stof, door een met de uitoefening van de betreffende bevoegdheid samenhangende maatregel of

een door die uitoefening optredend effect, de luchtkwaliteit per saldo verbetert (lid 1 onder b2);

- de bevoegdheden/ontwikkelingen niet in betekenende mate bijdragen aan de concentratie in de buitenlucht (lid 1 onder c);
- het voorgenomen besluit is genoemd in of past binnen het omschreven Nationaal Samenwerkingsprogramma Luchtkwaliteit (NSL) of een vergelijkbaar programma dat gericht is op het bereiken van de grenswaarden (lid 1 onder d).

In het kader van een goede ruimtelijke ordening wordt bij het opstellen van ruimtelijke plannen uit oogpunt van de bescherming van de gezondheid van de mens tevens rekening gehouden met de luchtkwaliteit ter plaatse van het plangebied.

### *Besluit niet in betekenende mate*

In het Besluit niet in betekenende mate (NIBM) is bepaald in welke gevallen een project vanwege de gevolgen voor de luchtkwaliteit niet aan de grenswaarden hoeft te worden getoetst. Dit is bijvoorbeeld het geval indien een project een effect heeft van minder dan 3% van de jaargemiddelde grenswaarde NO2 en PM10 (= 1,2 µg/m3), of indien een project in een specifieke categorie valt (zoals woningbouw met 1 ontsluitingsweg en minder dan 1.500 woningen , of 2 ontsluitingswegen en minder dan 3000 woningen).

### **Onderzoek**

De beoogde ontwikkeling van 17 woningen valt ruimschoots binnen de categorie 'woningbouw minder dan 1.500 woningen'.

Dit betekent dat de ontwikkeling niet in betekenende mate bijdraagt aan de concentratie luchtverontreinigende stoffen en dat toetsing aan de grenswaarden vanuit de wetgeving niet nodig is.

In het kader van een goede ruimtelijke ordening is op basis van de Monitoringstool luchtkwaliteit in de omgeving van het plangebied in beeld gebracht. Uit de monitoringstool blijkt dat in 2011 langs de maatgevende wegen in de omgeving van het plangebied de concentratie stikstofdioxide en fijn stof aanzienlijk minder bedraagt dan de grenswaarden: 33,8 µg/m3 voor stikstofdioxide en 29,0 µg/m3 voor fijn stof. Het aantal overschrijdingsdagen van het 24-uurs gemiddelde voor fijn stof bedraagt maximaal 24 dagen. Hiermee wordt in 2011 reeds op alle fronten voldaan aan de grenswaarden die gesteld worden in de Wet Milieubeheer. Bekend is overigens dat de luchtkwaliteit in Nederland in de loop der jaren zal verbeteren (onder andere door het gebruik van schonere auto's en geavanceerde technieken).

#### **Conclusie**

Er wordt ruimschoots voldaan aan de normen die gelden voor luchtkwaliteit. De Wet luchtkwaliteit staat de uitvoering van de beoogde ontwikkeling dan ook niet in de weg.

# <span id="page-33-0"></span>**5.9 Omliggende functies**

# **Beleid en normstelling**

Ten aanzien van ontwikkelingen in het plan dient rekening te worden gehouden met eventuele milieuhinder door omliggende bedrijven en functies. Uitgangspunt daarbij is dat bedrijven niet in hun bedrijfsvoering worden beperkt en dat ter plaatse van milieugevoelige functies sprake is van een aanvaardbaar leef- en verblijfsklimaat. Voor de afstemming tussen milieugevoelige en milieuhinderlijke functies wordt milieuzonering toegepast. Daarbij wordt gebruik gemaakt van de VNG-publicatie Bedrijven en Milieuzonering (editie 2009). Milieuzonering beperkt zich tot de milieuaspecten met een ruimtelijke dimensie: geluid, geur, gevaar en stof.

Bij realisering van nieuwe hindergevoelige functies (woningen) dient rekening te worden gehouden met eventuele milieuhinder van bedrijfsactiviteiten in de omgeving. Uitgangspunt daarbij is dat er ter plaatse van de woningen sprake is van een aanvaardbaar woonen leefklimaat en dat bedrijven niet in hun bedrijfsvoering worden beperkt.

### **Onderzoek**

In het plangebied worden verschillende functies mogelijk gemaakt. Sommige functies hiervan kunnen milieuhinder veroorzaken voor woningen. In het voorliggende plan is rekening gehouden met de effecten van de agrarische gronden (driftblootstelling).

#### *Driftblootstelling van agrarische gronden.*

Ten westen van de nieuwe woonpercelen liggen agrarische percelen. In opdracht van de gemeente Tholen is door de Universiteit van Wageningen onderzoek uitgevoerd naar de veiligheidszones en verantwoorde afstanden rondom onder andere akkerbouwpercelen als gevolg van bespuitingen met toxische stoffen en de blootstelling hiervan op omstanders en (nieuwe) woningen. Hiervan is het rapport "Beperking driftblootstelling binnen 50 m van perceelsgrens bij bespuitingen in de lage boomteelt" opgesteld. De resultaten van het onderzoek zijn vooral van belang bij de beoordeling van nieuwe woningbouwinitiatieven.

In het onderzoek is gekeken naar het effect van driftbeperkende toedieningstechnieken om overschrijding van de AEL-dermaal (opname van schadelijke stoffen in de menselijke huid). Berekeningen zijn uitgevoerd op 5, 10, 20, 30, 40 en 50 meter afstand van de perceelrand en voor een hoogte van 0-3 meter en 3-6 meter.

Indien gebruik wordt gemaakt van de minimaal vereiste driftarme spuittechtniek volgens het Lozingenbesluit Open Teelt en Veehouderij (LOTV) (DRT50) dan blijkt uit het onderzoek het volgende.

- Als er geen sloot aanwezig is langs het landbouwperceel dan is bij neerwaartse bespuitingen van veldgewassen een afstand van minimaal 50 meter tussen bebouwing en perceelrand nodig.
- Als er op de perceelgrens een windhaag aanwezig is, dan kan voor deze spuittechniek de afstand tot 40 meter worden verkleind voor omstanders (0-3 meter hoogte) maar blijft voor bebouwing minimaal 50 meter (3-6 meter hoogte).
- De benodigde afstand kan verder worden verkleind of zeker worden gesteld door het gebruik van een dubbele windhaag of een constructie met een vergelijkbare filterende werking op de perceelgrens.
- Als er een sloot aanwezig is langs het landbouwperceel, dan is de benodigde veiligheidszone 10 meter vanaf de perceelsgrens zowel voor omstanders (0-3 meter hoogte) als voor bebouwing (3-6 meter hoogte).

Indien in plaats van een minimaal vereiste driftarme spuittechniek een standaard spuittechniek wordt toegepast en er geen sloot langs het landbouwperceel ligt, dan bedraagt de benodigde veiligheidszone geen 50 meter maar 30 meter vanaf de perceelsgrens.

De kortste afstand tussen de grens van het agrarisch perceel en de nieuwe woningen bedraagt minimaal 10 meter. De afstand van de woningen tot het agrarisch perceel zijn aanvaardbaar omdat er tussen de woningen en het agrarisch perceel een sloot ligt en een windhaag wordt gerealiseerd. Deze windhaag wordt in de groenbestemming dwingend voorgeschreven. Deze haagt zorgt ervoor dat voldoende beperkingen van drift tot stand komen.

Om de effecten van het bespuiten met toxische stoffen tot een aanvaardbaar minimum te beperken, is in dit bestemmingsplan afstand aangehouden tussen de agrarische percelen en de woonbestemming en zijn regels opgenomen die de aanleg en instandhouding van afschermend groen rondom het woonperceel moeten waarborgen.

#### **Conclusie**

Het aspect bedrijven en milieuhinder staat de vaststelling van het voorliggend bestemmingsplan daarmee niet in de weg.

# <span id="page-35-0"></span>**5.10 Externe veiligheid**

In de directe omgeving van het plangebied bevinden zich geen risicovolle bedrijven of transportroutes die van invloed zijn op het plangebied. Het aspect externe veiligheid is dan ook geen belemmering voor het voorliggende bestemmingsplan.

# <span id="page-35-1"></span>**5.11 Leidingen en telecommunicatieverbindingen**

Wat betreft het aspect leidingen en telecommunicatieverbindingen zijn er geen belemmeringen voor voorliggende planontwikkeling en de vaststelling van dit bestemmingsplan.

In en in de directe omgeving van het plangebied zijn geen planologisch relevant aan te merken solitaire leidingen en geen leidingstroken, hoogspanningsverbindingen en optisch vrije paden voor telecommunicatieverbindingen aanwezig, waarmee bij de realisering van het voorliggende project rekening moet worden gehouden.

# <span id="page-36-0"></span>**5.12 Beoordeling m.e.r.**

De centrale doelstelling van het instrument milieueffectrapportage is het milieubelang een volwaardige plaats te geven in de besluitvorming over activiteiten met mogelijk belangrijke nadelige gevolgen voor het milieu. De basis van de milieueffectrapportage wordt gevormd door de EU Richtlijn m.e.r . De richtlijn is van toepassing op de milieueffectbeoordeling van openbare en particuliere projecten die aanzienlijke gevolgen voor het milieu kunnen hebben.

De Europese regelgeving is in de Nederlandse wetgeving onder andere geïmplementeerd in de Wet milieubeheer (verder Wm) en in het Besluit milieueffectrapportage. Laatstgenoemde is per 1 april 2011 gewijzigd, waarbij de drempelwaarden in kolom 2 van de D-lijst indicatief gemaakt zijn. Dit betekent, dat niet meer kan worden volstaan met de mededeling dat de omvang van de activiteit onder de drempelwaarde ligt en dus geen m.e.r.(beoordeling) noodzakelijk is. Onder de nu geldende regeling moet een motivering worden gegeven. Deze motivering moet op basis van dezelfde criteria als de m.e.r. beoordeling. De diepgang kan echter anders zijn en er zijn geen vormvereisten.

De consequentie van de nieuwe regeling is, dat in elk besluit of plan dat betrekking heeft op activiteiten die voorkomen op de D-lijst aandacht moet worden besteed aan de m.e.r. Dit kan zijn in de vorm van een motivering of in de vorm van een beschrijving van de resultaten van de m.e.r. (-beoordeling) .

Voor dit bestemmingsplan is gekeken naar activiteiten die een m.e.r.-(beoordelings)plicht kennen. Hierbij is één activiteit gevonden die mogelijk m.e.r-(beoordelings)plichtig is, te weten:

*1. D11.2: de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen, bij een oppervlakte van 100 hectare of meer aaneengesloten gebied en dat 2.000 woningen of meer omvat of een bedrijfsvloeroppervlakte van 200.000 m2 of meer betreft.*

De voorgenomen ontwikkeling van maximaal 17 woningen blijft ruim onder de genoemde drempelwaarde, zoals opgenomen in categorie D11.2 van het Besluit m.e.r.. Toetsing aan deze drempelwaarde is echter niet voldoende; ook de andere selectiecriteria uit de Europese Richtlijn zijn van belang. Het gaat hierbij onder andere om cumulatie met andere projecten, gebruik van natuurlijke hulpbronnen, productie van afvalstoffen, verontreiniging en hinder, en risico van ongevallen. Uit de beschouwing van de eerder in dit hoofdstuk genoemde milieuthema's blijkt, dat de voorgenomen ontwikkeling geen bijzondere elementen bevat die bovenproportioneel bijdragen aan deze aspecten. Op basis hiervan wordt geconcludeerd, dat het uitvoeren van een (uitgebreide) m.e.r(-beoordeling) dan ook niet noodzakelijk is.

# <span id="page-37-0"></span>**6 Wijze van bestemmen**

**Dit bestemmingsplan heeft tot doel een juridisch-planologische regeling te scheppen voor het bouwen en het gebruik van de gronden binnen het plangebied zoals beschreven is in hoofdstuk 3. Dit hoofdstuk geeft een toelichting op de plansystematiek van dit bestemmingsplan.**

# <span id="page-37-1"></span>**6.1 Algemeen**

Het bestemmingsplan 'Luijsterrijk Sint Philipsland' bestaat uit een verbeelding, regels en een toelichting. De verbeelding en de regels tezamen vormen het juridisch bindende deel van het plan. Verbeelding en regels dienen te allen tijde in onderlinge samenhang te worden bezien en toegepast.

De wijze van bestemmen in voorliggend bestemmingsplan is gebaseerd op de Standaard Vergelijkbare BestemmingsPlannen 2012 die door het ministerie van VROM is uitgegeven. Daarnaast zijn enkele verplicht voorgeschreven standaardregels overgenomen uit het Besluit ruimtelijke ordening.

# <span id="page-37-2"></span>**6.2 Verbeelding**

Binnen het plangebied hebben de gronden een bestemming gekregen. Binnen een bestemming kunnen nadere aanduidingen zijn aangegeven. Deze aanduidingen hebben slechts juridische betekenis indien, en voor zover, deze in de regels daaraan wordt gegeven. Soms heeft een aanduiding juridisch gezien geen enkele betekenis en is uitsluitend op de verbeelding aangegeven ten behoeve van de leesbaarheid (bijvoorbeeld topografische gegevens).

# <span id="page-37-3"></span>**6.3 Regels**

De regels zijn ondergebracht in een viertal hoofdstukken:

Hoofdstuk 1 (inleidende regels), met daarin een aantal regels die van belang zijn voor de toepassing en interpretatie van de regels in de overige hoofdstukken en de wijze van meten;

Hoofdstuk 2 (bestemmingsregels), met daarin per bestemming onder meer een bestemmingsomschrijving, bouwregels en afwijkingsregels;

Hoofdstuk 3 (algemene regels), met daarin algemene bouw-, gebruiks-, afwijkings-, wijzigings- en procedureregels en een aantal andere min of meer standaard regels;

Hoofdstuk 4 (overgangs- en slotregels), met daarin het overgangsrecht en de slotbepaling.

De regels in verband met de bestemmingen kennen een min of meer gelijke opbouw en bestaan in ieder geval uit een bestemmingsomschrijving en bouwregels. De bestemmingsomschrijving is de centrale bepaling van elke bestemming. Het betreft een omschrijving waarin limitatief de functies worden genoemd, die binnen de bestemming zijn toegestaan.

De bouwregels zijn direct gerelateerd aan de bestemmingsomschrijving. Ook het gebruik van grond en bebouwing is gekoppeld aan de bestemmingsomschrijving. In de bouwregels staan uitsluitend bepalingen die betrekking hebben op het bouwen. Bouwregels zijn dan ook alleen van toepassing bij de toetsing van aanvragen om omgevingsvergunning.

In de specifieke gebruiksregels wordt uitdrukkelijk bepaald welke gebruiksactiviteiten in elk geval strijdig met het bestemmingsplan worden geacht. Specifieke gebruiksregels vormen derhalve een inperking van de bestemmingsomschrijving. De afwijkingsregels zijn gebaseerd op artikel 3.6 eerste lid onder c van de Wet ruimtelijke ordening en geven het bevoegd gezag de bevoegdheid om onder voorwaarden af te wijken van een specifieke regel. De wijzigingsregels zijn gebaseerd op artikel 3.6 eerste lid onder a van de Wet ruimtelijke ordening en geven burgemeester en wethouders de bevoegdheid om onder voorwaarden een onderdeel van het bestemmingsplan te wijzigen. Deze bevoegdheid gaat over het algemeen verder dan de hierboven genoemde afwijkingsbevoegdheid.

### *Afstemming met bestemmingsplan Kommen Tholen*

De bestemmingen in het voorliggende bestemmingsplan zijn afgestemd op het vastgestelde bestemmingsplan Kommen Tholen. Hiermee wordt aangesloten op de bestaande bekende systematiek in de gemeente

# <span id="page-38-0"></span>**6.4 Vertaling plan naar het bestemmingsplan**

In deze paragraaf worden deze bestemmingen in alfabetische volgorde toegelicht conform de voorgeschreven volgorde op het renvooi van de verbeelding.

# **6.4.1 Bestemmingsregels**

### *Groen*

De bestemming Groen is opgenomen voor de geplande groenvoorzieningen in het plangebied. In deze bestemmingen zijn groen, water, speelvoorzieningen en voet- en fietspaden toegestaan. Daarnaast wordt ter plaatse van de aanduiding de aanleg van windhagen mogelijk gemaakt die dienen voor de beperking van optredende drift van toxische stoffen op woonpercelen tijdens bespuitingen van aangrenzende agrarische gewaspercelen. In de groenbestemming rondom de tennisvelden wordt een geluidswal/ scherm mogelijk gemaakt. Voor de windhaag en de geluidswal is tevens een instandhoudingsverplichting opgenomen.

Zoals in paragraaf 4.3.4 is beschreven is, word buiten het directe woongebied op de westelijk gelegen agrarische gronden een groenzone aangeplant om het zicht op de nieuwbouw te verzachten.

#### *Verkeer*

De voor ´Verkeer´ aangewezen gronden zijn bestemd voor wegen, straten en pleinen, voet/ en fietspaden, parkeervoorzieningen, kunstwerken en water en waterhuishoudkundige voorzieningen. Op deze gronden mogen uitsluitend gebouwen worden gebouwd ten behoeve van voorzieningen van algemeen nut, licht- en vlaggenmasten en overige bouwwerken, geen gebouwen zijnde.

#### *Water*

De voor 'Water' aangewezen zijn bestemd voor waterberging, waterhuishoudkundige voorzieningen, waterlopen, waterpartijen en groenvoorzieningen. Daarnaast zijn binnen deze bestemming bruggen en duikers toegestaan.

#### *Wonen*

De voor 'Wonen' aangewezen gronden zijn, ter plaatse van de aanduidingen, bestemd voor vrijstaande en twee aaneen gebouwde woningen met bijbehorende gebouwen en bouwwerken, geen gebouwen zijnde, tuinen, erven en verhardingen, parkeervoorzieningen en water- en waterhuishoudkundige voorzieningen. Daarnaast zijn aan-huisverbonden beroepen toegestaan.

Op de verbeelding zijn bouwvlakken aangegeven, waarbinnen de woningen (hoofdgebouwen) en bijgebouwen moeten worden gesitueerd. De en maximale goot- en bouwhoogte zijn op de verbeelding aangeduid. In de regels is het maximale aantal woningen aangegeven gebaseerd op de meest actuele woningbouwplanning. In de bestemming is een wijzigingsbevoegdheid opgenomen om meer woningen te kunnen bouwen, indien dit past binnen de de woningbouwplanning van dat moment.

Andere activiteiten, dan wonen, in woningen (de 'vrije beroepen', kleinschalige beroepsmatige en bedrijfsmatige activiteiten en voor logies met ontbijt) zijn mogelijk onder bepaalde voorwaarden.

Binnen de woonbestemmings zijn voorwaarden opgenomen die samenhangen met de aanleg van de geluidswal en van de windhagen.

#### **6.4.2 Algemene regels**

#### *Anti-dubbelregeling*

Dit artikel is verplicht voorgeschreven in artikel 3.2.4 van het Bro. Het doel van dit artikel is te voorkomen dat er meer wordt gebouwd dan het bestemmingsplan beoogt, bijvoorbeeld ingeval (onderdelen van) percelen van eigenaar wisselen. Om hiervan een voorbeeld te geven: binnen de bestemming Wonen mag een bepaald percentage van het erf worden bebouwd. Indien het absolute oppervlak (uitgedrukt in m²) niet is bereikt, kan door het bijkopen van een stuk erf van het aangrenzend perceel extra bebouwing tot dit maximum worden gerealiseerd. De anti-dubbeltelbepaling voorkomt dat het overgedragen erf nog eens in de beoordeling van de bouwmogelijkheden op het oorspronkelijk deel erf kan worden betrokken.

#### *Algemene bouwregels*

In lid Overschrijding bouwgrenzen is een regeling opgenomen voor beperkte en ondergeschikte overschrijding van de grenzen van bouwvlakken. Deze bouwvlakken zijn op de verbeelding aangeduid met een dikke lijn.

#### *Algemene afwijkingsregels*

Voor ondergeschikte afwijkingen van de bestemmingsplanbepalingen (de bouwregels) is een algemene afwijkingsregel opgenomen.

#### *Algemene wijzigingsregels*

Er is een algemene flexibiliteitsbepaling opgenomen om voor bepaalde onderdelen van bestemmingen of gebouwen dan wel bouwwerken af te wijken van de bestemmingsgrenzen, voor zover dit van belang is voor een technisch betere realisering van bestemmingen of bouwwerken dan wel voor zover dit noodzakelijk is in verband met de werkelijke toestand van het terrein. Deze bepaling gaat verder dan die van artikel algemene bouwregels. Vandaar dat hier altijd een wijziging voor nodig is van burgemeester en wethouders. Overigens geldt ook hier dat deze bepalingen als algemene regel gelden voor alle bestemmingen.

Het criterium 'van belang voor een technisch betere realisering van bestemmingen of bouwwerken' kan bijvoorbeeld aan de orde zijn als bij nader inzien:

open water dat als zodanig is bestemd een andere vorm moet krijgen;

- een bruggetje dat anders moet worden geconstrueerd of een stukje moet opschuiven;
- een fietspad iets anders moet aansluiten op een kruising;
- een detailhandelsbestemming moet worden aangepast om een betere entree van één of meer winkels mogelijk te maken;

Het gaat in de meeste gevallen om de praktische uitvoering van het plan, waarbij geen belangen van derden worden geschaad.

Het criterium 'in verband met de werkelijke toestand van het terrein' is vooral aan de orde in situaties waarbij een terrein of gebied een geheel nieuwe inrichting krijgt en waarbij in het veld maar weinig aanknopingspunten zijn. Bij het uitzetten van het gebied blijkt dat de afmetingen niet exact gelijk zijn aan de coördinaten op tekening/in het digitale bestand en dat de situering van de nieuwe openbare wegen en de uitgeefbare percelen iets moet worden aangepast. Gezien de nauwkeurigheid van tegenwoordig, gaat het daarbij om centimeters in plaats van meters.

*Overgangsrecht en slotregel* Hierin is het overgangsrecht en de slotregel opgenomen.

# <span id="page-41-0"></span>**7 Uitvoerbaarheid**

**Een bestemmingsplan moet zowel op maatschappelijk als op financieel vlak haalbaar zijn. Dit hoofdstuk wordt een beknopte financiële toelichting gegeven en zijn de doorlopen procedures en de uitkomsten daarvan opgenomen als onderbouwing van de maatschappelijke haalbaarheid.** 

# <span id="page-41-1"></span>**7.1 Financiële haalbaarheid**

De kosten voor de planvorming en de uitvoering van de in dit bestemmingsplan beschreven ontwikkeling zijn volledig voor rekening van de initiatiefnemer. Deze kosten zijn verzekerd door het sluiten van een anterieure overeenkomst, waardoor een exploitatieplan niet nodig is. De gemeente ondervindt derhalve geen negatieve financiële gevolgen ten aanzien van deze ontwikkeling en loopt geen financieel risico.

# <span id="page-41-2"></span>**7.2 Maatschappelijk uitvoerheid**

In het kader van het overleg als bedoeld in artikel 3.1.1. van het Besluit op de ruimtelijke ordening is het voorontwerp van het bestemmingsplan Luijsterrijk aan de volgende adviesorganen/ instanties toegezonden:

- 1. Gedeputeerde Staten van Zeeland;
- 2. Waterschap Scheldestromen;
- 3. VeiligheidsRegio Zeeland;

Daarnaast heeft het voorontwerp bestemmingsplan Luijsterrijk op grond van de Inspraakverordening van de gemeente Tholen vanaf 8 juli 2016 tot en met 18 augustus 2016 ter inzage gelegen. Op 20 juli 2016 heeft een openbare informatieavond plaatsgevonden.

Er zijn tijdens de inspraakperiode vier inspraakreacties ingediend. Vanwege de wet op de privacy zijn de inspraakreacties geanonimiseerd weergegeven.

Als bijlage is de Nota inspraak en vooroverleg opgenomen. Hierin zijn ingediende reacties van een beantwoording voorzien

Verkaveling voorontwerpbestemmingsplan Verkaveling ontwerpbestemmingsplan

### **Ambtelijke wijzigingen na vooroverleg en inspraak**

Naast de aanpassingen die het gevolg zijn van de officiële overleginstanties, zijn in het bestemmingsplan diverse ambtelijke wijzigingen doorgevoerd.

De grootste wijziging betreft echter het plangebied. In bovenstaande afbeelding is dit gevisualiseerd. Het bestemmingsplan maakt alleen de eerste fase mogelijk. Dit zijn 17 woningen gelegen tussen Boserf en de Rijksweg. De sportvelden worden niet verplaatst en de begraafplaats wordt niet uitgebreid. Dit houdt in dat veel reacties in een ander daglicht komen te staan. Dit is zoveel als mogelijk toegevoegd bij de ambtelijke beantwoording van de reacties.

# **7.3.2 Zienswijzen**

Het ontwerpbestemmingsplan 'Luijsterrijk Sint Philipsland' heeft de procedure van artikel 3.8 en verder van de Wet ruimtelijke ordening doorlopen. Er zijn geen zienswijzen binnengekomen.

# **7.3.3 Vaststelling**

De gemeenteraad zal vervolgens het bestemmingsplan 'Luijsterrijk Sint Philipsland' in haar vergadering gewijzigd, vaststellen.

De wijzigingen betreffen de volgende:

#### *Toelichting*

- De toelichting is aangevuld met een beschrijving en een beoordeling op de verkeersafwikkeling. Hoofdstuk 3 planbeschrijving is hierop aangepast. Daarnaast heeft een onderzoek vaan stikstofdepositie plaatsgevonden, waarin de verkeersbewegingen die het plan genereert een essentieel onderdeel van uitmaken.
- Het flora- en faunaonderzoek is geactualiseerd.
- Er heeft een bodemonderzoek plaatsgevonden op basis van het verkleinde plangebied.
- De toelichting is aangevuld met een Beoordeling m.er (zie paragraaf 5.12)

#### *Regels*

- In de regels is een instandhoudingsverplichting opgenomen van de geluidswal rond de tennisvelden.
- De toegelaten functies binnen de bestemming Wonen zijn aangepast conform de standaardregeling Kommen Tholen.
- In de bestemming Verkeer zijn evenementen niet toegestaan.

# **Bijlagen bij de toelichting**

**bestemmingsplan Luijsterrijk Sint Philipsland, gemeente Tholen**

# **BIJLAGE A**

**Stedenbouwkundig ontwerp** NieuwBlauw, juli 2018

# **BIJLAGE B**

**Beeldkwaliteitplan** NieuwBlauw, juli 2014

# **BIJLAGE C**

**Waterparagraaf** Kragten, juni 2018

# **BIJLAGE D**

# **Akoestisch onderzoek wegverkeer**

Windmill, juni 2018

# **BIJLAGE E**

# **Akoestisch onderzoek tennisvelden**

Jansen Raadgevend Adviseurs, pm

# **BIJLAGE F**

# **Onderzoek lichthinder tennisvelden**

WindMill, 26 juni 2014

# **BIJLAGE G**

**Archeologisch vooronderzoek en veldonderzoek** ADC Projecten, 1 februari 2017

# **BIJLAGE H**

# **Nota inspraak en vooroverleg**

Gemeente Tholen/NieuwBlauw, september 2018

# **BIJLAGE I**

# **Rapport quickscan flora en fauna**

(Econcultancy), 28 februari 2019

# **Bijlage J: Rapportage stikstofdepositie**

Econsultancy, 28 februari 2019

**Bijlage K: Eindrapport verkennend bodemonderzoek inclusief asbest Luijsterrijk te Sint-Philipsland** SMA, 7 januari 2019