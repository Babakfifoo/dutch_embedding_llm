# **Wijzigingsplan Brede Balrouw, naast nr. 13 te Hoeven**

**OPGESTELD VOOR: GEMEENTE HALDERBERGE**

**OPGESTELD DOOR: STANTEC BV**

**12-7-2022 REFERENTIE 20210196**

**Ontwerp wijzigingsplan Brede Balrouw, naast nr. 13 te Hoeven**

In opdracht van: M. Rensen

Opgesteld door: E. Kroes

Projectnummer: 20210196

Documentnaam: Wijzigingsplan

Datum:

12 juli 2022

| Versie           | Vrijgegeven door | Datum         |
|------------------|------------------|---------------|
| Concept          | T-E van Dalen    | 12 juli 2022  |
| Concept versie 2 | T-E van Dalen    | 11 maart 2022 |
| Ontwerp          | T-E van Dalen    | 11 mei 2022   |
| Vastgesteld      | S. Spapens       | 12 juli 2022  |

**Bezoekadres** Hoevestein 20b 4903 SC OOSTERHOUT www.stantec.com/nl

KVK Haaglanden 27 18 43 23 BNP Paribas 022 77 40 432 IBAN NL11BNPA0227740432 BIC BNPANL2A Stantec BV is ISO 9001:2015, ISO 14001:2015, ISO 45001:2018 en VCA** gecertificeerd

Het is niet toegestaan de inhoud en/of vorm van door Stantec opgestelde rapportages aan te passen

### **Inhoudsopgave**

| 1.0 | Inleiding<br>1.1<br>Aanleiding<br>1.2<br>Ligging plangebied | 4<br>4<br>4 |
|-----|-------------------------------------------------------------|-------------|
|     | 1.3<br>Vigerend bestemmingplan<br>1.4<br>Leeswijzer         | 5<br>6      |
| 2.0 | Planbeschrijving                                            | 7           |
|     | 2.1<br>Bestaande situatie                                   | 7           |
|     | 2.2<br>Toekomstige situatie                                 | 9           |
| 3.0 | Beleid                                                      | 12          |
|     | 3.1<br>Rijksbeleid                                          | 12          |
|     | 3.2<br>Provinciaal beleid                                   | 13          |
|     | 3.3<br>Gemeentelijk beleid                                  | 17          |
| 4.0 | Omgevingsaspecten                                           | 22          |
|     | 4.1<br>Bedrijven en milieuzonering                          | 22          |
|     | 4.2<br>Geluidhinder                                         | 23          |
|     | 4.3<br>Luchtkwaliteit                                       | 24          |
|     | 4.4<br>Water                                                | 26          |
|     | 4.5<br>Natuur                                               | 30          |
|     | 4.6<br>Stikstof                                             | 32          |
|     | 4.7<br>Bodem                                                | 33          |
|     | 4.8<br>Archeologie en cultuurhistorie                       | 33          |
|     | 4.9<br>Externe veiligheid                                   | 37          |
|     | 4.10 Geurhinder                                             | 40          |
|     | 4.11 Volksgezondheid i.r.t. veehouderijen                   | 43          |
|     | 4.12 Spuitzones gewasbeschermingsmiddelen                   | 45          |
|     | 4.13 M.E.R beoordeling                                      | 46          |
| 5.0 | Juridische planbeschrijving                                 | 48          |
| 6.0 | Uitvoerbaarheid                                             | 49          |
|     | 6.1<br>Economische uitvoerbaarheid                          | 49          |
|     | 6.2<br>Maatschappelijke uitvoerbaarheid                     | 49          |

Bijlage 1: [Landschappelijke inpassing, d.d. 06-01-2022 van Stantec B.V.](#page-51-0)

[Bijlage 2: Certificaat bouwtitel, d.d. 24 febuari 2022 van Ruimte voor Ruimte](#page-51-0)

Bijlage 3: Quickscan [flora en fauna, d.d. 20-12-2021 van Stantec B.V.](#page-51-0)

[Bijlage 4: Berekeningen stikstof AERIUS-calculator versie 2022, d.d. 21-01-2022 van Stantec B.V.](#page-51-0)

[Bijlage 5: Akoestisch onderzoek wegverkeerslawaai, d.d. 18-01-2022 van Stantec B.V.](#page-51-0) 

[Bijlage 6: Verkennend bodemonderzoek, d.d. 20-01-2022 van Stantec B.V.](#page-51-0) 

[Bijlage 7: Archeologisch Bureauonderzoek (BO) en](#page-51-0) Inventariserend Veldonderzoek (IVO),

[verkennende fase, d.d. 14-02-2022 van Transect](#page-51-0)

[Bijlage 8: Standaard verantwoording groepsrisico, d.d. juli 2019 van de gemeente Halderberge](#page-51-0)

[Bijlage 9: Standaard advies 2022, d.d. 1-3-2022](#page-51-0) van Brandweer Midden- en West-Brabant

[Bijlage 10:](#page-51-0) Omgevingsdialoog, d.d. februari 2022 van Mike Rensen

Bijlage 11: Reacties vooroverleg, d.d. 11 juli 2022

# **1.0 INLEIDING**

### **1.1 AANLEIDING**

Aan de Brede Balrouw ten noorden van de kern Hoeven, in de gemeente Halderberge ligt een onbebouwd agrarisch stuk grond dat op dit moment in gebruik is als tuin van de naastliggende woning. Door de ligging aan het bebouwingslint van de Brede Balrouw en nabij de kern Hoeven is intensivering van de agrarische bedrijfsactiviteiten ter plaatse niet wenselijk. De locatie is in 2009 door de gemeente Halderberge in de 'Gebiedsvisie voor bebouwingsconcentratie Halderberge' opgenomen. Hierin zijn de ontwikkelingsmogelijkheden van de bebouwingsconcentratie bepaald aan de hand van de ligging en de draagkracht van het omliggend gebied. In de visie is het gebied rondom de Brede Balrouw aangeduid als zoeklocatie voor extra woningen. De toekomstige eigenaar is voornemens om ter plaatse één ruimte-voor-ruimte woning te realiseren. Hiertoe dient het bestemmingsplan te worden gewijzigd.

In het vigerende bestemmingsplan is een wijzigingsbevoegdheid opgenomen ten behoeve van de realisatie van ruimte-voor-ruimtewoningen. De gemeente Halderberge heeft door middel van haar principebesluit d.d. 20 oktober 2021 aangegeven medewerking te willen verlenen aan het opstarten van een wijzigingsplanprocedure. Middels voorliggend wijzigingsplan wordt onderbouwd dat voldaan kan worden aan de voorwaarden uit artikel 38.3 van het bestemmingsplan 'Eerste herziening bestemmingsplan Buitengebied Halderberge'.

## **1.2 LIGGING PLANGEBIED**

Het plangebied ligt aan de Brede Balrouw, ten noorden van de kern Hoeven en wordt gevormd door een gedeelte van het perceel, kadastraal bekend als gemeente Hoeven, sectie H, nummer 367. Het plangebied heeft een totale oppervlakte van circa 1.340 m2 en is onbebouwd. Op dit moment wordt het plangebied gebruikt als tuin door de bewoners en eigenaren van huisnummer 13, een voormalig agrarisch bedrijf dat inmiddels tot 'Wonen' is bestemd. De locatie ligt aan het bebouwingslint van de Brede Balrouw en wordt aan de noord- zuid- en oostzijde omsloten door bebouwing. Aan westzijde wordt het plangebied omsloten door agrarische percelen. De volgende afbeelding toont de ligging van het plangebied.

**Figuur 1.1: Luchtfoto ligging en begrenzing plangebied**

## **1.3 VIGEREND BESTEMMINGPLAN**

Ter plaatse van het plangebied geldt het bestemmingsplan 'Eerste herziening bestemmingsplan Buitengebied Halderberge', dat op 14 december 2017 is vastgesteld door de gemeenteraad van Halderberge. Op 9 oktober 2019 is het plan (deels) onherroepelijk geworden en in werking getreden. De volgende afbeelding toont een uitsnede van de verbeelding. Verder geldt een voorbereidingsbesluit voor de huisvestiging van arbeidsmigranten, dat op 11 februari 2021 is vastgesteld. Het voorbereidingsbesluit ziet toe op het voorkomen van huisvesting van arbeidsmigranten op alle gronden en gebouwen waar binnen de geldende bestemmingsplannen "Wonen" is toegestaan of de functieaanduiding "Horeca" is opgenomen.

**Figuur 1.2: Uitsnede geldend bestemmingsplan inclusief begrenzing plangebied**

Het plangebied heeft de bestemming 'Agrarisch' zonder een bouwvlak. Ter plaatse van deze bestemming geldt dat de gronden zijn bestemd voor agrarisch gebruik met de daarbij behorende voorzieningen. Daarnaast is het plangebied voor het grootste gedeelte voorzien van de dubbelbestemming 'Waarde – Archeologie 2' en bevat het plangebied gebied de gebiedsaanduiding 'luchtvaarverkeerzone – 11'. De gebiedsaanduiding 'overige zone – bebouwingsconcentratie' is opgenomen voor het noordelijke gedeelte van het plangebied. De laatstgenoemde aanduiding volgt uit de 'gebiedsvisie voor bebouwingsconcentraties Halderberge', deze visie wordt nader beschreven in paragraaf 3.3.

Om de ontwikkeling van een ruimte-voor-ruimte woning mogelijk te maken, is in het bestemmingsplan een wijzigingsbevoegdheid opgenomen. Artikel 38.3 maakt het mogelijk om de agrarische bestemming onder voorwaarden te wijzigen naar een woonbestemming ten behoeve van ruimte-voorruimte woningen. Op grond van de wijzigingsbevoegdheid is voorliggend wijzigingsplan opgesteld. Op de voorwaarden van de wijzigingsbevoegdheid wordt nader ingegaan in paragraaf 3.3.

### **1.4 LEESWIJZER**

Hoofdstuk 2 bevat de planbeschrijving waarin de bestaande en toekomstige situatie wordt beschreven. Ook bevat hoofdstuk 2 een juridische planbeschrijving. Vervolgens zijn de beleidskaders van de diverse overheden uiteengezet in hoofdstuk 3. De omgevingsaspecten met betrekking tot de ontwikkeling worden in hoofdstuk 4 besproken. In hoofdstuk 5 wordt tot slot aandacht besteed aan de economische en maatschappelijke haalbaarheid van het plan.

# **2.0 PLANBESCHRIJVING**

Dit hoofdstuk vormt een beschrijving van het plangebied en haar omgeving. Vanuit de huidige situatie en ruimtelijke- en functionele structuur, wordt inzicht verkregen in de kaders die aan de basis hebben gestaan van de planontwikkeling. Hierop wordt vervolgens op het onderdeel 'toekomstige situatie' ingegaan. Verder wordt beschreven dat wordt voldaan aan de voorwaarden van de wijzigingsbevoegdheid. Tot slot volgt de juridische planbeschrijving.

### **2.1 BESTAANDE SITUATIE**

Het plangebied ligt ten noorden van de kern Hoeven in het buitengebied van de gemeente Halderberge. Hoeven ligt tussen Oudenbosch aan de westzijde en Etten-Leur aan de oostzijde. Hoeven ligt op de grens van het zeekleigebied en het zandgebied. Het dorp heeft een kleine kern met centraal een kerk en daaromheen winkels en basisvoorzieningen. Omstreeks 1300 komt het gebied dat we nu als Hoeven kennen tot ontwikkeling. Hoeven is ontstaan door de verkoop van 100 hoeve (een oude oppervlaktemaat van de hoeveelheid grond, waarvan een boer met zijn gezin kon leven) aan de abt. Begin 19de eeuw ontstonden enkele bebouwingslinten en de kern was eenzijdig agrarisch georiënteerd. Rond 1970 heeft verstedelijking van het dorp plaatsgevonden, waardoor Hoeven sterk is uitgebreid ten zuiden van de oude kern. In de 21e eeuw is de kern Hoeven verder uitgebreid tot wat het nu is.

**Figuur 2.1: Historie met plangebied in rode cirkel (bron www.topotijdreis.nl)**

Het plangebied is onderdeel van het bebouwinglint van de Brede Balrouw en vormt samen met het bebouwingslint van de Moleneindsestraat de noordelijke entree van de kern Hoeven. De omgeving van het plangebied kenmerkt zich door een veelheid aan (kleinschalige) bouwwerken in een landelijke groene omgeving met afwisselend grondgebruik. Aan het bebouwingslint zijn veelal woonfuncties gelegen, al dan niet in combinatie met (hobbymatige) agrarische activiteiten en bijbehorende voorzieningen. De bebouwing ligt op korte afstand van de weg en wordt gekenmerkt door relatieve openheid en blokverkaveling, die worden doorsneden door linten en boscomplexen

De Brede Balrouw heeft een bescheiden en landelijk straatprofiel. Het straatprofiel bestaat uit een asfalt weggedeelte met en aan beide zijden een onverharde berm. De maximaal toegestane snelheid op de Brede Balrouw bedraagt ter hoogte van het plangebied 50 kilometer per uur en verderop naar het noorden 80 kilometer per uur. Parkeren vindt in de omgeving voornamelijk op eigen terrein plaats.

Het straatbeeld kenmerkt zich door haar groene en landelijke uitstraling met vrijstaande gebouwen. De bebouwing is georiënteerd op de weg en heeft een gevarieerd en individueel karakter. Er is sprake van enige verspringen in de rooilijnen en de bijgebouwen worden achter de voorgevel van de hoofdgebouwen gerealiseerd. De bebouwing bestaat voornamelijk uit laagbouw met een één tot twee lagen voorzien van een kap. De kaprichtingen zijn afwisselend georiënteerd ten opzichte van de straat, waarbij een combinatie ontstaat van kop- en langgevels. Het lint heeft een diversiteit aan architectuurstijlen en de detaillering varieert van eenvoudig tot zeer gedetailleerd. Het materiaal- en kleurgebruik is divers, maar overwegend traditioneel. De gevels zijn veelal van baksteen en de kappen zijn gedekt met dakpannen of riet.

Het plangebied is onbebouwd en is op dit moment in gebruik als tuin. Het perceel heeft een halfopen karakter met aan de zuid- en westzijde een robuust bossingel. Van oudsher is deze houtopstand aangeplant en beheerd als hakhout. Deze bossingel is circa 55 meter lang en aan de voorzijde 7 meter uitlopend tot 10 meter aan de achterzijde breed. Er is sprake van de toepassing van zowel grote als kleine dennenbomen en platanen. Aan de voorzijden van het perceel en op de perceelgrens staat nog een aantal bomen. De bomen op de perceelsgrens zijn acacia's en de andere twee zijn een wilg en een es.

**Figuur 2.2: Entree plangebied en sfeerimpressie Brede Balrouw**

**Figuur 2.3: Vogelvlucht plangebied vanaf het westen (bron[: www.cyclomedia.nl)](http://www.cyclomedia.nl/)**

### **2.2 TOEKOMSTIGE SITUATIE**

Voor de locatie geldt dat is gekomen tot een passende inrichting die aansluit op de bestaande landschappelijke en stedenbouwkundige structuren ter plaatse. Door de ontwikkeling van de ruimtevoor-ruimte woning ontstaat een kwalitatieve opwaardering van de omgeving van het bebouwingslint. Het woonperceel vormt een ruim woonkavel met een half open karakter. De bebouwing is georiënteerd op de Brede Balrouw en volgt in de rooilijn de slingerende beweging van deze weg. Vanwege de oriëntatie ten opzichte van de zon en dus ook in het kader van energiezuinigheid is ervoor gekozen om de bebouwing in de lengterichting van het perceel te oriënteren. Deze oriëntatie sluit tevens aan bij de ritmiek van het straatbeeld, waarbij sprake is van een afwisseling van kop- en langsgevels. De bebouwing ligt op 15 meter ten opzichte van de as van de weg,. Ten aanzien van de omliggende woningen geldt een verspringing in de rooilijn is aangebracht. De volgende afbeelding toont de toekomstige inrichting van het plangebied.

**Figuur 2.4: Inrichtingstekening toekomstige situatie**

De woning krijgt een meerzijdige uitstraling met een herkenbare eigen identiteit passend bij de omgeving. De woning krijgt één bouwlaag voorzien van een kap en een inhoud van circa 600 m3 . De bouwhoogte bedraagt circa 7,5 meter. De afbeelding toont een impressie van de woning. De woning vormt een zogenaamd 'passiefhuis', waarbij de insteek is om de energiebehoefte van de woning zo laag mogelijk te houden. Dit wordt bereikt door een beperkte energievraag, duurzaam gebruik van energie en een efficiënt gebruik van de energiebronnen. Verder is het uitgangspunt om ecologisch te bouwen door het toepassen van duurzame materialen, die op een milieuvriendelijke en circulaire manier zijn geproduceerd.

**Figuur 2.5: Impressie toekomstige woning d.d. 29-11-2021 van Finnlogs**

#### **2.2.1 Landschappelijke inpassing**

Doordat de ruimte-voor-ruimte regeling zelf al bijdraagt aan een investering in het landschap hoeft het afsprakenkader voor verbetering van de landschapskwaliteit niet te worden toegepast. Wel dient de ontwikkeling bij te dragen aan de zorg voor het behoud en bevordering van de ruimtelijke kwaliteit van het plangebied en de naaste omgeving door een goede landschappelijke inpassing.

De bomen aan de voorzijde van het perceel blijven behouden en vormen een groene entree van het perceel. Aan de achterzijde geldt dat de bestaande berk en solitaire heesters in het landschap tevens blijven staan. De bestaande bossingel wordt tevens behouden en waar mogelijk versterkt. Er wordt zoveel mogelijk gebruik gemaakt van bestaande beplanting en enkele bomen worden gekapt in het kader van veiligheid en kwaliteit. Voor de bomen die worden gekapt geldt dat een passend alternatief wordt teruggeplaatst in de vorm van inheemse beplanting die past bij de kenmerken van een bossingel en het West-Brabantse Venenlandschap. De erfinrichting van de woonkavel voorziet in haagbeplanting op de noordelijke erfgrens. Haagbeplanting draagt bij aan de landelijke uitstraling. Daarnaast zijn de hagen van belang als leefgebied en migratieroute voor dieren en biedt het schuilmogelijkheden voor verschillende soorten. Door het toepassen van de knip- en scheerhaag ontstaat een lage natuurlijke erfafscheiding.

Door de bossingel en de lagere hagen ontstaan een robuuste groeninpassing, waarbij het halfopen groene karakter van het perceel behouden blijft en wordt versterkt. Daarnaast zorgt de bossingel voor een ruimtelijke afscheiding van het noordelijke en zuidelijke gedeelte van de Brede Balrouw. De gehele landschappelijke inpassing is als bijlage toegevoegd aan dit wijzigingsplan. De oprichting en instandhouding van de landschappelijke inpassing is geborgd middels een voorwaardelijke verplichting en via een overeenkomst.

#### **2.2.2 Verkeer en parkeren**

De woning is direct ontsloten op de Brede Balrouw. De inrit heeft een breedte van 3,5 meter en bevindt zich ten noorden van het perceel. De Brede Balrouw heeft al een functie als ontsluitingsweg voor de aanliggende woningen en bedrijven. De ontwikkeling van één woning brengt een dagelijkse verkeersgeneratie van 8,6 motorvoertuigbewegingen met zich mee. Deze verkeerstoename gaat in op het heersende verkeersbeeld van de Brede Balrouw en omliggende wegen. Gezien de beperkte aard en omvang van de ontwikkeling geldt dat dit geen invloed heeft op de bestaande verkeerstructuur ter plaatse.

De parkeerbalans ten aanzien van de ontwikkeling wordt bepaald aan de hand van de kadernota 'Parkeren 2017-2021'. Hierin wordt aangegeven dat de parkeernormering is gebaseerd op de meest actuele cijfers van het CROW. De gemeente Halderberge heeft een stedelijkheidsgraad van 'Weinig stedelijk'. Het plangebied ligt in het buitengebied van de kern Oudenbosch. Op basis van de meest kerngetallen uit de CROW 381 geldt dat een parkeernorm van 2,0 tot 2,8. Het plangebied biedt voldoende ruimte voor de realisatie het benodigde aantal parkeerplaatsen op eigen terrein. De ontwikkeling zorgt niet voor extra parkeerdruk in de omgeving.

# **3.0 BELEID**

Dit hoofdstuk gaat in op het beleid dat de verschillende overheden voor ruimtelijke ontwikkelingen hebben opgesteld. Ten eerste het rijksbeleid, vervolgens het provinciale beleid en tot slot het gemeentelijke beleid. De relevante beleidsstukken zijn beschreven, waarna is toegelicht in hoeverre onderdelen hiervan betrekking heeft op voorliggende ontwikkeling.

### **3.1 RIJKSBELEID**

### **3.1.1 Nationale Omgevingsvisie**

De Rijksoverheid werkt aan een nieuwe Omgevingswet. De Omgevingswet bundelt alle huidige wetten over de leefomgeving. Daarbij hoort ook één Rijksvisie op de leefomgeving: de Nationale Omgevingsvisie (NOVI). Met deze visie geeft het Rijk de hoofdlijnen van de gewenste kwaliteit van de leefomgeving, de voorgenomen ontwikkeling en het te voeren beleid. Bij de NOVI hoort een Uitvoeringsagenda. Hierin staat hoe het Rijk samen met medeoverheden en de samenleving uitvoering geeft aan de NOVI. De NOVI wordt uitgewerkt in algemene rijksregels, bestuurlijke afspraken, beleidsprogramma's, inzet van financiële middelen en kennisontwikkeling, die gebiedsgericht worden ingezet. De NOVI is op 11 september 2020 naar de tweede kamer gestuurd en nog niet in werking getreden. Tot dat de NOVI in werking treedt, worden initiatieven voorlopig nog getoetst aan de 'Structuurvisie Infrastructuur en Ruimte'

#### **3.1.2 Structuurvisie Infrastructuur en Ruimte (SVIR)**

#### *Toetsingskader*

Op 13 maart 2012 is de Structuurvisie Infrastructuur en Ruimte in werking getreden. In de structuurvisie schetst het kabinet hoe Nederland er in 2040 uit moet zien: concurrerend, bereikbaar, leefbaar en veilig. Op basis van landschappelijke en cultuurhistorische kwaliteiten heeft het Rijk in het verleden een selectie gemaakt van twintig 'Nationale landschappen'. Deze landschappen weerspiegelen samen de diversiteit en ontstaansgeschiedenis van het Nederlandse cultuurlandschap. Het Rijk laat het beleid ten aanzien van landschap op land over aan provincies en wil provincies meer ruimte geven bij de afweging tussen verstedelijking en landschap, om zo meer ruimte te laten voor regionaal maatwerk.

Om zorgvuldig ruimtegebruik te bevorderen, heeft het Rijk een ladder voor duurzame verstedelijking opgenomen in het Besluit ruimtelijke ordening (Bro). Overige regels vinden hun doorwerking in de provinciale regelgeving (paragraaf 3.2).

#### *Beoordeling en conclusie*

Voor het plangebied zijn geen rijksbelangen of –opgaven vastgelegd. Het initiatief is in lijn met de structuurvisie, aangezien er geen strijd is met de nationale belangen. Hieronder wordt nog ingegaan op de Ladder voor duurzame verstedelijking.

### **3.1.3 Besluit ruimtelijke ordening (Ladder voor duurzame verstedelijking)**

#### Toetsingskader

Het Rijk heeft in het Besluit ruimtelijke ordening (Bro) de ladder voor duurzame verstedelijking geïntroduceerd. De toelichting bij een bestemmingsplan dat een nieuwe stedelijke ontwikkeling mogelijk maakt moet aan de volgende voorwaarden voldoen:

De toelichting bevat een beschrijving van de behoefte aan die ontwikkeling;

Indien het bestemmingsplan een nieuwe stedelijke ontwikkeling mogelijk maakt buiten het bestaand stedelijk gebied, moet het plan een motivering bevatten waarom niet binnen het bestaand stedelijk gebied in die behoefte kan worden voorzien.

De ladder hoeft alleen te worden doorlopen indien sprake is van een 'nieuwe stedelijke ontwikkeling'. Onder stedelijke ontwikkeling wordt gezien het bepaalde in artikel 1.1.1 Besluit ruimtelijke ordening: een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen. Onder het begrip 'andere stedelijke voorzieningen' vallen onder meer accommodaties voor onderwijs, zorg, cultuur, bestuur en indoor sport, leisure en accommodaties voor recreatie. Of er sprake is van een stedelijke ontwikkeling wordt bepaald door de aard en omvang van de ontwikkeling in relatie tot de omgeving.

#### Beoordeling en conclusie

De realisatie van één ruimte-voor-ruimte woning is geen stedelijke ontwikkeling als bedoeld in artikel 3.1.6, lid 2, van het Besluit ruimtelijke ordening. Toetsing aan de ladder voor duurzame verstedelijking is derhalve niet aan de orde.

### **3.2 PROVINCIAAL BELEID**

### **3.2.1 Omgevingsvisie 'De kwaliteit van Brabant', Visie op de Brabantse leefomgeving**

#### Toetsingskader

De nieuwe Omgevingswet bundelt de wetten en regels voor ruimte, wonen, infrastructuur, milieu, natuur, cultureel erfgoed en water. Deze wet gaat zo het beheer en de ontwikkeling van de fysieke leefomgeving regelen. De provincie wil alvast gaan werken volgens de uitgangspunten van de nieuwe Omgevingswet. Daarom is in december 2018 de Brabantse Omgevingsvisie vastgesteld. Deze Omgevingsvisie bevat de belangrijkste ambities voor de fysieke leefomgeving voor de komende jaren. Dat gaat om ambities op gebied van de energietransitie, een klimaatproof Brabant, Brabant als slimme netwerkstad en een concurrerende, duurzame economie. De omgevingsvisie geeft ook aan op welke nieuwe manieren de provincie met betrokkenen wil samenwerken aan omgevingsvraagstukken en welke waarden daarbij centraal staan.

#### Beoordeling en conclusie

In de visie zijn door de provincie de doelen nog niet precies vastgelegd. Deze uitwerking is een opgave volgend op de visie en die in aankomende bestuursperiodes de opdracht en de ruimte geeft om dat met eigen accenten in te vullen. Steeds anticiperend op veranderende omstandigheden en beweging in Brabant. De uitwerking van de ambitie in programma's heeft echter nog niet plaatsgevonden. Het is derhalve nog niet mogelijk initiatieven te toetsen aan de omgevingsvisie. Totdat de programma's zijn uitgewerkt, worden de initiatieven voorlopig nog getoetst aan de 'Structuurvisie 2010 - partiele herziening 2014'.

### **3.2.2 Structuurvisie ruimtelijke ordening 2010 - partiële herziening 2014**

#### *Toetsingskader*

Provinciale Staten van Noord-Brabant hebben op 7 februari 2014 de partiële herziening 2014 van de Structuurvisie Ruimtelijke Ordening 2010 (SVRO) vastgesteld. De SVRO is opgebouwd uit drie onderdelen. In onderdeel A wordt de kern van de visie verwoord op ruimtelijke ontwikkelingen van Noord-Brabant. Het landschap en de wijze waarop dit moet worden versterkt, staan in dit onderdeel voorop. Deel B van de structuurvisie beschrijft de wijze waarop de provincie de visie uitwerkt in vier robuuste ruimtelijke structuren: de groenblauwe structuur, het landelijk gebied, de stedelijke structuur en de infrastructuur. De afbeelding toont een uitsnede van de structurenkaart.

**Figuur 3.1 Uitsnede structurenkaart met plangebied**

#### *Beoordeling en conclusie*

In de structurenkaart van de SVRO is voorliggend plangebied aangeduid als 'Gemengd landelijk gebied'. Voor de gebieden met de aanduiding 'Landelijk gebied' geldt in hoofdlijnen dat de provincie deze gebieden beschouwt als gebieden waarbinnen een menging van functies aanwezig is. Ontwikkelingen, zoals wonen, werken, (historische) landgoederen, recreatie en toerisme, dienen qua aard, schaal en functie bij de omgeving te passen en rekening te houden met de omgevingskwaliteiten. In de Interim omgevingsverordening is dit beleid verder uitgewerkt in bindende regels, die in acht genomen moeten worden bij nieuwe ruimtelijke ontwikkelingen. Hierop wordt in de volgende paragraaf nader ingegaan.

### **3.2.3 Interim Omgevingsverordening Noord-Brabant**

#### Toetsingskader

De Interim omgevingsverordening betreft een samenvoeging van verschillende regelingen op provinciaal niveau met betrekking tot de fysieke leefomgeving. Op 16 november 2021 is de Interim omgevingsverordening door de provincie Noord-Brabant geconsolideerd. De actualisatie van de interim omgevingsverordening is 11 maart 2022 vastgesteld. De provincie Noord-Brabant is bezig met het opstellen van een definitieve 'Omgevingsverordening'. De regels hebben betrekking op milieu, natuur, ruimtelijke ordening, bodem en wegen. De Interim omgevingsverordening is daarbij een eerste stap op weg naar een definitieve omgevingsverordening, die op grond van de Omgevingswet (treed naar verwachting per 1 januari 2023 in werking) wordt vastgesteld en die verplicht is voor provincies. Vanaf het moment dat deze inwerking treedt, dient de nieuwe Omgevingsverordening als uitgangspunt te worden genomen bij wijzigingsplannen/bestemmingsplannen in de provincie en komt de Interim Omgevingsverordening te vervallen. Tot die tijd worden de plannen nog getoetst aan de Interim Omgevingsverordening.

#### *Beoordeling en conclusie*

Hierna wordt ingegaan op deze regels en in hoeverre die van toepassing zijn op het bestemmingsplangebied. Vervolgens wordt beoordeeld in hoeverre voorliggend plan hierop aansluit.

Het plangebied is in de Interim omgevingsverordening aangewezen als 'landelijk gebied'. De afbeelding toont een uitsnede hiervan. Hierbinnen stimuleert de provincie het mengen van functies voor een sterke plattelandseconomie. Met name de ontwikkeling van de landbouw is van belang, naast andere vormen van bedrijvigheid, natuur, landschap, recreatie en wonen.

**Figuur 3. 2: Uitsnede Interim Omgevingsverordening met kaartlaag landbouw en met plangebied** 

Artikel 3.9 Kwaliteitsverbetering landschap (IOV d.d. november 2021)

In artikel 3.9 is vastgelegd dat iedere ontwikkeling in het buitengebied gepaard moet gaan met een fysieke. Hoe deze kwaliteitsverbetering er uit moet zien en welke waarde deze moet vertegenwoordigen, hangt af van de impact van het plan op het landschap en de te verwachten grondwaardevermeerdering. Doordat de ruimte-voor-ruimte regeling zelf al bijdraagt aan een investering in het landschap (door sloop van overtollige agrarische bebouwing elders in brabant), wordt voldaan aan de regels uit artikel 3.9. In artikel 3.77 van de interim omgevingsverordening (november 2021) staat eveneens dat aan 3.9 wordt voldaan bij ruimte-voor-ruimte.

De provincie Noord-Brabant en gemeente Halderberge hecht veel belang aan een goede landschappelijke inpassing bij nieuwe ontwikkelingen. Een wijzigingsplan dat voorziet in een ruimtelijke ontwikkeling buiten bestaand stedelijk gebied dient, ingevolge de Interim omgevingsverordening Noord-Brabant bij te dragen aan de zorg voor het behoud en de bevordering van de ruimtelijke kwaliteit van het plangebied en de omgeving (zie ook paragraaf 2.2).

#### Artikel 3.80 ruimte-voor-ruimte (IOV d.d. november 2021)

Door middel van toepassing van art. 3.80 (de ruimte-voor-ruimte regeling) kan een bestemmingsplan voorzien in de toevoeging van ruimte-voor-ruimte woningen in het landelijke gebied. Conform art. 3.80 van de Interim omgevingsverordening dient in een bestemmingsplan dat ruimte voor ruimte woningen mogelijk maakt te worden gemotiveerd dat wordt voldaan aan de volgende voorwaarden:

- Er sprake is van aanzienlijke winst van de omgevingskwaliteit;
- Het perceel ligt op een planologisch aanvaarbare locatie in een bebouwingsconcentratie;
- Een goede landschappelijke inpassing van de te bouwen woning is verzekerd;
- Er geen sprake is van (een aanzet voor) een stedelijke ontwikkeling.

Voorliggend wijzigingsplan maakt de ontwikkeling van één ruimte-voor-ruimte woning mogelijk. Dit is geen (aanzet voor) stedelijke ontwikkeling. De ruimte-voor-ruimte titel is aangekocht bij de ontwikkelingsmaatschappij ruimte-voor-ruimte. Met deze titel wordt een aanzienlijke milieu- en ruimtelijke kwaliteitswinst bewerkstelligd. Ter behoud c.q. bevordering van de ruimtelijke kwaliteit aan de Brede Balrouw wordt het woonperceel landschappelijk ingepast. Hierop wordt nader ingegaan in paragraaf 2.2. De ontwikkeling is zorgvuldig landschappelijk ingepast, waarbij rekening is gehouden met de bestaande kenmerken van het perceel met aandacht voor duurzaamheid en ecologie.

De ruimte-voor-ruimte woning ligt op een planologische aanvaarbare locatie grenzend aan de kern Hoeven en in een bestaand bebouwingslint van de Brede Balrouw. De gemeente Halderberge heeft in haar gebiedsvisie 'Gebiedsvisie voor bebouwingsconcentraties Halderberge' bebouwingsconcentraties aangewezen waarin ruimte-voor-ruimte woningen mogen worden opgericht (zie ook paragraaf 3.3).

#### Artikel 3.77 Ontwikkelingsrichting (IOV d.d. april 2022)

Bij de toepassing van maatwerkbepaling in het landelijk gebied is het belangrijk dat de ontwikkeling past binnen de ontwikkelingsrichting van het gebied waar de locatie ligt. Om de afweging te kunnen maken in een concreet geval, is nodig dat gemeente beleid uitwerkt waarin een ontwikkelingsrichting voor de verschillende typen gebied is opgenomen.

In de omgevingsvisie van de gemeente Halderberge is als plangebied aangeduid als 'bebouwingsconcentratie' (zie ook 3.3). Het gaat hierbij om bebouwingslinten en bebouwingsclusters, in het buitengebied. Dit beleid sluit aan bij de Gebiedsvisie voor bebouwingsconcentraties (2009) van de gemeente Halderberge. Hierin heeft de gemeente Halderberge locaties aangegeven, waar ontwikkelingen, zoals ruimte-voor-ruimte woningen mogelijk zijn.

#### Artikel 3.79 Ruimte-voor-ruimte kavel (IOV d.d. april 2022)

Middels artikel 3.79 is het mogelijk om met de ruimte-voor-ruimte regels te voorzien van een of meerdere ruimte-voor-ruimtekavels in het stedelijk gebied of landelijk gebied. Hiervoor gelden een aantal voorwaarden namelijk:

- Door of vanwege de ontwikkelingsmaatschappij ruimte-voor-ruimte plaatsvindt.
- Op een aanvaardbare locatie plaatsvindt
- Past binnen de ontwikkelingsrichting van het gebied.

Voor de beoogde ontwikkeling geldt dat de ruimte-voor-ruimte titel op 24 februari 2022 is aangekocht bij de ontwikkelingsmaatschappij ruimte-voor-ruimte met het certificaatnummer 201700524 (zie bijlage 2). Daarnaast is de locatie zorgvuldig landschappelijk en stedenbouwkundig ingepast en draagt bij aan de kwaliteit van de omgeving. Verder past de realisatie van een ruimte-voor-ruimte woningen binnen de ontwikkelingsrichting van het gebied (zie hierboven).

Het plan is in overeenstemming met de regels die in de Interim omgevingsverordening zijn gesteld.

### **3.3 GEMEENTELIJK BELEID**

### **3.3.1 Structuurvisie Halderberge**

#### *Toetsingskader*

In de structuurvisie Halderberge d.d. 20 juni 2013 is op hoofdlijnen vastgelegd waar de gemeente Halderberge op maatschappelijk, economisch en ruimtelijke gebied naartoe gaat in 2025. De structuurvisie geeft richting aan de gewenste ruimtelijke inrichting van het gemeentelijk grondgebied. Om ontwikkelingen en initiatieven te kunnen toetsen heeft de gemeente Halderberge een strategiekaart opgesteld. De volgende afbeelding toont de strategiekaart uit de structuurvisie.

**Figuur 3.3: Strategiekaart Structuurvisie gemeente Halderberge met locatie plangebied in rode cirkel**

#### Beoordeling en conclusie

Het plangebied ligt in het gebied 'verbreden'. De strategie die hierbij is geformuleerd is het faciliteren van het toevoegen van nieuwe functies gecombineerd met kwaliteitsverbetering van het gebied. De variëteit aan functies in deze gebieden wordt verbreed. Voor de lintbebouwing, zoals aan de Brede Balrouw, wordt de afwisseling van bebouwing en open doorzichten als waarde gezien. Langs de lintbebouwing is ruimte voor verbreding van het gebruik van de bebouwing onder voorwaarde dat de bestaande open doorzichten gehandhaafd blijven.

De ontwikkeling draagt bij aan het versterken van het afwisselende en groene karakter van het bebouwingslint de Brede Balrouw. De bestaande kwaliteit van de bossingel blijft behouden en waar mogelijk versterkt. Ter plaatse van het perceel is geen sprake van een open doorzicht, waardoor de ontwikkeling dit niet ten kosten gaat van deze landschappelijke waarde. De realisatie van één ruimtevoor-ruimte woning sluit aan bij de ambities uit de structuurvisie.

### **3.3.2 Omgevingsvisie gemeente Halderberge**

#### Toetsingskader

De omgevingsvisie is één van de instrumenten onder de Omgevingswet. Met de Omgevingsvisie (hartelijk) Halderberge d.d.10 februari 2022 wordt voorgesorteerd op deze nieuwe wet. Met de omgevingsvisie laat de gemeente Halderberge zien wat zij belangrijk vinden in de omgeving waarin wordt gewoond, gewerkt en gerecreëerd. De Omgevingsvisie heeft als doel dat Halderberge aantrekkelijk blijft en nog aantrekkelijk wordt onder het motto "het versterken van de leefomgeving". Het karakter van Halderberge wordt gekenmerkt door grote verschillen in de gemeente, waarbij elke kern zijn eigen karakter heeft. Ook de buitengebieden zijn er divers en uniek is de overgang van klei naar zand, waardoor binnen de gemeente zowel sprake is van een polderland en een bosgebied. Het bijzondere karakter van de gebieden en kernen met hun eigen identiteit dient te worden gekoesterd en waar mogelijk versterkt. Om dit te kunnen toetsen heeft de gemeente een waardenkaart opgesteld. De volgende afbeelding toont een uitsnede van de kaart.

#### **Figuur 3.4: Waardenkaart omgevingsvisie gemeente Halderberge met locatie plangebied in rode cirkel**

#### *Beoordeling en conclusie*

Het plangebied is in de kaart aangeduid als 'bebouwingsconcentratie'. Het gaat hierbij om bebouwingslinten en bebouwingsclusters in het buitengebied. De verschillende bebouwingsconcentraties zijn beschreven in de Gebiedsvisie voor bebouwingsconcentraties van 24 september 2009 (zie hierna). Daarin zijn de kwaliteiten beschreven en in beeld gebracht. Daaruit kunnen locaties worden ontleend waar ontwikkelingen mogelijk zijn, zoals ruimte-voor-ruimte woningen. Deze gebiedsvisie blijft van toepassing.

De ontwikkeling van één ruimte-voor-ruimte woning draagt bij aan het versterken van het karakter van de bebouwingsconcentratie. Het plangebied ligt in aan het bebouwingslint van de Brede Balrouw in de nabijheid van de kern van Hoeven. De inrichting van het perceel sluit aan bij de onregelmatige verkaveling van de omgeving en de bestaande bossingel aan de zuid- en westzijde van het perceel blijft behouden.

De ontwikkeling is in lijn met de kaders uit de Omgevingsvisie van de gemeente Halderberge.

### **3.3.3 Gebiedsvisie voor bebouwingsconcentraties Halderberge**

#### *Toetsingskader*

In de beleidsnotitie 'Gebiedsvisie voor bebouwingsconcentratie Halderberge' d.d. 24 september 2009 heeft de gemeente Halderberge ontwikkelings- en toetsingskaders voor ruimtelijke initiatieven in het buitengebied van de gemeente geformuleerd. De ontwikkelmogelijkheden worden bepaald aan de hand van de ligging en de draagkracht van het omliggende gebied.

De locatie ligt binnen de bebouwingsconcentratie 'Brede Balrouw', het betreft een bebouwingscluster in het oosten van de gemeente grenzend aan de kern Hoeven. Het gebied wordt vooral gekenmerkt door landschapsbeheer met open landschap, natuur en bebouwing en een veelheid aan (kleinschalige) bouwwerken. De volgende afbeelding toont een uitsnede van de gebiedsvisie.

**Figuur 3.5: Uitsnede gebiedsvisie bebouwingsconcentratie Brede Balrouw met locatie plangebied in rode cirkel**

#### *Beoordeling en conclusie*

De bebouwingsconcentratie ligt op de dekzandrug op de overgang van zand naar klei en wordt gevormd door twee gelijkwaardige, vanuit de kern Hoeven, uitwaaierende linten en fungeert als noordelijke entree van Hoeven. Doordat de linten gelijkwaardig zijn, worden er gelijkwaardige bebouwingsmogelijkheden geboden. De locaties die niet als zichtlocatie zijn aangemerkt, zijn zoekgebieden voor extra bebouwing. Ontwikkelingen kunnen bijdragen aan het versterken van de ecologische verbindingszone op de gemeentegrens en aan het vergroten van de waterbergingscapaciteit.

De ruimte-voor-ruimte woning wordt gerealiseerd binnen de contouren van de gebiedsvisie en ligt niet op een locatie die is aangemerkt als zichtlocatie. De bossingel blijft behouden, waardoor een ruimtelijke scheiding blijft bestaan tussen de twee verschillende bebouwingslinten aan de Brede Balrouw. Verder krijgt het perceel een groenkarakter en biedt het voldoende mogelijkheden voor het bergen van hemelwater. De ontwikkeling is in lijn met de 'Gebiedsvisie voor bebouwingsconcentraties Halderberge'.

### **3.3.4 Toepassing wijzigingsbevoegdheid**

In dit wijzigingsplan is gebruik gemaakt van de wijzigingsbevoegdheid uit artikel 38.3 in het vigerende bestemmingsplan. De agrarische bestemming ter plaatse wordt gewijzigd naar 'Wonen'. Hieronder is nader ingegaan op de voorwaarden uit het artikel die in acht dienen te worden genomen om de wijzigingsbevoegdheid toe te passen. Hierbij is beschreven hoe deze voorwaarden zich verhouden tot voorliggend plan.

- a) de wijziging is uitsluitend mogelijk ter plaatse van de aanduiding 'bebouwingsconcentratie' en/of ter plaatse van de aanduiding 'specifieke vorm van agrarisch - zoeklocatie ruimte-voorruimte';
	- ➔ *Ter plaatse van het plangebied geldt voor een gedeelte van het perceel dat de aanduiding 'bebouwingsconcentratie' opgenomen. Het hoofdgebouw wordt gerealiseerd binnen de contouren van deze gebiedsaanduiding.*
- b) er mag een woning worden opgericht waarbij er geen sprake hoeft te zijn van het gebruik van een voormalige bedrijfswoning als burgerwoning;
	- ➔ *Er is geen sprake van een voormalige bedrijfswoning.*
- c) er dient sprake te zijn van het verbeteren van de ruimtelijke kwaliteit door in ruil voor de sloop van agrarische bedrijfsgebouwen die in gebruik zijn of waren voor de intensieve veehouderij in combinatie met realisering van milieuwinst ter plaatse de bouw van een woning op passende locaties toe te staan. Hierbij geldt dat voldaan moet zijn aan de Beleidsregel ruimte-voor-ruimte 2006, zoals vastgesteld door Gedeputeerde Staten van Noord-Brabant in 2005;
	- ➔ *Met de aankoop van de ruimte-voor-ruimte titel nummer 201700524 d.d. 24 februari 2022 geldt dat gegarandeerd sprake is van sloop van agrarische bedrijfsbebouwing (elders in Brabant), zodat er sprake is van een verbetering van de ruimtelijke kwaliteit. Het certificaat van de bouwtitel is als bijlage toegevoegd aan dit wijzigingsplan.*
- d) er wordt voldaan aan de Gebiedsvisie voor bebouwingsconcentraties Halderberge zoals vastgesteld door de gemeenteraad van Halderberge;
	- ➔ *De ontwikkeling is in lijn met de Gebiedsvisie voor bebouwingsconcentraties Halderberge (zie ook paragraaf 3.3).*
- e) er dient aannemelijk te zijn dat de woning past in de omgeving en bijdraagt aan de ruimtelijke kwaliteit gelet op de ligging en situering, de goot- en bouwhoogte, kapvorm en richting, vormgeving en materiaal gebruik, de onderlinge afstanden tot naastgelegen bebouwing in relatie tot doorzichten naar het achterliggende gebied en de grootte van het perceel;
	- ➔ *De locatie ligt in de bebouwingsconcentratie ten noorden van de kern Hoeven en is stedenbouwkundig en landschappelijke ingepast. De inpassing past bij de omgeving en*

*draagt bij aan de ruimtelijke kwaliteit van het gebied (zie ook paragraaf 2.2). Tussen de gemeente en initiatiefnemer is in het voortraject meerdere malen afstemming geweest over de landschappelijke en stedenbouwkundige inpassing. Beiden zijn ambtelijk beoordeeld en akkoord verklaard.*

- f) de woning dient milieuhygiënische inpasbaar te zijn;
	- ➔ *Voorliggend plan resulteert niet in belemmeringen op relevante omgevingsaspecten (zie motivering in hoofdstuk 4) zodat de woning milieuhygiënische inpasbaar is. Aan deze voorwaarde wordt derhalve voldaan.*
- g) de aanwezige of potentiële kwaliteiten van bodem, water, natuur, landschap en/of cultuurhistorische waarden mogen niet onevenredig worden aangetast;
	- ➔ *De functiewijziging is zorgvuldig landschappelijk ingepast (zie paragraaf 2.2) en zorgt niet voor onevenredige aantasting van het landschap, cultuurhistorie of abiotische waarden (zie motivering in hoofdstuk 4).*
- h) er is sprake van ruimtelijke kwaliteitsverbetering die tevens is veiliggesteld en vastgelegd overeenkomstig het Afsprakenkader Kwaliteitsverbetering van het landschap West-Brabant, zoals deze geldt op het tijdstip van ontvangst van de ontvankelijke aanvraag. Indien gekozen wordt voor landschappelijke inpassing bij wijze van kwaliteitsverbetering dan dient de landschappelijke inpassing in het wijzigingsplan te worden vastgelegd door het opnemen van de aanduiding 'specifieke vorm van groen - landschappelijke inpassing'.
	- ➔ *Voor de ontwikkeling is een landschappelijk inpassingsplan is opgesteld. De oprichting en instandhouding van de landschappelijke inpassing is door de aanduiding 'specifieke vorm van groen – landschappelijke inpassing' gebord in de regels en verbeelding.*
- i) de inhoud van de ruimte-voor-ruimte woning mag maximaal 1.500 m3 bedragen.
- ➔ *De inhoud van de woning bedraagt circa 600 m3 .*

### **3.3.5 Welstandsnota**

#### *Toetsingskader*

De welstandsnota maakt de architectonische waarden van de bebouwde gebieden in Halderberge duidelijk inzichtelijk; zowel de vormgeving, het materiaal- en kleurgebruik als de inpassing in de omgeving. Deze inzichten vormen de basis om alles wat in Halderberge wordt gebouwd, verbouwd of aangebouwd, bij te laten dragen aan een aantrekkelijke en goed verzorgde omgeving. Dit resulteert weer in een verhoging van de economische waarde en de belevingswaarde van de bebouwing, wat ook het vestigingsklimaat versterkt.

#### *Beoordeling en conclusie*

Het plangebied is aangeduid als 'buitengebied' op de Welstandskaart. Op basis hiervan gelden er welstandseisen die aan het uiterlijk van gebouwen en bouwwerken worden gesteld. Voor de ontwikkeling geldt dat bij de nadere uitwerking van de bebouwing rekening wordt gehouden met deze eisen zodat aan de welstandnota wordt voldaan.

# **4.0 OMGEVINGSASPECTEN**

Voor het ontwikkelen en in stand houden van een leefbare en duurzame omgeving dient bij ruimtelijke planvorming rekening te worden gehouden met verschillende omgevingsaspecten. Door rekening te houden met deze aspecten kan een goed leefklimaat worden gegarandeerd voor nu en de toekomst. In dit hoofdstuk worden de verschillende omgevingsaspecten die van belang zijn voor het plangebied nader toegelicht.

### **4.1 BEDRIJVEN EN MILIEUZONERING**

#### *Toetsingskader*

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken. De richtafstanden genoemd in de VNG-handreiking zijn gebaseerd op het omgevingstype rustige woonwijk/rustig buitengebied. Voor het omgevingstype gemengd gebied kunnen deze richtafstanden met één (afstands)stap worden verlaagd. De richtafstand tussen een milieugevoelige functie en de milieubelastende activiteit wordt bepaald vanaf de gevel van de gevoelige functie die volgens het bestemmingsplan of via vergunningsvrij bouwen mogelijk is, tot de grens van de inrichting. Van deze richtafstanden kan gemotiveerd worden afgeweken. De richtafstanden genoemd in de VNGhandreiking zijn gebaseerd op het omgevingstype rustige woonwijk/rustig buitengebied. Voor het omgevingstype gemengd gebied kunnen deze richtafstanden met één (afstands)stap worden verlaagd (met uitzondering van het aspect gevaar).

#### *Beoordeling*

Het plangebied ligt in een omgeving die te typeren is als een rustig buitengebied. De omgeving kenmerkt zich door veelal woonfuncties al dan niet in combinatie met kleinschalige bedrijfsmatige activiteiten (vaak op de achterzijde van het perceel).

Het plan voorziet niet in het realiseren van milieubelastende activiteiten als bedoeld in de VNGpublicatie. Gevoelige functies in de omgeving van het plangebied worden daarom niet negatief beïnvloed door de ontwikkelingen die met het plan mogelijk worden gemaakt.

In de omgeving van het plangebied komen enkele potentieel milieubelastende functies voor. Het gaat om de volgende percelen:

#### *Brede Balrouw 23a:*

Op een afstand van circa 175 meter ligt een bedrijfsbestemming met de functieaanduiding 'garage'. Gronden met deze bestemming zijn bestemd voor bedrijven in milieucategorie 1 en 2, overeenkomstig de Staat van bedrijfsactiviteiten als opgenomen in Bijlage 1 van de regels van het vigerende bestemmingsplan. Ook zijn toegelaten agrarisch verwante en agrarische technische hulpbedrijven in de categorie 3.1. Als gevolg van de aanduiding 'garage' is ook een garagebedrijf toegelaten ter plaatse. Feitelijk vindt er op dit moment voornamelijk opslag plaats. Volgens de VNG-brochure behoort dergelijk gebruik tot een milieucategorie 2 met een maximale richtafstand van 30 meter voor geluid. Uitgegaan van de maximale planologische mogelijkheid geldt dat een milieucategorie van 3.1 met een maximale richtafstand van 50 meter van toepassing is. Aan de richtafstand wordt ruimschoots voldaan.

#### *Brede Balrouw: Nutsvoorziening tegenover het plangebied:*

Tegen over het plangebied ligt een bedrijfsbestemming met de functieaanduiding 'nutsbedrijf'. Op het perceel is een transformatorhuisje aanwezig.

Volgens de VNG-brochure behoort dergelijk gebruik tot een milieucategorie 2 met een maximale richtafstand van 30 meter voor geluid. De werkelijke afstand van de nutsvoorziening tot de begrenzing van het nieuwe woonperceel is 21 meter. De woning komt echter op enige afstand van de perceelsgrens te liggen en het transformatorhuisje zelf ligt op circa 7 meter vanaf de voorste perceelsgrens. Hierdoor is de afstand tussen de bebouwing van de woning en de nutsvoorziening 30 meter. Bovendien liggen er in de directe omgeving van de nutsbestemming al meerdere woonbestemmingen en geldt dat diverse bestaande (burger)woningen in de directe omgeving maatgevend zijn.

#### *Agrarisch bouwvlak Sint Bernardusstraat 32:*

Op een afstand van circa 170 meter aan de Sint Bernardusweg 32 ligt een agrarische bouwvlak. met de bestemming 'Agrarische met waarden – Landschapswaarden'. Hierbinnen zijn is agrarisch gebruik, in de vorm van bodemexploitatie met bijbehorende voorzieningen, hobbymatige agrarische activiteiten, teelt bedrijven en overige agrarische bedrijven toegestaan. Volgens de VNG-brochure behoort dergelijk gebruik tot een milieucategorie 2 met een maximale richtafstand van 30 meter. Aan deze afstand wordt ruimschoots voldaan. Verder geldt voor een eventuele uitbreiding van bedrijfsactiviteiten dat diverse bestaande (burger)woningen in de directe omgeving maatgevend zijn.

#### *Conclusie*

Vanuit het aspect bedrijfshinder zijn geen belemmeringen voor de haalbaarheid.

### **4.2 GELUIDHINDER**

#### *Toetsingskader*

Bij een nieuwe ruimtelijke ontwikkeling met geluidsgevoelige functies (waaronder wonen), nieuwe wegen en de reconstructie van bestaande wegen dient te worden aangetoond dat voldaan wordt aan de Wet geluidhinder (Wgh). De Wgh is alleen van toepassing binnen de wettelijk vastgestelde zone van een weg. Een akoestisch onderzoek in het kader van de Wgh is alleen noodzakelijk wanneer de ontwikkeling plaatsvindt binnen een zone van een weg en waarbij sprake is van geluidgevoelige bestemmingen.

#### *Beoordeling*

Op grond van de Wgh is door Stantec op 18 januari 2022 een akoestisch onderzoek uitgevoerd. Het onderzoek is als bijlage bij dit bestemmingsplan toegevoegd. Hieronder zijn de conclusies van het onderzoek opgenomen.

Het plangebied ligt binnen de geluidzone van de verkeerswegen Brede Balrouw, de Moleneindsestraat en de Sint Bernardusstraat (N640). Uit de berekeningen blijkt dat vanwege het wegverkeer op de gezoneerde wegen de hoogst toelaatbare geluidbelasting van 48 dB niet wordt overschreden. Het vaststellen van hogere waarden voor de gezoneerde wegen is niet benodigd. Cumulatie conform de Wgh is derhalve niet aan de orde evenals een onderzoek voor karakteristieke geluidwering. In het kader van een goede ruimtelijke ordening is de cumulatieve geluidbelasting berekend, welke varieert van 43 dB tot maximaal 48 dB. De daarbij behorende MKM Lden geeft de classificatie goed. Er is sprake van een akoestisch goed woon- en leefklimaat inzake de grondgebonden woning.

#### *Conclusie*

Het aspect geluidhinder vormt geen belemmeringen voor de haalbaarheid van het plan.

### **4.3 LUCHTKWALITEIT**

### **4.3.1 Regeling NIBM**

#### *Toetsingskader*

Luchtkwaliteit is geregeld in de Wet milieubeheer. Een specifiek onderdeel van deze wet is de algemene maatregel van bestuur 'Niet in betekenende mate bijdragen' (Besluit NIBM) en de ministeriële regeling NIBM (Regeling NIBM). Hierin is bepaald wanneer de mate van de bijdrage aan de luchtverontreiniging verwaarloosbaar klein is. In zo'n geval hoeft een project niet langer meer getoetst te worden, ongeacht of in de huidige situatie al sprake is van een overschrijding van grenswaarden.

Een project kan als NIBM worden beschouwd als aannemelijk is, dat het project niet leidt tot een toename van de concentraties van NO2 of PM10 van meer dan 3% van de grenswaarde. De NIBMregeling van 3% is gekoppeld aan de vaststelling van het NSL (Nationaal Samenwerkingsprogramma Luchtkwaliteit) omdat in dit programma hiervoor maatregelen tegenover staan die het tijdig behalen van de grenswaarden waarborgen.

#### Beoordeling

Om het beoordelen van plannen voor overheden eenvoudiger te maken is in de Regeling NIBM het percentage van 3% uitgewerkt in concrete getallen. De regeling geeft concrete getallen voor plannen die gaan over, bijvoorbeeld de bouw van woningen en/of kantoren. De grens voor woningbouwplannen ligt bij 3% op 1.500 woningen. Als er twee ontsluitingswegen zijn, mag een grens van 3.000 woningen worden gehanteerd.In dit geval is een NIMB-berekening gemaakt op basis van de verkeersgeneratie zoals bepaald in paragraaf 2.2. Dit betreffen 8,6 motorvoertuigbewegingen per etmaal. Het resultaat van deze berekening is hieronder weergegeven. In het voorliggend plan is de ontwikkeling dusdanig beperkt dat het plan niet in betekende mate bijdraagt.

|                                                                | Jaar van planrealisatie | 2023 |  |  |
|----------------------------------------------------------------|-------------------------|------|--|--|
| Extra verkeer als gevolg van het plan                          |                         |      |  |  |
| Extra voertuigbewegingen (weekdaggemiddelde)                   |                         | 8.6  |  |  |
|                                                                | 0.0%                    |      |  |  |
| Maximale bijdrage extra verkeer                                | NO2 in ug/m3            | 0.00 |  |  |
|                                                                | PM10 in µg/m3           | 0,00 |  |  |
| Grens voor "Niet In Betekenende Mate" in µg/m3                 |                         | 1.2  |  |  |
| Conclusie                                                      |                         |      |  |  |
| De bijdrage van het extra verkeer is niet-in-betekenende-mate; |                         |      |  |  |
| geen nader onderzoek nodig                                     |                         |      |  |  |

**Figuur 4.1: Worst-case berekening NIBM-tool**

#### Conclusie

In het voorliggend plan is er sprake van het wijzigen van een agrarische bestemming naar een woonfunctie ten behoeve van één ruimte-voor-ruime woning. De functiewijziging wordt als NIBM beschouwd.

### **4.3.2 Nationaal Samenwerkingsprogramma Luchtkwaliteit (NSL)**

#### *Toetsingskader*

Uit oogpunt van goede ruimtelijke ordening dient ook beoordeeld te worden of het aanvaardbaar is om het project op deze locatie te realiseren. Hierbij kan de blootstelling aan de ter plaatse bestaande luchtverontreiniging een rol spelen, ook als het project zelf 'niet in betekende mate' bijdraagt aan de luchtverontreiniging. Er is sprake van een significante blootstellingsduur onder andere bij een woning, school of sportterrein.

Om inzicht te geven in de mate van blootstelling aan luchtverontreiniging wordt gebruik gemaakt van de, door het ministerie van Infrastructuur en Milieu, beschikbaar gestelde digitale monitoringstool (www.nsl-monitoring.nl). Met de jaarlijkse monitoring van het Nationaal Samenwerkingsprogramma Luchtkwaliteit (NSL) wordt de ontwikkeling van de luchtkwaliteit gevolgd en wordt de uitvoering van de maatregelen en projecten (die zijn opgenomen in het NSL) bijgehouden. De Monitoringstool is het instrument waarmee de stand van zaken in de uitvoering van de projecten en maatregelen in het NSL wordt gevolgd, en de concentraties luchtverontreinigende stoffen worden berekend voor het achterliggende kalenderjaar en de toekomstige jaren die relevant zijn voor het NSL (2016). De kaart van de monitoring van het NSL biedt de mogelijkheid om de verschillende resultaten van de monitoring zichtbaar te maken. Via de NSL-Monitoringstool zijn voorts de concentraties voor de jaren 2020 en 2030 afgelezen.

#### Beoordeling

het kader van een goede ruimtelijke ordening zijn de jaargemiddelde concentraties NO2, PM10 en PM2,5 in de omgeving van het plangebied inzichtelijk gemaakt op basis van de gegevens in de NSLmonitoringstool. De afbeelding toont een uitsnede van de monitoringstool.

**Figuur 4.2: Uitsnede NSL-monitoringstool met plangebied in rode omlijning**

Voor de kern Hoeven is de Sint Bernardusstraat opgenomen in deze tool. Het is aannemelijk dat de concentraties luchtverontreinigende stoffen langs de overige wegen in Hoeven in ieder geval lager zijn dan langs Sint Bernardusstraat. Uit de NSL-monitoringtool blijkt dat in de omgeving van het plangebied de jaargemiddelde concentraties NO2, PM10 en PM2,5 respectievelijk maximaal 18 μg/m3 , 18 μg/m3 en 11 μg/m3 bedraagt. De jaargemiddelde grenswaarde voor NO2, PM10 (beide 40 μg/m3) en PM2,5 (25 μg/m3) wordt niet overschreden. Het aantal overschrijdingsdagen van de 24 uurgemiddelde concentratie is maximaal 6, waardoor het maximum van 35 dagen niet wordt overschreden. De trend is dat in de toekomst de emissies en de achtergrondconcentraties van deze stoffen zullen dalen. Overschrijdingen van de grenswaarden zijn dan ook niet te verwachten.

#### *Conclusie*

Het aspect luchtkwaliteit vormt geen belemmeringen voor de ontwikkeling.

### **4.4 WATER**

#### Toetsingskader

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijstwateren, regionale wateren en grondwater. Het is niet een toets achteraf, maar een proces dat de initiatiefnemer van een ruimtelijk plan en de waterbeheerder in een zo vroeg mogelijk stadium met elkaar in gesprek brengt.

#### Nationaal Waterplan

Het Nationaal Waterplan beschrijft de hoofdlijnen van het nationale waterbeleid. Het rijk streeft naar een duurzaam en klimaatbestendig waterbeheer en heeft de ambitie om de komende decennia te investeren in bescherming tegen overstromingen en in de zoetwatervoorziening. Voor een duurzaam en klimaatbestendig watersysteem is het van belang bij ruimtelijke ontwikkelingen rekening te houden met waterhuishoudkundige eisen op de korte en de lange termijn. Om een duurzaam en klimaatbestendig watersysteem te bereiken moet het water meer bepalend zijn bij de besluitvorming over grote ruimtelijke opgaven dan voorheen. De mate van bepalendheid wordt afhankelijk gesteld van, onder meer, de omvang en de aard van de ingrepen, bestaande functies, nieuwe andere ruimteclaims en de bodemgesteldheid van een gebied.

#### Waterwet

De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen. De waterschappen hebben een bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude en warmteopslag en grote industriële onttrekkingen van meer dan 150.000 m³/jaar. Gemeenten hebben verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

#### Nationaal Bestuursakkoord Water

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen. In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundige relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening en hiermee verplicht voor alle ruimtelijke plannen en besluiten

#### Kaderrichtlijn Water

De Europese Kaderrichtlijn Water (KRW) geeft een kader voor de bescherming van de ecologische en chemische kwaliteit van oppervlaktewater en grondwater. 20200052-00 | sociaal-cultureel Dorpshart Made | 3 van 11 Waterparagraaf 2.5 Waterbeheer 21e eeuw (WB21) In september 2000 heeft de commissie Waterbeheer 21e eeuw advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatsvinden. Berging moet binnen het stroomgebied plaatsvinden. Dit betekent onder andere het aanwijzen en in stand houden van waterbergingsgebieden. Daarnaast wordt verdroging bestreden en worden watertekorten verminderd.

#### Het Regionaal Water- en Bodemprogramma (RWP)

Op 22 december 2021 is Het Regionaal Water- en Bodemprogramma (RWP) van de provincie Noord-Brabant in werking getreden. De RWP is voorbereid onder de Waterwet en door Provinciale Staten vastgesteld als regionaal waterplan. Na inwerkingtreding van de Omgevingswet, is het RWP een verplicht programma onder de Omgevingswet. Samen met het middels de Visie Klimaatadaptatie door Provinciale Staten vastgestelde beleidskader voor klimaatadaptatie (incl. vitale bodem) en verdrogingsbestrijding vormen zij het kader voor de uitvoering van de wettelijke taken en de doelen uit de Brabantse Omgevingsvisie.

In het Regionaal Water- en Bodemprogramma is opgenomen hoe de provincie de komende jaren om zal gaan met thema's als klimaatadaptatie, schoon water en vitaliteit van de bodem.

Een belangrijke rode draad in het programma is het herstellen van de systeemwerking. Vele generaties lang had het waterbeleid als doel wateroverlast te voorkomen en water zo snel mogelijk af te voeren. Inmiddels weten we beter en is het duidelijk geworden dat het roer om moet: we moeten zuinig zijn op ons water en de bodem, en het wateren bodemsysteem moet toegerust zijn op natte én droge tijden.

Om dat te bereiken, beschrijft het plan verschillende ontwikkelingen die van invloed zijn op de opgaven voor water en bodem. Ook worden er 7 handelingsprincipes genoemd vanuit de kernwaarden van de Brabantse Omgevingsvisie.

De eerste zes handelingsprincipes zijn ontleend aan de Visie Klimaatadaptatie (Besluit Provinciale Staten, 19 juni 2020) waarin de principes voor het eerst zijn geformuleerd en vastgesteld. Ze gaan over het in balans brengen van de watervoorraad, extreme weersituaties opvangen, water- en bodemkwaliteit beschermen en gebruikers verantwoordelijk stellen. Als zevende principe is, mede gelet op trends en ontwikkelingen, het circulair denken toegevoegd. Hergebruik van stoffen uit het water of opwerken naar nieuwe stoffen staat daarbij centraal.

#### Beleid gemeente Halderberge

Het gemeentelijk water- en rioleringsbeleid is 19 augustus 2019 vastgelegd in het Gemeentelijk Rioleringsplan 2020-2023. Het GRP is een beleidsplan dat op hoofdlijnen de invulling van de gemeentelijke watertaken weergeeft. Door middel van het GRP legt de gemeente vast wat men wil bereiken en wat de rol van burgers en bedrijven is ten aanzien van afval-, hemel-, en grondwater. Het GRP vervult vier hoofdfuncties:

- 1. Kader gemeentelijke zorgplichten
	- overzicht beleidskeuzes en ambities ten aanzien van stedelijk afvalwater, hemelwater en grondwater.
- 2. Interne afstemming
- met andere vakdisciplines binnen de gemeentelijke organisatie en met onze waterpartners.
- 3. Externe afstemming
	- met burgers en bedrijven.
- 4. Continuïteit en voortgangsbewaking
	- vanwege de relatief lange levensduur van stedelijke watervoorzieningen en kapitaalintensieve investeringen is een lange termijn aanpak essentieel (begroting, investeringen en evaluatie).

De gemeente heeft de zorgplicht voor de inzameling van stedelijk afvalwater. In gebieden waar de gemeente inzameling en transport van stedelijk afvalwater niet doelmatig vinden en de provincie ontheffing van de zorgplicht heeft verleend moet de houder van het afvalwater zelf zorgen voor de verwerking van het afvalwater. Met het in werking treden van de Omgevingswet vervalt de provinciale ontheffingsbevoegdheid en mag de gemeente Halderberge samen met het waterschap Brabantse Delta zelf bepalen wat doelmatig is.

De gemeentelijke zorg voor het beheer van afvloeiend hemelwater heeft betrekking op het afvloeiend hemelwater van openbaar terrein en afvloeiend hemelwater dat niet op particulier terrein kan worden verwerkt. De eigenaar van het terrein waarop het hemelwater valt is primair verantwoordelijk voor de verwerking van het hemelwater. De gemeente hoeft het hemelwater afkomstig van particulier terrein niet te ontvangen. Voor iedere ontwikkeling die leidt tot nieuwe verharding, ongeacht de omvang van deze ontwikkeling, geldt een bergingseis van 7 mm voor de eerste 1.000 m². Voor verharding boven de 1.000 m² geldt een bergingseis van 60 mm, conform de keur. Voor ontwikkelingen op bestaande verharde locaties (inbreidingen, verbouwingen, herstructureringen) met een oppervlak groter dan 1.000 m² geldt een bergingseis van 60 mm voor het totale oppervlak. In de geest van de gehanteerde voorkeursvolgorde past de gemeente als principe toe dat zoveel als mogelijk retentie (dicht)bij de bron moet worden gerealiseerd. In de praktijk komt dit neer op in eerste instantie realisatie van retentie op eigen terrein en in tweede instantie realisatie van retentie binnen de plangrenzen van het te realiseren project waarvoor de retentie wordt gerealiseerd.

Halderberge heeft de wens om voldoende open water binnen de gemeentegrenzen te hebben. Doordat de eis tot retentie wordt combineren met de voorkeursvolgorde is het gevolg dat er van nature oppervlaktewater wordt gerealiseerd bij nieuwe ontwikkelingen. De gemeente draagt zorg voor het in openbaar gebied treffen van maatregelen teneinde structureel nadelige gevolgen van de grondwaterstand voor de aan de grond gegeven bestemming zoveel mogelijk te voorkomen of te beperken, mits dit doelmatig is en voor zover er geen verantwoordelijkheid bestaat voor de waterbeheerder of de provincie. De perceeleigenaar is wettelijk gezien primair zelf verantwoordelijk voor het oplossen van zijn eigen grondwaterprobleem. Overheden die (in)direct betrokken zijn bij de bescherming van drinkwater hebben een verantwoordelijkheid voor de invulling van de zorgplicht drinkwater. Deze zorgplicht is opgenomen in de Drinkwaterwet. De zorgplicht drinkwater geldt zowel voor de bescherming van bronnen van drinkwater als voor de infrastructuur.

#### Beleid waterschap Brabantse Delta

Het waterschap Brabantse Delta is verantwoordelijk voor het waterbeheer in de gemeente. Het gaat dan om het waterkwantiteitsbeheer en waterkwaliteitsbeheer, de waterkeringzorg, waterzuivering, het grondwaterbeheer, het waterbodembeheer en vaak ook het scheepsvaartbeheer. Het beleid en de daarmee samenhangende doelen van het waterschap zijn opgenomen in het waterbeheerprogramma 2022-2027, wat voortkomt uit de afspraken in de Omgevingswet. Bij het opstellen van het Waterbeheerprogramma is samengewerkt met organisaties en andere belanghebbenden voor om hun inbreng gevraagd. Maar ook met trends en maatschappelijke ontwikkelingen, zoals klimaat, de inrichting van de ruimte en economische activiteiten is rekening gehouden in het Waterbeheerprogramma.

Daarnaast heeft het waterschap waar nodig nog toegespitst beleid en beleidsregels op verschillende thema's/ speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd. De Keur is onder andere te raadplegen via de website van waterschap Brabantse Delta.

De drie Brabantse waterschappen, Aa en Maas, De Dommel en Brabantse Delta hebben hun keuren geharmoniseerd. Als onderdeel van dit harmonisatietraject hanteren de waterschappen sinds 1 maart 2015 dezelfde (beleids)uitgangspunten voor het beoordelen van plannen waarbij het verhard oppervlak toeneemt.

De grenswaarden voor het toenemen aan verhard oppervlak waaraan getoetst wordt zijn:

- < 500 m²;
- tussen de 500 m² en 10.000 m²;
- 10.000 m².

Bij een toename en afkoppelen van verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De waterschappen maken bij het beoordelen van plannen met een toegenomen verhard oppervlak onderscheid tussen grote en kleine plannen.

#### *Beoordeling*

Met de beoogde ontwikkeling geldt dat sprake is van een toename aan verharding van in totaal maximaal 495 m2 . De onderstaande tabel geeft hiervan het overzicht.

| Oppervlaktes                                        | Huidige situatie [m2<br>] | Toekomstige situatie [m2<br>]                             |
|-----------------------------------------------------|---------------------------|-----------------------------------------------------------|
| Dakoppervlakte woning                               | 0                         | 100                                                       |
| Dak oppervlakte bijgebouw                           | 0                         | 25 (maximaal 150)                                         |
| Verharding voor de oprit en<br>eventueel in de tuin | 0                         | 245                                                       |
| Onverhard oppervlak<br>(100% groen)                 | 1.330                     | 955                                                       |
| Verhard oppervlak                                   | 1.330                     | 495 (uitgegaan van maximaal<br>aantal m2 aan bijgebouwen) |

#### **Tabel 4.1: Overzicht verhard/onverhard huidige en toekomstige situatie**

Voor iedere ontwikkeling die leidt tot nieuwe verharding, ongeacht de omvang van deze ontwikkeling, geldt een bergingseis van 7 mm voor de eerste 1.000 m2 . Voor verharding boven de 1.000 m2 geldt een bergingseis van 60 mm, conform de keur. In deze situatie geeft dat de volgende som: **495 m² x 0,007 m = 3,465 m³.**

#### *Conclusie*

In het plangebied dient minimaal 3,465 m3 water te worden geborgd. De waterberging zal moeten worden gerealiseerd op eigen terrein. Dit kan eventueel gerealiseerd middels het aanleggen van een wadi, groene daken en/of infiltratiekratten.

Een voorziening dient verder te voldoen aan de volgende eisen:

- De bodem van de voorziening ligt boven de GHG;
- De afvoer uit de voorziening vindt plaats via een functionele bodempassage naar het grondwater en/of via een functionele afvoerconstructie naar het oppervlaktewater. Indien een afvoer-constructie wordt toegepast, dient deze in verband met verstoppingen een minimale diameter van 4 cm te hebben.
- Ten aanzien van het materiaalgebruik dient aandacht te worden geschonken aan het gebruik van milieuvriendelijk materialen. Verder mogen geen uitlogende bouwmaterialen zoals lood, koper, zink, zachte PVC en geïmpregneerde materialen worden toegepast. Deze stoffen hopen zich op in het water(bodem)systeem en hebben hierdoor een zeer nadelige invloed op de water(bodem)kwaliteit en ecologie

Het aspect water vormt geen belemmeringen voor de haalbaarheid. Om te voldoen aan de watertoets is deze waterparagraaf formeel ter beoordeling te worden voorgelegd aan het Waterschap Brabantse Delta voor een wateradvies. Het waterschap heeft op basis van deze paragraaf een positief wateradvies gegeven (zie bijlage 11).

### **4.5 NATUUR**

#### Toetsingskader

De Wet natuurbescherming (hierna Wnb) heeft per 1 januari 2017 de Boswet, Flora- en faunawet en de Natuurbeschermingswet 1998 vervangen. De Wnb regelt de bescherming van Natura 2000 gebieden, bescherming van soorten en de bescherming van houtopstanden.

De natuurwet- en regelgeving kent twee sporen, namelijk een soortgericht spoor en een gebiedsgericht spoor. De bescherming van deze twee sporen is geregeld in de Wnb. Ruimtelijke plannen dienen te worden beoordeeld op de uitvoerbaarheid in relatie tot actuele natuurwetgeving. Er mogen geen ontwikkelingen plaatsvinden die op onoverkomelijke bezwaren stuiten door effecten op beschermde natuurgebieden en/of flora en fauna. In dit kader is inzicht gewenst in de aanwezige natuurwaarden en de mogelijk daarmee samenhangende consequenties vanuit de natuurwetgeving.

#### *Beoordeling*

Een quickscan flora en fauna in het kader van de Wet Natuurbescherming (Wnb) is uitgevoerd op 20 december 2021. De rapportage van deze quickscan is als bijlage toegevoegd aan dit wijzigingsplan. Hieronder zijn kort de conclusies beschreven.

#### Gebiedsbescherming

Het plangebied ligt buiten de begrenzing van het NNB. Het dichtstbijzijnde Natura 2000-gebied is het Hollands Diep en ligt op circa 11 km van het plangebied. Er zijn geen negatieve effecten te verwachten voor de nabij liggende natura 2000-gebieden. Ook voor het Natuurnetwerk Nederland wordt geen negatieve invloed verwacht, aangezien het plangebied niet gelegen is binnen deze gebieden. In paragraaf 4.6 wordt hier nader op ingegaan op het aspect stikstof.

#### Soortbescherming

De onderstaande tabel geeft een overzicht van de beschermde soortgroepen. In de tabel wordt aangegeven voor welke soorten maatregelen en/of nader onderzoek van toepassing is. Verdere toelichting daarop wordt beschreven onder de tabel.

| Soortgroep                     | Soort  | Vervolgonderzoek/Maatregel | Wanneer |
|--------------------------------|--------|----------------------------|---------|
| Flora                          | n.v.t. | Nee                        | n.v.t.  |
| Vogels                         | n.v.t. | Nee                        | n.v.t.  |
| Vleermuizen                    | n.v.t. | Nee                        | n.V.t.  |
| Grondgebonden zoogdieren       | n.v.t. | Nee                        | n.v.t.  |
| Reptielen, amfibieën en vissen | n.v.t. | Nee                        | n.v.t.  |
| Insecten (ongewervelden)       | n.v.t. | Nee                        | n.v.t.  |

Op basis van gegevens van de Nationale Databank Flora & Fauna komen er verschillende beschermde vleermuis- en vogelsoorten voor in de directe omgeving van het plangebied. Tijdens inspectie van de locatie zijn er geen beschermde soorten of sporen/aanwijzingen hiervan waargenomen. Tevens is geconcludeerd dat de locatie ongeschikt is als verblijfplaats voor deze soorten. De bomen die gekapt dienen te worden bevatten geen nesten of holtes en hebben geen geschikt schors dat kan dienen als bescherming voor vleermuizen. Het tuinhuisje nabij het plangebied bevat geen geschikt dak voor vogel- of vleermuissoorten om zich hier te vestigen vanwege de grote ruimte tussen de dakpannen en het isolatie materiaal dat zorgt voor tocht. In het huisje zijn ook geen sporen of mogelijke nest mogelijkheden aangetroffen voor grondgebonden zoogdieren en worden ze hier dus niet verwacht. Mogelijk wordt het plangebied gebruikt als foerageergebied, maar aangezien er in de direct omgeving voldoende alternatieven beschikbaar zijn wordt er geen nadelig effect verwacht van de geplande werkzaamheden.

#### *Conclusie*

Het aspect natuur vormt geen belemmering voor de haalbaarheid van dit initiatief.

### **4.6 STIKSTOF**

#### *Beoordeling*

Verspreid in Nederland liggen 118 Natura 2000-gebieden met overbelaste stikstofgevoelige habitattypen en leefgebieden van (dier)soorten (hierna: 'habitattypen'). Teveel stikstof is slecht voor de natuur. Voor activiteiten waarbij stikstof vrijkomt moet daarom worden onderzocht wat de effecten zijn op de beschermde Natura 2000-gebieden.

In het kader van de haalbaarheid van het plan is door middel van een onderzoek de stikstofdepositie vanwege het plan op de omliggende Natura 2000-gebieden inzichtelijk gemaakt. Vervolgens is bepaald of deze resultaten leiden tot mogelijk significant negatieve effecten op Natura 2000-gebieden en of een vergunning op grond van de Wet natuurbescherming noodzakelijk is.

#### *Beoordeling*

Het plangebied ligt op een afstand van circa 11 kilometer van het dichtstbijzijnde Natura-2000 gebied de 'Hollands Diep'. Om uit te sluiten dat er geen negatieve effecten met betrekking tot stikstof zijn, is een berekening uitgevoerd in de AERIUS Calculator 13 januari 2022. Hiervoor zijn de onderstaande uitgangspunten gehanteerd. Vanaf 1 juli 2021 is de nieuwe Stikstofwet met bijbehorend besluit in werking getreden. Op grond van de Stikstofwet geldt een vrijstelling voor het bouwen en slopen van woningen en utiliteitsgebouwen. De tijdelijke belasting vanwege de sloop en de bouw hoeft dan niet onderzocht te worden.

Voor de gebruiksfase geldt dat de lichte voertuigen en de weekdag etmaalintensiteit is bepaald op basis van de CROW 381 publicatie met als vrijstaande koopwoning en 'rest bebouwde kom, 'weinig stedelijk'. In een wordt-case scenario betekend dit een verkeersgeneratie van 8,6 motorvoertuigen per etmaal. Het ontsluitingsverkeer zal via de Brede Balrouw ten zuiden richting de rotonde van de N640 gaan. Vanaf deze rotonde is het verkeer geacht te zijn opgenomen in het heersende verkeersbeeld. De snelheid van de voertuigen is gemodelleerd als "binnen de bestaande kom", vanwege de relatief lage snelheid. De emissies van de voertuigen zijn standaard opgenomen in de AERIUS-calculator. De toekomstige woningen is gasloos, waardoor geen sprake is van een stikstofdepositie van een gasinstallatie.

De Aeriusberekening is als bijlage bij deze toelichting opgenomen. Bij de berekening is een overzicht gegeven van de prognose van de voertuigbewegingen gerelateerd aan de tijd. Uit bijgevoegd Aeriusjournaal blijkt geen overschrijding van de grenswaarde van 0,00 N mol/ha/jr. Bovendien geldt op basis van de handreiking woningbouw en AERIUS bij maximaal 50 laagbouwwoningen, gebouwd op zandgrond op minimaal 7 km afstand van een Natura 2000-gebied, is de stikstofdepositie onder gemiddelde omstandigheden 0,00 mol/ha/jaar.

#### *Conclusie*

Het aspect stikstof vorm geen belemmering voor de haalbaarheid van de ontwikkeling

## **4.7 BODEM**

#### *Toetsingskader*

Met het oog op een goede ruimtelijke ordening dient bij ruimtelijke ontwikkelingen de bodemkwaliteit te worden beschouwd. Bij ruimtelijke plannen met een functiewijziging dient te worden aangetoond dat de bodemkwaliteit geschikt is voor de functie die ter plaatse wordt beoogd. Middels een milieuhygiënische vooronderzoek (bodem) wordt inzicht verkregen in de actuele milieuhygiënische kwaliteit van de bodem en de mogelijke aanwezigheid van verontreinigde stoffen in de grond of het freatisch grondwater. Op basis van de resultaten van het onderzoek kan worden vastgesteld of de milieuhygiënische kwaliteit van de bodem een belemmering vormt voor de voorgenomen ruimtelijke ontwikkeling.

#### *Beoordeling*

Door Stantec is op 20 januari 2022 een verkennend bodemonderzoek uitgevoerd om inzicht te krijgen in de actuele milieuhygiënische bodemkwaliteit. Dit onderzoek is als bijlage toegevoegd. Middels het verkennend bodemonderzoek is de actuele milieuhygiënische kwaliteit van de bodem in voldoende mate vastgesteld. De resultaten van het uitgevoerde verkennend bodemonderzoek geven geen aanleiding voor het verrichten van een nader bodemonderzoek. De milieuhygiënische kwaliteit van de bodem vormt geen bezwaar voor het voorgenomen gebruik van de locatie en de voorgenomen realisatie van één (ruimte-voor-ruimte) woning

Indien grond wordt afgegraven (bijvoorbeeld bij het bouwrijp maken en/of bouwwerkzaamheden) en van de locatie wordt afgevoerd, dient er rekening mee te worden gehouden dat deze grond elders niet zonder meer toepasbaar is. Met betrekking tot het elders hergebruiken van grond zijn de regels van het Besluit bodemkwaliteit van toepassing, die doorgaans een grotere onderzoeksinspanning vereisen.

#### *Conclusie*

Het aspect bodem vormt geen belemmering voor de haalbaarheid van dit initiatief.

### **4.8 ARCHEOLOGIE EN CULTUURHISTORIE**

### **4.8.1 Archeologie**

#### Toetsingskader

Met de inwerkingtreding van de Wet op de archeologische monumentenzorg (Wamz 2007) en de Wet ruimtelijke ordening (Wro 2008) hebben gemeenten de rol gekregen van bevoegd gezag. Hiermee is de zorg voor archeologische belangen een verantwoordelijkheid van de gemeente geworden. Met de inwerkingtreding van de Erfgoedwet op 1 juli 2016 is het behoud en beheer van het erfgoed geregeld in één integrale wet. De Erfgoedwet gaat per 1 januari 2023 op in de Omgevingswet.

De gemeente Halderberge heeft haar archeologiebeleid uitgewerkt in de beleidsnota 'Ons ongeschreven verleden'. Deze nota is vastgesteld op 22 september 2011. Om inzicht te krijgen welke archeologische vondsten er in Halderberge verwacht kunnen worden, heeft de gemeente in 2005 een archeologische verwachtingskaart op laten stellen. Met de verwachtingskaart men kan bepalen of een locatie wellicht archeologisch interessant is en welke verwachtingswaarde daar dan mee gemoeid gaat.

**Figuur 4.1 Uitsnede gemeentelijke beleidskaart, beleidsnota Archeologie gemeente Halderberge, locatie plangebied in rode cirkel**

#### *Beoordeling*

In figuur 4.1 is de uitsnede ter hoogte van het plangebied weergegeven. Uit de beleidskaart blijkt dat het plangebied in een gebied ligt met hoge archeologische verwachting voor vindplaatsen uit één of meer van de onderscheiden perioden (Laat-Paleolithicum – Late Middeleeuwen). Verder geldt dat het plangebied is aangeduid als historische bebouwing. Het plangebied is op dit moment onbebouwd, waardoor ten behoeve van de ontwikkeling hoeft geen bebouwing hoeft te worden gesloopt.

In het geldende bestemmingsplan zijn op basis van het gemeentelijke archeologiebeleid dubbelbestemmingen opgenomen. Over de planlocatie ligt nagenoeg geheel de dubbelbestemming 'Waarde – Archeologie 2'. In deze bestemming is vastgelegd dat er archeologisch onderzoek benodigd is voor een bodemingreep dieper dan 0,4 m of met een oppervlak van meer 500 m2 . Door Transect is op 14 februari 2022 een archeologisch Bureauonderzoek (BO) en een Inventariserend Veldonderzoek (IVO), verkennende fase uitgevoerd. Het onderzoek is als bijlage toegevoegd aan dit wijzigingsplan. Hieronder zijn kort de conclusies beschreven.

Op basis van het bureauonderzoek is sprake van een hoge verwachting op de aanwezigheid van archeologische resten uit het Laat-Paleolithicum B tot en met de Nieuwe tijd. Deze verwachting is gebaseerd op de veronderstelde ligging van het plangebied ter plaatse van een dekzandrug met een dun oud bouwlanddek. Deze dekzandrug kan gunstige omstandigheden voor bewoning hebben gehad gedurende het Laat-Paleolithicum tot en met de Vroege Middeleeuwen, aangezien het plangebied niet afgedekt is geweest met veen. Vanaf de Late Middeleeuwen en gedurende de Nieuwe tijd heeft het plangebied deel uitgemaakt van het historische lint van de Brede Balrouw. Op basis van historische kaarten worden uit de Late Middeleeuwen en de Nieuwe tijd niet zozeer erven of gebouwen verwachting maar hoofdzakelijk sporen van landgebruik en terreinrichting. Vrijwel alle erven liggen ten oosten en noordoosten van het plangebied.

Aan de hand van het veldonderzoek zijn geen uitspraken te doen over de oorspronkelijke landschapsvorm. Vanaf een diepte van 70-80 cm -Mv (1,6-1,9 m +NAP) is direct de C-horizont van het dekzand aangetroffen onder een verstoringslaag waarin brokken van dezelfde C-horizont herkenbaar zijn. Deze verstoringslaag is waarschijnlijk het gevolg van tuinaanleg in de periode 1950- 2020. Direct op de verstoringslaag ligt een moderne bouwvoor met daarin stukken modern puin en plastic. Hierdoor is geen sprake meer van een intact archeologisch relevant niveau en is de verwachting voor alle periodes naar een lage verwachting bij te stellen.

Op basis van het uitgevoerde vooronderzoek heeft het plangebied een lage verwachting op het aantreffen van archeologische resten. De voorgenomen ingrepen in het plangebied zullen naar verwachting niet zorgen voor een aantasting van archeologische resten. Daarom is het advies om het plangebied vrij te geven voor de voorgenomen ingrepen. Mochten er tijdens de werkzaamheden onverhoopt toch archeologische resten worden aangetroffen, dan wijzen wij de initiatiefnemer en de uitvoerder van de werkzaamheden op de wettelijke plicht dergelijke toeval vondsten direct te melden bij de bevoegde overheid, de gemeente Halderberge (conform Erfgoedwet 2016, artikel 5.10).

De gemeente Halderberge heeft besloten, zijnde het selectiebesluit, om dit advies over te nemen en het plangebied vrij te geven. De archeologische dubbelbestemming is vervallen.

#### *Conclusie*

Het aspect archeologie vormt geen belemmeringen voor de haalbaarheid van de beoogde ontwikkeling.

#### **4.8.2 Cultuurhistorie**

#### *Toetsingskader*

Bij de nieuwe ontwikkelingen dient rekening gehouden te worden met de aanwezige archeologische en cultuurhistorische waarden. Op de Cultuurhistorische Waardenkaart van de Provincie Noord-Brabantstaat aangegeven welke archeologische en cultuurhistorische waarden (in potentie) aanwezig is. De afbeelding 4.2 toont een uitsnede van de kaart.

**Figuur 4.3: Uitsnede cultuurhistorische waardenkaart provincie Noord-Brabant met locatie plangebied in rode cirkel**

De cultuurhistorische kaart van de gemeente Halderberge brengt alle cultuurhistorische waarden binnen het grondgebied van de gemeente in beeld. Hierop staat het bovengrondse erfgoed. Bij ruimtelijke ontwikkelingen is het nuttig om de cultuurhistoriekaart te raadplegen.. De kaart omvat een inventarisatie van historisch-geografische en historisch-(steden)bouwkundige objecten en structuren en de landschappelijke (en stedenbouwkundige) gebieden met cultuurhistorische waarde.

**Figuur 4.4: Uitsnede cultuurhistoriekaart gemeente Halderberge met locatie plangebied in rode cirkel**

#### *Beoordeling*

Het plangebied is op de locatie van de Cultuurhistorische Waardenkaart van de Provincie Noord-Brabant zelf niet aangeduid als cultuurhistorische waardevol. Wel maakt het plangebied onderdeel uit van het aardkundig waardevol gebied. Het gebied betreft 'Brabant van het verdwenen veen'. De Brede Balrouw is aangeduid als 'Lijn van redelijk hoge waarde'. De ontwikkeling van de woning doet geen afbreuk aan deze waarde, doordat deze wordt ingepast in het bestaande bebouwingslint.

De locatie is op de cultuurhistorische waardenkaart van de gemeente Halderberge niet aangeduid als waardevolle locatie. Een gedeelte van het plangebied wordt gezien als historische stedenbouw met en is aangeduid als een bebouwingsconcentratie (1830), waarbij wordt ingezet op het behouden van kernkwaliteit op basis van plan in-/aanpassingen. Daarnaast is sprake van twee historische geografische lijnelementen die zijn aangeduid als 'gegraven hoofdwaterloop' en 'drift of steeg'. Voor beide aanduidingen geldt dat het uitgangspunt is het benutten van patronen als basis bij ruimtelijke ontwikkelingen.

#### *Conclusie*

De realisatie van één ruimte-voor-ruimte woning heeft geen invloed op de cultuurhistorische waarde ter plaatsen. Er wordt gebruik gemaakt van de bestaande stedenbouwkundige structuur. De bebouwing is georiënteerd op de Brede Balrouw en volgt in de rooilijn de slingerende beweging van deze weg. Het aspect cultuurhistorie vormt geen belemmeringen voor de haalbaarheid.

### **4.9 EXTERNE VEILIGHEID**

#### *Toetsingskader*

Externe veiligheid beschrijft de risico's die ontstaan als gevolg van opslag of handelingen met gevaarlijke stoffen. Dit kan betrekking hebben op bedrijven, buisleidingen of transportroutes. In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen plaatsgebonden risico (PR) en het groepsrisico (GR), en de eventuele toename hiervan, te worden bepaald.

#### *Beoordeling*

Met het plan wordt één nieuwe ruimte-voor-ruimte woning mogelijk gemaakt. Deze woning is een kwetsbare object, waardoor het aspect externe veiligheid een rol speelt bij de haalbaarheid van het plan. Onderstaande afbeelding toont een uitsnede van de risicokaart, waarmee de relevante risicobronnen zijn bepaald.

#### **Figuur 4.5: Uitsnede risicokaart met locatie plangebied in rode cirkel**

Uit de gegevens van de risicokaart blijkt dat in de omgeving de volgende risicobronnen aanwezig zijn:

#### Spoorlijn Roosendaal - Lage Zwaluwe

Op circa 2,5 kilometer ten noorden van het plangebied ligt de spoorlijn Roosendaal – Lage Zwaluwe, die deel uitmaakt van het Basisnet waarover gevaarlijke stoffen worden getransporteerd. Het invloedgebied van deze spoorlijn is maximaal 4 km, omdat hierover stoffen uit de stofgroep toxische vloeistoffen worden vervoerd. Het plangebied ligt niet binnen de plaatsgebonden risicocontour en ook niet binnen het verantwoordingsgebied van 200 meter. Wel ligt het plangebied binnen het invloedsgebied van toxische stoffen. Op basis van artikel 7 van het Bevt dient daardoor inzicht te worden gegeven in de aspecten bestrijdbaarheid en zelfredzaamheid.

#### Spoorlijn Roosendaal – Breda

De spoorlijn Roosendaal – Breda die deel uitmaakt van het basisnet ligt op circa 2,4 kilometer ten zuiden van het plangebied. Het invloedsgebied van deze spoorlijn is maximaal 4 km, omdat hierover stoffen uit de stofgroep toxische vloeistoffen worden vervoerd. Het plangebied ligt niet binnen de plaatsgebonden risicocontour en ook niet binnen het verantwoordingsgebied van 200 meter. Wel ligt het plangebied binnen het invloedsgebied van toxische stoffen. Op basis van artikel 7 van het Bevt dient daardoor inzicht te worden gegeven in de aspecten bestrijdbaarheid en zelfredzaamheid.

#### Transportroute A17

De snelweg A17 maakt deel uit van het Basisnet waarover gevaarlijke stoffen worden getransporteerd. De afstand van het plangebied tot de snelweg A17 is dusdanig groot (circa 5 km) dat deze buiten de plaatsgebonden risicontour, het verantwoordingsgebied en het invloedsgebied ligt.

#### Transportroute A58

De snelweg A58 maakt deel uit van het Basisnet, waarover gevaarlijke stoffen worden getransporteerd. De A58 ligt op een afstand van 3 kilometer ten zuiden van het plangebied. Het plangebied ligt niet binnen de plaatsgebonden risicocontour en ook niet binnen het verantwoordingsgebied van 200 meter. Wel ligt het plangebied binnen het invloedsgebied van toxische stoffen. Op basis van artikel 7 van het Bevt dient daardoor inzicht te worden gegeven in de aspecten bestrijdbaarheid van zelfredzaamheid.

#### Ondergrondse buisleiding

Ten westen van het plangebied liggen twee ondergrondse buisleidingen. De afstand tot het plangebied bedraagt 1,3 kilometer. Het plangebied ligt buiten het invloedsgebied van de buisleidingen.

#### Shell Moerdijk

Aan de Chemieweg 25 in Moerdijk is de inrichting Shell Nederland Chemie B.V. gevestigd. Voor deze BRZO-inrichting werd een QRA opgesteld om de hoogte van het groepsrisico te bepalen. Het invloedsgebied van de inrichting bedraagt 10,7 kilometer. De afstand van het plangebied tot de begrenzing van de inrichting bedraagt circa 10,5 kilometer, waardoor het invloedsgebied nog over het plangebied reikt.

Op basis van de beschikbare QRA van de huidige vergunning wordt een overschrijding van 2 x de oriëntatiewaarde berekend. Gelet op de beperkte aard en omvang van dit initiatief leidt dit enkel tot een beperkte toename van de populatie binnen het plangebied en daarmee binnen het invloedsgebied. Het voor Shell Nederland Chemie B.V. berekend groepsrisico wordt niet significant beïnvloed door het verlenen van instemming aan dit plan. Gelet op de grote afstand is enkel een beperkte verantwoording van het groepsrisico, die ingaat op bestrijdbaarheid en zelfredzaamheid, aan de orde.

#### *Verantwoording van het groepsrisico*

Bij deze verantwoording is gebruik gemaakt van de Standaard Verantwoording Groepsrisico van de gemeente Halderberge. Dit document is als bijlage bij deze toelichting gevoegd.

#### Mogelijke rampenscenario's

Gelet op de afstand is ten opzichte van de transportroutes is een toxisch scenario maatgevend voor het plangebied. Door een incident op de transportroute met een tankwagon met toxische vloeistof scheurt de tankwand. Een groot deel van de toxische vloeistof stroomt in korte tijd uit. De toxische vloeistof vormt een plas. Bij toxische gassen komen als gevolg van een brand toxische dampen direct vrij. De toxische stoffen worden meegevoerd door de wind.

#### Zelfredzaamheid

Zelfredzaamheid is het zichzelf kunnen onttrekken aan een dreigend gevaar, zonder daadwerkelijke hulp van hulpverleningsdiensten. De mogelijkheden voor zelfredzaamheid bestaan globaal uit schuilen en ontvluchten.

De nieuwe woning is niet specifiek bedoeld is voor minder zelfredzame personen, zoals kinderen of ouderen. Dit betekent dat personen zich bij een eventuele dreigende situatie over het algemeen op eigen kracht goed in veiligheid kunnen brengen.

Bij een toxische wolk kunnen mensen komen te overlijden als gevolg van blootstelling aan de toxische stof. Of mensen daadwerkelijk komen te overlijden is afhankelijk van de dosis, die bestaat uit de blootstellingsduur en de concentratie waaraan de persoon is blootgesteld.

Het beste advies bij het vrijkomen van een toxische wolk, als gevolg van een incident op de spoorweg, is om te schuilen mits ramen, deuren en ventilatie gesloten kunnen worden (safe-haven-principe).In de gevel worden mogelijk ventilatievoorzieningen geplaatst ten behoeve van de toevoer van verse lucht. Geadviseerd wordt om de ventilatievoorziening afsluitbaar uit te voeren.

Om de zelfredzaamheid te vergroten bij het vrijkomen van toxische stoffen (niet zichtbaar) is het van belang dat een waarschuwings- en alarmeringssysteem (WAS) wordt ingezet. De locatie ligt binnen het dekkingsgebied van de WAS. Bovendien is alarmering via de telefonische dienst NL-Alert mogelijk.

Het plangebied voldoet aan de criteria van het standaardadvies van de Veiligheidsregio. Dit standaardadvies is als bijlage bij deze toelichting gevoegd.

Indien schuilen niet mogelijk is, kan ervoor gekozen worden om te vluchten. Bij een toxische wolk dient gevlucht te worden haaks op de wolk. Via de aangrenzende wegen is het altijd mogelijk om van de bron af te vluchten. Daarmee zijn deze wegen als een geschikte vluchtroute is aan te merken.

#### Bestrijdbaarheid

Bronbestrijding is bij een toxische vloeistof mogelijk door de vloeistof af te dekken. Hierdoor wordt de verdamping verminderd. Voor toxische gassen kan alleen aan bronbestrijding worden gedaan indien het om een lekkage gaat. De brandweer kan dan proberen om het gat te dichten. Effectbestrijding is tevens mogelijk door de vrijkomende concentratie te verdunnen. Dit kan bijvoorbeeld met behulp van een waterscherm. Dit is alleen mogelijk als de brandweer tijdig aanwezig is. Bij een toxisch incident is het belangrijk dat de bestrijding plaatsvindt vanaf bovenwinds gebied (daar waar de wind vandaan komt). Het is daarom belangrijk dat de bron tweezijdig bereikbaar is.

Bij het ineens vrijkomen van de gehele inhoud van de tank, zal deze effectbestrijding lastig realiseerbaar zijn. De mogelijkheden voor slachtofferreductie worden bepaald op basis van de mogelijkheden om de vergiftiging te behandelen. Tevens is slachtofferreductie mogelijk door een snelle ontruiming/evacuatie. Het niet of korter blootstellen aan een toxische stof zal het aantal slachtoffers verminderen. Het plangebied voldoet aan de criteria van het standaardadvies van de Veiligheidsregio. Dit standaardadvies 2022 is als bijlage bij deze toelichting gevoegd.

#### *Conclusie*

Het aspect externe veiligheid vormt geen belemmering voor de haalbaarheid van dit initiatief.

### **4.10 GEURHINDER**

#### *Toetsingskader*

De Wet geurhinder en veehouderij (Wgv) en/of het Activiteitenbesluit vormt het toetsingskader voor de geurhinder vanuit de omliggende veehouderijen. Dat kader stelt normen aan de geurbelasting van veehouderijen op geurgevoelige objecten (alleen intensieve veehouderijen) en stelt minimale afstanden vast van veehouderijen tot geurgevoelige objecten (alle veehouderijen).

Daarnaast moet worden beoordeeld of ter plaatse van het nieuwe geurgevoelig object sprake is van een goed woon- en verblijfsklimaat en mag het nieuw geurgevoelig object geen (aanvullende) beperking worden voor de omliggende veehouderijen. De geurbelasting is afkomstig van dieren, waarvoor in de Regeling geurhinder en veehouderij (Rgv) een emissiefactor is vastgesteld (bijvoorbeeld varkens, vleesvee, pluimvee, schapen en geiten). De geurbelasting wordt uitgedrukt in odour units per kubieke meter lucht (OUE/m3 ). De maximaal toegestane geurbelasting van veehouderijen op geurgevoelige objecten is afhankelijk van de ligging (concentratiegebied of nietconcentratiegebieden en binnen of buiten de bebouwde kom).

#### *Beoordeling*

In de voorliggende situatie is sprake van de ontwikkeling van één ruimte-voor-ruimte woning. De woning wordt echter niet gerealiseerd binnen het agrarisch bouwvlak van een opgeheven veehouderij. In het kader van de Wgv moet de woning dan ook wordt beoordeeld als een nieuwe woning.

Voor de voorliggende situatie is toetsing noodzakelijk aan de algemeen geldende vaste afstand van 25 meter (buiten de bebouwde kom), een vaste afstand voor niet intensieve veehouderijen van 50 meter (buiten de bebouwde kom) en een geurbelasting van 8 OUE/m3 (niet-concentratiegebied buiten de bebouwde kom).

Figuur 4.6 geeft de veehouderijen binnen een afstand van 2 km rond het plangebied. Hieruit blijkt dat de dichtstbijzijnde veehouderij aan de Brede Balrouw 23b ligt op een afstand van circa 250 meter. Hiermee wordt voldaan aan algemeen geldende vaste afstand van 25 meter en de vaste afstand voor niet-intensieve veehouderijen van 50 meter.

Binnen de straal van 2 km bevinden zich diverse intensieve veehouderijen. Gelet op de emissie van deze veehouderijen en de afstand tot het plangebied, mag worden aangenomen dat voldaan kan worden aan de eis van 8 OUE/m3 . Bovendien liggen er andere kaderstellende woningen op kortere afstand van de intensieve veehouderijen.

Geconcludeerd kan worden dat voldaan wordt aan de eisen uit de Wgv.

**Figuur 4.6: Overzicht van veehouderijen in de omgeving van een straal van 2 kilometer met geurbelasting**

In het kader van een goede ruimtelijke ordening dient er te worden ingegaan op de aanvaardbaarheid van het heersende geurniveau ter plaatse. De onderstaande afbeelding toont welke intensieve veehouderijen zich bevinden in een straal van 2 km met de daarbij behorende geurbelasting in OUE/m3 .

Figgur 4.7 toont een uitsnede van de achtergrondbelasting geurkaart van de Omgevingsdienst Zuidoost-Brabant. Hieruit is af te lezen dat ter plaatse van het plangebied de kwaliteit van de leefomgeving als 'zeer goed' wordt geclassificeert. Hierbij is wel aan te merken dat deze kaart is geent op de beoordeling in een concentratiegebied. Het plangebied is gelegen in een nietconcentratiegebied. Gelet op de verschillen in beoordeling tussen een concentratiegebied en een nietconcentratiegebied mag worden aangenomen dat de kwaliteit van de leefomgeving ter plaatse van het plangebied als 'goed' kan worden beoordeeld. Geconcludeerd kan worden dat ter plaatse van het plangebied sprake is van een goed woon- en leefklimaat.

Verder blijkt dat voor alle omliggende veehouderijen geldt dat zich tussen het plangebied en de veehouderij reeds bestaande woningen aanwezig zijn. De realisatie van de nieuwe woning zal dan ook niet leiden tot een aanvullende beperking van de mogelijkheden voor deze veehouderijen .

**Figuur 4.7: Uitsnede kaart achtergrondbelasting geur ODZOB met locatie plangebied in rode cirkel(bron: www.atlas.odzob.nl)**

### *Conclusie*

Het aspect geurhinder vormt geen belemmering voor de haalbaarheid van dit initiatief.

# **4.11 VOLKSGEZONDHEID I.R.T. VEEHOUDERIJEN**

### *Toetsingskader*

Op dit moment zijn de belasting op de omgeving van veehouderijen en daarmee samenhangende gezondheidsrisico's voor omwonenden slechts deels uitgewerkt in de milieuwetgeving. De Milieuwetgeving die voor gezondheid relevant is, richt zich op geurhinder en fijnstof (PM2,5 en PM10). Naast geur en fijnstof spelen de mogelijke gevolgen van endotoxinen, zoönosen en resistente bacteriën ook nog een rol.

Factoren die de grootste mate van invloed hebben op endotoxine-concentraties in de lucht zijn de afstand van een object tot een veehouderij en het aantal dieren. Afstanden, waarbinnen deze advieswaarde wordt overschreden, zijn te berekenen door middel van de methode uit het Endotoxine toetsingskader. Voor vleeskuikens, legkippen en vleesvarkens zijn afstandsgrafieken opgesteld. Hierbij wordt de advies emissiewaarde (PM10) van 30 EU/m3 voor endotoxinen uitgezet tegen de afstand tot een veehouderij. Op basis van het 'Endotoxine toetsingskader 1.0' kan worden beoordeeld of sprake is van een verhoogd volksgezondheidsrisico ten aanzien van varkenshouderijen en pluimveehouderijen in de omgeving.

De afstandsgrafieken zijn gebaseerd op de volgende formules:

- Vleeskuikens (variabele emissie): y=p1 * xp2 (p1=6,46065585 en p2=0,9242746);
- Leghennen (constante emissie): y=p1 * xp2 (p1=14,1291356 en p2=0,31511434);
- Vleesvarkens (constante emissie): y=p1 * ln(x) p2 (p1=60,0608184 en p2=231,712643).

In deze formules is y de straal van de afstandscontour en x is de PM10 emissie in kg/jaar. De afstand dient gemeten te worden vanuit het dichstbijzijnde emissiepunt van het dierenverblijf van de veehouderij tot de gevel van een gevoelig object.

Uit het RIVM rapport 2017-0062 (veehouderijen en Gezondheid (VGO) (aanvullende studies) komt naar voren dat omwonenden van o.a. geitenhouderijen een grotere kans hebben op het krijgen van een longontsteking. Dit geldt met name voor mensen die op een afstand tot 2 km van een geitenhouderij wonen. Hierbij geldt uiteraard dat hoe groter de afstand tot de geitenhouderij hoe kleiner de kans.

Naar aanleiding daarvan hebben Provinciale Staten van Noord-Brabant besloten tot een moratorium op de geitenhouderij, om het uitbreiden van dierverblijven en omschakelen naar geitenhouderij tegen te gaan. Daarnaast is woningbouw binnen de straal van 2 km slechts onder voorwaarden toegestaan. De gezondheidsrisico's moeten goed worden afgewogen en verantwoord worden bevonden.

In figuur 4.8 is voor de veehouderijen binnen een straal van 2 km het diersoort aangegeven dat wordt gehouden

**Figuur 4.8: Overzicht van soorten veehouderijen binnen een straal van 2 kilometer**

#### Vleeskuikens, leghennen en vleesvakens

Binnen de straal van 2 km bevinden zich enkele veehouderijen met vleesvarkens. De aan te houden afstand is afhankelijk van de emissie fijnstof. De emissie van fijnstof van de bepalende varkenshouderij bedraagt 808 kg/jaar. Dit resulteert in een afstand van 170 meter. De dichtstbijzijnde veehouderij met vleesvarkens bevindt zich op een afstand van circa 1,1 kilometer.

Figuur 4.8 toont verder aan dat er geen veehouderijen met vleeskuikens of leghennen zijn binnen de straal van 2 km.

#### Geitenhouderijen

Binnen een straal van 2 km rond het perceel bevinden zich geen geitenhouderijen of pluimveehouderijen.

#### *Conclusie*

Het aspect volksgezondheid in relatie tot veehouderijen vormt geen belemmeringen voor de haalbaarheid van dit initiatief.

### **4.12 SPUITZONES GEWASBESCHERMINGSMIDDELEN**

#### *Toetsingskaders*

Met name bij het telen van fruit in boomgaarden is het gebruik van gewasbeschermingsmiddelen gebruikelijk. Om de middelen op de bomen te brengen wordt gebruik gemaakt van mobiele spuitinrichtingen die via de lucht de middelen op de gewassen brengen door middel van een horizontal e spuittechniek. Met het in de lucht brengen van middelen worden deze bloot gesteld aan de wind en daarmee ontstaat het risico dat middelen meer bereiken dan het gewas alleen. Dit proces wordt 'drift' genoemd.

Gewasbeschermingsmiddelen vormen een potentieel risico voor de gezondheid van omwonenden, om die reden is het bij ruimtelijke ontwikkelingen inmiddels gebruikelijk om spuitzones en middelengebruik mee te nemen in de verantwoording bij planologische besluitvorming zodat het eventuele risico beoordeeld wordt voor gevoelige locaties.

Om handvatten te geven aan de wijze waarop initiatiefnemers en gebruikers rekening dienen te houden met het gebruik en de risico's van gewasbeschermingsmiddelen heeft de Afdeling Bestuursrechtspraak van de Raad van State een indicatieve afstand van 50 meter als vuistregel in de ruimtelijke ordening geïntroduceerd. Met het uitvoeren van verschillende drift reducerende middelen zoals het aanplanten van windhagen en aanleggen van kavelsloten kan het risico op drift worden verlaagd en kan daarmee de indicatieve afstand van 50 meter worden verkleind.

#### *Beoordeling*

Bij de beoordeling dient uitgegaan te worden van de maximale planologische mogelijkheden voor de omliggende gronden. De agrarische gronden direct aangrenzend aan het plangebied zijn in eigendom van de bewoners van de Brede Balrouw 13. Deze bewoners hebben geen plannen voor boomteelt in de toekomst.. Verder geldt dat de gronden die hier weer aangrenzen zijn voorzien van een woonbestemming.

Het is op de agrarisch bestemde percelen die rond het plangebied zijn gelegen toegestaan om gewasbeschermingsmiddelen te gebruiken. In praktijk is het niet waarschijnlijk dat er teelten op deze percelen plaats zullen gaan vinden waar horizontaal spuiten van gewasbeschermingsmiddelen, zoals bij fruitboomgaarden waarvoor de richtafstand van 50 meter met name bedoeld is, aan de orde zal zijn. De grondsoort leent zich bij uitstek voor grondgewassen. Dergelijke gewassen worden vertciaal/neerwaarts bespoten, wat de drift –zo die er al is – aanzienlijk beperkt.

Daarnaast geldt dat perceel dat direct achter het plangebied ligt een woonbestemming heeft, waardoor het niet denkbaar is dat hier in de toekomst boomteelt gaat plaatsvinden.

#### *Conclusie*

Spuitzones vormen geen belemmering voor de beoogde ontwikkeling. Er is in de omgeving van het plangebied geen sprake van teelten waar gewasbeschermingsmiddelen bij gebruikt worden. Mocht het gebruik van de gronden wijzigen dan zijn er voldoende mogelijkheden om drift reducerende maatregelen te treffen.

### **4.13 M.E.R BEOORDELING**

#### *Toetsingskader*

Bepaalde activiteiten kunnen belangrijke nadelige gevolgen hebben voor het milieu, waardoor het opstellen van een milieueffectrapportage (m.e.r.) of het verrichten van een m.e.r.-beoordeling noodzakelijk is. In het Besluit milieueffectrapportage is vastgelegd welke activiteiten het betreft.In onderdeel C van de bijlage bij het Besluit milieueffectrapportage zijn de activiteiten, plannen en besluiten opgenomen ten aanzien waarvan het maken van een milieueffectrapportage (m.e.r.) verplicht is.

In onderdeel D van de bijlage zijn de activiteiten, plannen en besluiten opgenomen waarvoor een m.e.r.-beoordeling verplicht is als deze de daarin genoemde grenswaarde overschrijden.

Voor activiteiten beneden de grenswaarde geldt een m.e.r.-beoordelingsplicht. De m.e.r. beoordelingsplicht is van toepassing zodra:

- De activiteit onder één van de categorieën van activiteiten in kolom 1 van onderdeel D van de bijlage valt, ongeacht de omvang van de activiteit en
- Sprake is van een aangewezen besluit in kolom 4 van onderdeel D

#### *Beoordeling*

Woningbouw is geen activiteit die voorkomt in onderdeel C van de bijlage bij het Besluit m.e.r. Er geldt daarom geen rechtstreekse plicht tot het maken van een milieueffectrapport. In het geval van woningbouw kan sprake zijn van een activiteit als bedoeld in categorie 11.2, onderdeel D, van de bijlage bij het Besluit m.e.r., namelijk een stedelijk ontwikkelingsproject. Voor een stedelijk ontwikkelingsproject zijn in het Besluit m.e.r. drie indicatieve drempelwaarden opgenomen:

- een oppervlakte van 100 hectare of meer,
- een aaneengesloten gebied en 2000 of meer woningen, of
- een bedrijfsvloeroppervlakte van 200.000 m2 of meer.

De beoogde ontwikkeling die met dit plan wordt mogelijk gemaakt overschrijdt deze drempelwaarden niet.

Of sprake is van een stedelijk ontwikkelingsproject in de zin van het Besluit m.e.r. hangt af van de concrete omstandigheden van het geval, waarbij onder meer aspecten als de aard en de omvang van de voorziene wijziging van de stedelijke ontwikkeling een rol spelen. Eerder oordeelde de Raad van State bijvoorbeeld dat de ontwikkeling van twaalf vrijstaande woningen, gelet op beperkte omvang, niet kan worden aangemerkt als stedelijk ontwikkelingsproject als bedoeld in categorie 11.2 van onderdeel D van de bijlage bij het Besluit m.e.r. (Uitspraak 201901439/1/R1). Bij de uitspraak van 201807060/1/R1 oordeelde de raad van State dat de realisatie van twee eengezinswoningen in het buitengebied niet kan worden aangemerkt als stedelijk ontwikkelingsproject.

Voorliggend plan voorziet in de realisatie van één ruimte-voor-ruimte woning. Gezien de aard en de beperkte omvang van het plan en de omgeving van het plangebied is er geen sprake van een stedelijk ontwikkelingsproject als bedoeld in categorie 11.2, onderdeel D, van de bijlage bij het Besluit m.e.r.

#### *Conclusie*

Het plan kan niet worden aangemerkt als een stedelijk ontwikkelingsproject als bedoeld in het Besluit m.e.r. en voorziet niet in activiteiten met belangrijke nadelige gevolgen voor het milieu. Het maken van een milieueffectrapport of een (vormvrije) m.e.r.-beoordeling is niet aan de orde.

# **5.0 JURIDISCHE PLANBESCHRIJVING**

Dit wijzigingsplan voorziet in de wijziging van een agrarische bestemming naar de bestemming 'Wonen'. Met de bestemmingswijziging wordt de ontwikkeling één ruimte-voor-ruimte woning mogelijk gemaakt. In deze toelichting is onderbouwd dat aan de voorwaarden van de wijzigingsbevoegdheid in artikel 38.3 van het geldende bestemmingsplan 'Eerste herziening bestemmingsplan Buitengebied Halderberge' wordt voldaan.

Op de verbeelding van voorliggend wijzigingsplan zijn de gronden met de bestemming 'Agrarisch' over een oppervlak van 810 m² gewijzigd in de bestemming 'Wonen' met de functieaanduiding 'specifieke vorm van wonen – ruimte voor ruimte woningen'. Daarnaast zijn de gebiedsaanduidingen 'luchtvaarverkeerzone – 11' en 'overige zone – bebouwingsconcentratie' overgenomen uit het vigerende bestemmingsplan.

Voor de woonbestemming is een aanvullende regel opgenomen dat bebouwing van de woning uitsluitend is toegestaan binnen de contouren van de gebiedsaanduiding 'overige zone – bebouwingsconcentratie'. Voor de inrit geldt deze uitsluitend is toegestaan ter plaatse van de functieaanduiding 'specifieke vorm van wonen – inrit'.

Ten behoeve van het oprichten en instandhouding van de landschappelijke inpassing is ter plaatse een bestemming 'Groen' een aanduiding 'specifieke vorm van groen – landschappelijke inpassing' opgenomen. In totaal heeft de groenbestemming een oppervlakte van 528 m2 . Binnen een jaar na de realisatie van de woning dienen de landschappelijke inpassingsmaatregelen zoals vastgelegd in het landschappelijk inpassingsplan dat deel uitmaakt van de regels, te zijn uitgevoerd. Hiervoor is een voorwaardelijke verplichting opgenomen en is tussen gemeente en initiatiefnemer een overeenkomst afgesloten.

Voor het overige zijn in dit wijzigingsplan de regels van het vigerende bestemmingsplan van toepassing verklaard.

# **6.0 UITVOERBAARHEID**

## **6.1 ECONOMISCHE UITVOERBAARHEID**

Initiatiefnemer en de grondeigenaar hebben een koopovereenkomst gesloten met betrekking tot het plangebied. Initiatiefnemer is daardoor toekomstig eigenaar van de gronden. Alle voorbereidings- en uitvoeringskosten komen voor rekening van initiatiefnemer.

Tussen de gemeente Halderberge en de initiatiefnemer is een anterieure overeenkomst gesloten. Alle voorbereidings- en uitvoeringskosten alsmede eventuele planschade komen voor rekening van de initiatiefnemer. Het plan is voor de gemeente Halderberge derhalve een kostenneutrale ontwikkeling. In deze overeenkomst wordt het plankostenverhaal en bovenwijkse voorzieningen geregeld. Op basis van het bovenstaande wordt geconcludeerd dat het opstellen van een exploitatieplan achterwege kan blijven. De economische uitvoerbaarheid is hiermee gewaarborgd.

## **6.2 MAATSCHAPPELIJKE UITVOERBAARHEID**

### **6.2.1 Omgevingsdialoog**

Naast de wettelijke procedures, besteedt de initiatiefnemer aandacht aan de communicatie met belanghebbenden middels een omgevingsdialoog. Omwonenden en omliggende bedrijven zijn de gelegenheid geboden om bezwaren en suggesties naar voren te brengen. Vanuit de omgeving is geen bezwaar voor de beoogde ontwikkelingen.

Een verslaglegging van deze omgevingsdialoog is als bijlage aan deze toelichting toegevoegd.

### **6.2.2 Vooroverleg**

In het kader van het overleg als bedoeld in artikel 3.1.1 van het Besluit ruimtelijke ordening is het onderhavige ontwerp-wijzigingsplan aan de daarvoor in aanmerking komende instanties toegezonden. Hierop zijn geen reacties binnengekomen die hebben geleid tot aanpassingen van het wijzigingsplan. De binnengekomen reacties zijn als bijlage toegevoegd aan dit wijzigingsplan.

### **6.2.3 Ontwerp wijzigingsplan**

Het ontwerpwijzigingsplan is ingevolge artikel 3.8 van de Wet ruimtelijke ordening gedurende zes weken ter inzage gelegd, waarbij de gelegenheid is geboden tot het indienen van zienswijzen.

Het ontwerpbestemmingsplan heeft van 19 mei 2022 tot en met 29 juni 2022 ter inzage gelegen. Gedurende deze periode zijn er geen zienswijzen binnengekomen, waardoor het ontwerpwijzigingsplan niet is aangepast.

Stantec | Wijzigingsplan Brede Balrouw, naast nr. 13 te Hoeven

# **Bijlagen**

<span id="page-51-0"></span>Bijlage 1: Landschappelijke inpassing, d.d. 06-01-2022 van Stantec B.V.

Bijlage 2: Certificaat bouwtitel, d.d. 24 febuari 2022 van Ruimte voor Ruimte

Bijlage 3: Quickscan flora en fauna, d.d. 20-12-2021 van Stantec B.V.

Bijlage 4: Berekeningen stikstof AERIUS-calculator versie 2022, d.d. 21-01-2022 van Stantec B.V.

Bijlage 5: Akoestisch onderzoek wegverkeerslawaai, d.d. 18-01-2022 van Stantec B.V.

Bijlage 6: Verkennend bodemonderzoek, d.d. 20-01-2022 van Stantec B.V.

Bijlage 7: Archeologisch Bureauonderzoek (BO) en Inventariserend Veldonderzoek (IVO),

verkennende fase, d.d. 14-02-2022 van Transect

Bijlage 8: Standaard verantwoording groepsrisico, d.d. juli 2019 van de gemeente Halderberge

Bijlage 9: Standaard advies 2022, d.d. 1-3-2022 van Brandweer Midden- en West-Brabant

Bijlage 10: Omgevingsdialoog, d.d. februari 2022 van Mike Rensen

Bijlage 11: Reacties vooroverleg, d.d. 8 juli 2022

# **Bijlage 1: Landschappelijke inpassing**

# **Bijlage 2: Certificaat bouwtitel**

# **Bijlage 3: Quickscan Flora en Fauna**

**Bijlage 4: Berekeningen stikstof AERIUS-calculator versie 2022**

**Bijlage 5: Akoestisch onderzoek wegverkeerslawaai**

**Bijlage 6: Verkennend bodemonderzoek**

**Bijlage 7: Archeologisch onderzoek**

**Bijlage 8: Standaard verantwoording groepsrisico gemeente Halderberge**

**Bijlage 9: Standaard advies 2022 Brandweer Midden en West-Brabant**

**Bijlage 10: Omgevingsdialoog**

**Bijlage 11: Reacties vooroverleg**