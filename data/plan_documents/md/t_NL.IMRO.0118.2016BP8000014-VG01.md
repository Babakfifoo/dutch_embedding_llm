xml version\="1\.0" encoding\="UTF\-8"?

Buitengebied Zuid, deelplan Jeulenwijk 105 te Elim: Toelichting

direct naar inhoud van Toelichting

Buitengebied Zuid, deelplan Jeulenwijk 105 te Elim

==================================================

Toelichting

-----------

| Plan: | Buitengebied Zuid, deelplan Jeulenwijk 105 te Elim |

| --- | --- |

| Status: | vastgesteld |

| Plantype: | bestemmingsplan |

| IMRO\-idn: | NL.IMRO.0118\.2016BP8000014\-VG01 |

* Toelichting

* Regels

* Begin

* Vorige

* Volgende

* Omhoog

Toelichting

-----------

* Hoofdstuk 1 Inleiding

+ 1\.1 Aanleiding

+ 1\.2 Opgave bestemmingsplan

+ 1\.3 Opbouw toelichting

* Hoofdstuk 2 Huidige situatie

+ 2\.1 Plangebied

+ 2\.2 Vigerend recht

+ 2\.3 Ruimtelijke structuur plangebied

+ 2\.4 Functionele structuur plangebied

* Hoofdstuk 3 Beleidskader

+ 3\.1 Europees beleid

+ 3\.2 Rijksbeleid

+ 3\.3 Provinciaal beleid

+ 3\.4 Regionaal beleid

+ 3\.5 Gemeentelijk beleid

* Hoofdstuk 4 Gewenste ontwikkeling en uitgangspunten

* Hoofdstuk 5 Omgevingsaspecten

+ 5\.1 Bodem

+ 5\.2 Archeologie en Cultuurhistorie

+ 5\.3 Water

+ 5\.4 Natuur en Ecologie

+ 5\.5 Geur

+ 5\.6 Geluid

+ 5\.7 Luchtkwaliteit

+ 5\.8 Externe veiligheid

+ 5\.9 Verkeer en parkeren

* Hoofdstuk 6 Planbeschrijving

+ 6\.1 Juridisch systeem

+ 6\.2 Regels

+ 6\.3 Verklaring van de bestemmingen

* Hoofdstuk 7 Handhaving

+ 7\.1 Algemeen

+ 7\.2 Beleidskeuzen

+ 7\.3 Inzet gemeentelijk apparaat

* Hoofdstuk 8 Uitvoerbaarheid

+ 8\.1 Maatschappelijke uitvoerbaarheid

+ 8\.2 Economische uitvoerbaarheid

* Bijlagen bij Toelichting

+ Bijlage 1 Vooroverleg reactie provincie Drenthe

### Hoofdstuk 1 Inleiding

#### 1\.1 Aanleiding

Aanleiding voor dit bestemmingsplan vormt het verzoek van de familie Schonewille voor het bouwen van een woning op de percelen M 1139 en M 2969 (gedeeltelijk), naast het adres Jeulenwijk 105 te Elim. De nieuwe woning wordt gerealiseerd ter plaatse van de bestaande oude salonwagen. Het is echter wenselijk om de woning niet op exact dezelfde plaats maar iets meer westelijk te realiseren, zodat er echt een eigen woonkavel ontstaat. In het verleden zijn in de omgeving diverse oude salonwagens geinvenateriseerd en sommige vervangen door woningen. Nadat de nieuwe woning gebouwd is, wordt de oude salonwagen gesloopt. Het verzoek past niet binnen de nu nog geldende agrarische bestemming van het vigerende bestemmingsplan Buitengebied Zuid.

De planvorming is nader uitgewerkt in Hoofdstuk 4

#### 1\.2 Opgave bestemmingsplan

Het bestemmingsplan 'Buitengebied Zuid, deelplan Jeulenwijk 105' beoogt te voorzien in juridisch vastleggen van de gewenste woonbestemming op een gedeelte van de percelen M 1139 en M 2969, tussen Jeulenwijk 105 en Jeulenwijk 101, te Elim.

#### 1\.3 Opbouw toelichting

Achtereenvolgens komen na deze inleiding (hoofdstuk 1\) de volgende onderwerpen aan bod:

* hoofdstuk 2 beschrijft de bestaande situatie en benoemt de huidige planologische regels;

* hoofdstuk 3 bevat het beleidskader met relevant rijks\-, provinciaal, regionaal en gemeentelijk beleid;

* hoofdstuk 4 geeft de gewenste ontwikkeling en de planuitgangspunten weer;

* hoofdstuk 5 gaat in op de randvoorwaarden en belemmeringen vanuit omgevings\- en milieuaspecten, zoals bodem, geluid, luchtkwaliteit, wateraspecten, etc.;

* hoofdstuk 6 gaat in op de planologische regels en de daarbij behorende verbeelding;

* hoofdstuk 7 gaat in op de handhaafbaarheid van het bestemmingsplan;

* hoofdstuk 8 gaat in op de maatschappelijke en financiÃ«le uitvoerbaarheid van het bestemmingsplan.

### Hoofdstuk 2 Huidige situatie

#### 2\.1 Plangebied

Het plangebied is gelegen ten zuiden van Elim. De bouwkavel voor de nieuwe woning bevindt zich aan de Jeulenwijk tussen nummer 101 en 105\. Voor de overzichtelijkheid zijn alle percelen in eigendom van de aanvrager in het plangebied opgenomen, zo ook de bestaande woning Jeulenwijk 105\. Ten oosten en ten zuiden van het plangebied zijn woningen gelegen. Westelijk is een voormalig agrarisch bedrijf gelegen aan de Jeulenwijk 101\. De bouwkavel zelf is nu nog grasland met een agrarische bestemming en dus in eigendom van de aanvrager. Onderstaande luchtfoto geeft de locatie Jeulenwijk 105 en omcirkeld de opstallen van de oude salonwagen weer.

![afbeelding "i_NL.IMRO.0118.2016BP8000014-VG01_0001.png"](i_NL.IMRO.0118.2016BP8000014-VG01_0001.png) Afbeelding 1: ligging plangebied op de luchtfoto (bron: GEO\-loket gemeente Hoogeveen)

#### 2\.2 Vigerend recht

Het plangebied is gelegen binnen het bestemmingsplan Buitengebied zuid, herziening 2007, welke door de gemeenteraad van Hoogeveen is vastgesteld op 22 november 2007 en door Gedeputeerde Staten van de provincie Drenthe is goedgekeurd op 28 januari 2008\.

De percelen zijn bestemd tot Landelijk gebied 2, het huiskavel van de woning Jeulenwijk 105 is aangeduid als bebouwing ten dienste van wonen. De oude salonwagen is bij een eerdere inventarisatie niet aangeduid en dus niet planologisch gereld. Uit uitgebreid archiefonderzoek, van zowel de gemeente als de eigenaar is echter gebleken dat deze reeds tientallen jaren aanwezig en bewoond is.

![afbeelding "i_NL.IMRO.0118.2016BP8000014-VG01_0002.png"](i_NL.IMRO.0118.2016BP8000014-VG01_0002.png)

afbeelding 2: uitsnede vigerend bestemmingsplan

#### 2\.3 Ruimtelijke structuur plangebied

Het plangebied is gelegen binnen het gebied Hoogeveen\-Hollandscheveld. Dit gebied behoort tot het landschapstype het hoogveenontginningslandschap. Dit landschapstype beslaat in totaal ongeveer een kwart van het gehele grondgebied van de provincie Drenthe. Kenmerkend voor deze hoogveengebieden is de strakke verkaveling, de bebouwingslinten langs kanalen en de grote, weidse ruimtes met wijken. Elke ontginning heeft bovendien zijn eigen specifieke kenmerken, waaraan de tijd en de manier van ontginning is af te lezen. Op de afbeeldingen is deze strakke verkaveling goed te herkennen.

#### 2\.4 Functionele structuur plangebied

Hoewel de omgeving van het plangebied nog steeds te kenmerken is als agrarische gebied, zijn de meeste percelen aan dit stukje Jeulenwijk woonpercelen. Aan de Jeulenwijk 101 is planologisch gezien nog een agrarisch bedrijf aanwezig, maar de bedrijfsvoering is hier reeds gestopt. Ook de naast en tegenover het plangebied gelegen percelen betreffen woonpercelen.

### Hoofdstuk 3 Beleidskader

#### 3\.1 Europees beleid

##### 3\.1\.1 Verdrag van Malta

In 1992 werd het Europese Verdrag van Valletta (Malta) ondertekend door een groot aantal EU\-landen, waaronder Nederland, met als doel om het (Europese) archeologische erfgoed veilig te stellen. De ondertekenaars hebben zich verplicht, archeologische belangen tijdig te betrekken bij de ruimtelijke planvorming voor woningbouw, landinrichting, wegenaanleg en dergelijke. Het beleid is gericht op het behoud van de archeologische waarden in de bodem en de planologische bescherming van waardevolle archeologische vindplaatsen. De uitgangspunten van het verdrag zijn op nationaal niveau uitgewerkt in de Wet op de archeologische monumentenzorg (Wamz, 2007\). Voor archeologische waarden geldt per 1 september 2007 op basis van de gewijzigde Monumentenwet 1988 de wettelijke verplichting om bij vaststelling van een bestemmingsplan rekening te houden met de in de grond aanwezige, dan wel te verwachten monumenten.

De gronden vallende binnen dit plan zijn getoetst aan de archeologische wet\- en regelgeving. Uitwerking hiervan is te vinden in hoofdstuk 5\.

##### 3\.1\.2 Vogel\- en habitatrichtlijn

De laatste tijd ondervindt de ruimtelijke ordening steeds meer invloed van het Europese beleid. In het bijzonder geldt dit voor de Vogelrichtlijn en de Habitatrichtlijn. Bij herzieningen van bestemmingsplannen wordt aandacht gevraagd voor het veiligstellen van de beschermde flora en fauna. Hiervoor dient als basis de Flora\- en faunawet van 1 april 2002; deze wet regelt de bescherming van soorten. De doelstelling van de wet is de bescherming en het behoud van de gunstige staat van instandhouding van in het wild levende planten\- en diersoorten. Activiteiten met een schadelijk effect op beschermde soorten zijn in principe verboden. Daarnaast erkent de wet dat ook dieren die geen direct nut opleveren voor de mens van onvervangbare waarde zijn. Van het verbod op schadelijke handelingen kan onder voorwaarden worden afgeweken, met een ontheffing of een vrijstelling. Het verlenen hiervan is de bevoegdheid van de minister van Economische zaken (EZ) of, in geval van beheer en schadebestrijding, van Gedeputeerde Staten.

De gronden vallende binnen dit plan zijn aan deze wet getoetst. Uitwerking hiervan is te vinden in hoofdstuk 5\.

#### 3\.2 Rijksbeleid

##### 3\.2\.1 Structuurvisie Infrastructuur en Ruimte

Het beleid van Europa en de rijksoverheid is van invloed op het te voeren Drentse omgevingsbeleid. Zo is er op Europees niveau veel aandacht voor het verbinden van economische kerngebieden door vervoersnetwerken, de aansluiting van relatief zwak ontwikkelde regioâs, landsoverschrijdende samenwerking, stroomgebieden, ecologische relaties en duurzame ontwikkeling.

Op 13 maart 2012 is de Structuurvisie Infrastructuur en Ruimte (SVIR), vastgesteld. De SVIR heeft een horizon tot het jaar 2040 en vervangt onder andere de Nota Ruimte. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties. De Structuurvisie Infrastructuur en Ruimte geeft een nieuw, integraal kader voor het ruimtelijk en mobiliteitsbeleid op rijksniveau en vormt de 'kapstok' voor bestaand en nieuw rijksbeleid met ruimtelijke consequenties.

Het rijk kiest met de structuurvisie voor een selectievere inzet van de onderstaande 13 rijksbelangen:

* 1\. een excellente ruimtelijk\-economische structuur van Nederland door een aantrekkelijk vestigingsklimaat in en goede internationale bereikbaarheid van de stedelijke regio's met een concentratie van topsectoren;

* 2\. ruimte voor het hoofdnetwerk voor (duurzame) energievoorziening en energietransitie;

* 3\. ruimte voor het hoofdnetwerk voor vervoer van (gevaarlijke) stoffen via buisleidingen;

* 4\. efficiÃ«nt gebruik van de ondergrond;

* 5\. een robuust hoofdnet van wegen, spoorwegen en vaarwegen rondom en tussen de belangrijkste stedelijke regio's inclusief de achterlandverbindingen;

* 6\. betere benutting van de capaciteit van het bestaande mobiliteitssysteem;

* 7\. het instandhouden van het hoofdnet van wegen, spoorwegen en vaarwegen om het functioneren van het mobiliteitssysteem te waarborgen;

* 8\. verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;

* 9\. ruimte voor waterveiligheid, een duurzame zoetwatervoorziening en kaders voor klimaatbestendige stedelijke (her)ontwikkeling;

* 10\. ruimte voor behoud en versterking van (inter)nationale unieke cultuurhistorische en natuurlijke kwaliteiten;

* 11\. ruimte voor een nationaal netwerk van natuur voor het overleven en ontwikkelen van flora\- en faunasoorten;

* 12\. ruimte voor militaire terreinen en activiteiten;

* 13\. zorgvuldige afweging en transparante besluitvorming bij alle ruimtelijke en infrastructurele besluiten.

In de Structuurvisie Infrastructuur en Ruimte wordt dieper ingegaan op deze 13 rijksbelangen. Het rijk blijft verantwoordelijk voor het systeem van ruimtelijke ordening. Daarnaast kan een rijksverantwoordelijkheid aan de orde zijn indien:

* een onderwerp nationale baten en/of lasten heeft en de doorzettingsmacht van provincies en gemeenten overstijgt. Bijvoorbeeld ruimte voor militaire activiteiten en opgaven in de stedelijke regio's rondom de mainports, brainports, greenports en de valleys;

* over een onderwerp internationale verplichtingen of afspraken zijn aangegaan. Bijvoorbeeld voor biodiversiteit, duurzame energie, watersysteemherstel of werelderfgoed;

* een onderwerp provincie\- of landsgrensoverschrijdend is en ofwel een hoog afwentelingsrisico kent ofwel in beheer bij het rijk is. Bijvoorbeeld de hoofdnetten van weg, spoor, water en energie, maar ook de bescherming van gezondheid van inwoners.

Geconstateerd wordt dat het plan voor de te bouwen woning aan de Jeulenwijk geen rijksbelangen raakt. Derhalve wordt geconcludeerd dat voldaan wordt aan de uitgangspunten zoals verwoord in de Structuurvisie Infrastructuur en Ruimte.

##### 3\.2\.2 Besluit algemene regels ruimtelijke ordening

Het kabinet heeft in de SVIR vastgesteld dat voor een beperkt aantal onderwerpen de bevoegdheid om algemene regels te stellen moet worden ingezet. De SVIR bepaalt welke kaderstellende uitspraken zodanig zijn geformuleerd dat deze zijn bedoeld om beperkingen te stellen aan de ruimtelijke besluitvormingsmogelijkheden op lokaal niveau. Ten aanzien daarvan is een borging door middel van normstelling, gebaseerd op de Wro, gewenst. Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Door de nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte. In het Barro zijn geen specifieke regels opgenomen voor het onderhavig plangebied.

##### 3\.2\.3 Ladder van duurzame verstedelijking

Het kabinet heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. De SVIR bepaalt welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Ten aanzien daarvan is een borging door middel van normstelling, gebaseerd op de Wro, gewenst. Het Besluit algemene regels ruimtelijke ordening (Barro) bevestigt in juridische zin die kaderstellende uitspraken.

Slechts daar waar een directe doorwerking niet mogelijk is, bij de Ecologische Hoofdstructuur (de artikelen worden later aan het Barro toegevoegd) en bij de Erfgoederen van uitzonderlijke universele waarde, is gekozen voor indirecte doorwerking via provinciaal medebewind. Tevens treden regels ten aanzien van radarverstoringsgebieden op een nader te bepalen tijdstip in werking.

De ladder voor duurzame verstedelijking is per 1 oktober 2012 ook als procesvereiste opgenomen in het Besluit ruimtelijke ordening (Bro). Daarin is in artikel 3\.1\.6 een lid 2 ingevoegd waarin een motiveringsplicht is opgenomen voor nieuwe stedelijke ontwikkelingen (inclusief detailhandel) in bestemmingsplannen. In de toelichting van het bestemmingsplan moet hiervoor een verantwoording plaatsvinden aan de hand van een drietal opeenvolgende treden ("ladder duurzame verstedelijking").

De eerste trede in deze ladder is een beschrijving dat de voorgenomen stedelijke ontwikkeling voorziet in een actuele regionale behoefte. Hierbij kan het gaan om zowel kwantitatieve als kwalitatieve aspecten. De beide vervolgstappen uit genoemde ladder hebben betrekking op de vraag of de ontwikkeling in bestaand stedelijk gebied ingepast kan worden (trede 2\) en als dat niet mogelijk is op andere locaties (trede 3\), die vooral goed ontsloten moeten zijn.

*nieuwe stedelijke ontwikkeling*

Allereerst komen we dan toe aan de vraag of deze ontwikkeling een nieuwe stedelijke ontwikkeling betreft. Jurisprudentie heeft uitgewezen dat Ã©Ã©n nieuwe woning en zeker vervangende nieuwbouw niet aan te merken is als een *nieuwe* stedelijke ontwikkeling. Derhalve kan een verdere motivatie aan de hand van de ladder achterwege blijven.

#### 3\.3 Provinciaal beleid

Provinciale Staten hebben op 2 juli 2014 ingestemd met de Actualisatie Omgevingsvisie Drenthe 2014\. De visie is vervolgens in werking getreden. De Omgevingsvisie Drenthe is voor Drenthe een centraal visiedocument. Deze Omgevingsvisie is het strategische kader voor de ruimtelijk\-economische ontwikkeling van Drenthe. De ambitie is de ruimtelijke identiteit van Drenthe te versterken. Dit wordt gedaan door nieuwe ontwikkelingen te bezien in samenhang met de kernkwaliteiten: rust, ruimte, natuur, landschap, oorspronkelijkheid, kleinschaligheid, noaberschap, menselijke maat en veiligheid.

Het plangebied is op de visiekaart 2020 aangeduid als landbouwgebied. Daarnaast mag geen woningbouw mogelijk worden gemaakt die buiten de afspraken vallen die de woonregio en de provincie hebben gemaakt over de woningbouwprogrammering en het gestelde in de woonvisie. Onder het gemeentelijk beleid wordt nader op dit aspect ingegaan.

In de verordening is aangegeven dat een ruimtelijk plan dat betrekking heeft op locaties die op de bij de Omgevingsvisie Drenthe behorende Visiekaart is aangeduid als landbouwgebieden niet mag voorzien in ontwikkelingen die een structureel negatief effect op het functioneren van de agrarische sector in het gebied hebben.

De voorliggende locatie ligt dan wel in het landbouwgebied, maar langs dit gedeelte van de Jeulenwijk zijn feitelijk alleen woningen gelegen. Aan de Jeulenwijk 101 is een agrarisch bedrijf gelegen waarvan de bedrijfsvoering gestopt is. In hoofdstuk 5 is afgewogen dat deze ontwikkeling de agrarische bedrijfsvoering niet belemmerd. Van oudsher is op het adres een salonwagen aanwezig waar gewoond wordt. Door deze wagen te slopen en er een woning voor terug te bouwen ontstaat kwaliteitsverbetering, wat aansluit bij het provinciaal standpunt met betrekking tot ruimtelijke kwaliteit.

Ten aanzien van de in de Omgevingsvisie genoemde milieuaspecten als water, bodem, luchtkwaliteit, geluid\- en geurhinder en externe veiligheid zijn de benodigde onderzoeken uitgevoerd. Voor een nadere uitwerking wordt verwezen naar hoofdstuk vijf.

Geconstateerd wordt dat onderliggend bestemmingsplan geen provinciale belangen schaadt.

#### 3\.4 Regionaal beleid

##### 3\.4\.1 Waterschapsbeleid

Het waterbeheerplan 2010 \- 2015 Vechtstromen is opgesteld in samenhang met de waterschappen binnen het beheersgebied Rijn\-Oost. Bij het opstellen van dit beheersplan waren de omgevingsplannen (Drenthe en Overijssel) en een waterhuishoudingsplan (provincie Gelderland) kader stellend. Inmiddels verzorgt Waterschap Vechtstromen sinds 1 januari 2014 het waterbeheer in Twente, Noordoost Overijssel en Zuidoost Drenthe.

Het waterbeheerplan geeft de koers aan die het waterschap voor een bepaalde periode wil volgen. De hoofdthemaâs in het waterbeheersplan zijn: het waarborgen van veiligheid, het watersysteembeheer en het ontwikkelen van de afvalwaterketen. Ook opgenomen zijn de maatregelen voor het uitvoeren van de Kaderrichtlijn Water (KRW), Waterbeheer 21e eeuw en een resultaatverplichting voor het uitvoeren van de KRW\-maatregelen.

Afweging

Het betreft hier de bouw van een woning in plaats van een bestaande salonwagen. De salonwagen wordt geheel verwijderd en ter compensatie wordt de woning gebouwd. In totaal zal er een kleine toename van bebouwing respectievelijk verhard oppervlak plaatsvinden. Voor dit plan is een watertoets uitgevoerd waarvan de resultaten in paragraaf 5\.3 zijn weergegeven. Het plan betreft echter een geringe ruimtelijke ingreep welke geen invloed van betekenis heeft op de eisen vanuit het waterbeheerplan.

#### 3\.5 Gemeentelijk beleid

##### 3\.5\.1 Toekomstvisie 2030

In juni 2000 is de Toekomstvisie voor Hoogeveen vastgesteld door de gemeenteraad. De Toekomstvisie strekt zich uit tot 2030 en gaat over de ontwikkeling van Hoogeveen in brede zin. Voor de dorpen van Hoogeveen ligt de nadruk op wonen in het groene Drenthe dichtbij alle voorzieningen van de stad. De Toekomstvisie verkiest kwaliteit boven kwantiteit en het versterken van het bestaande boven groei. In de Toekomstvisie wordt ingezet op beheerste groei om in de toekomst de aanwezige voorzieningen in stand te kunnen houden. Deze doelstelling kan alleen worden gehaald, indien een kwaliteitsimpuls wordt bewerkstelligd. Deze kwaliteitsimpuls heeft vooral betrekking op het wonen, de voorzieningen en het landschap. Dit betekent het aanbieden van hoogwaardiger woonmilieus, verbeteren van de kwaliteit van de winkels en sportaccommodaties en het behoud en versterken van de cultuurlandschappen.

##### 3\.5\.2 Structuurvisie Hoogeveen 2015 \- 2030

Als vervolg op de Toekomstvisie is op 23 december 2004 door de gemeenteraad de Structuurvisie Hoogeveen 2015â2030 vastgesteld. Deze Structuurvisie is eigenlijk de ruimtelijke vertaling van de Toekomstvisie. Hij spreekt zich uit over de ruimtelijke ontwikkeling van de gehele gemeente en beschrijft de huidige en gewenste waarden en kwaliteiten voor het buitengebied, de dorpen en de stad. De Structuurvisie is een voorbeeld van planning van onderop, vanuit het lokale denken. Deze Structuurvisie heeft daarom het oude POP II niet als vertrekpunt genomen, maar nam een voorschot op de nieuwe Omgevingsvisie Drenthe. Deze aanpak past overigens goed binnen de Structuurvisie Infrastructuur en Ruimte van het Rijk. Het Rijk laat meer over aan gemeenten en provincies.

In de Structuurvisie wordt de volgende visie op bedrijvigheid gegeven: De grote kracht van Hoogeveen is het midden\- en kleinbedrijf. De initiatieven en de betrokkenheid van lokale ondernemers is zeer belangrijk voor de ontwikkeling en leefbaarheid van het buitengebied, de dorpen en de stad. Dit betekent dat er samen met het midden\- en kleinbedrijf gezocht moet worden naar ruimtelijke kansen en mogelijkheden om de bedrijvigheid in Hoogeveen te stimuleren. Deze kansen liggen er niet alleen op de bestaande bedrijventerreinen en in de stadsranden maar ook in de dorpen en in het buitengebied. Herstructurering van bestaande bedrijventerreinen is een hoofdkeuze. Bij nieuwe bedrijventerreinen is de inzet op meervoudig ruimtegebruik. Doel is niet vierkante meters realiseren maar bedrijvigheid en arbeidsplaatsen.

##### 3\.5\.3 Structuurvisie Hoogeveen 2\.0

De Structuurvisie uit 2004 is nog steeds een inspirerende, ambitieuze, integrale ruimtelijke visie, die in stand blijft en met âStructuurvisie Hoogeveen 2\.0â op onderdelen wordt bijgesteld. De visie geeft aan hoe Hoogeveen tot 2030 omgaat met thema's als wonen, voorzieningen, bedrijvigheid, bereikbaarheid, landschap en duurzaamheid. Duurzame kwaliteit is en blijft daarbij de rode draad.

De geactualiseerde structuurvisie is op 13 december 2012 door de gemeenteraad vastgesteld. In de visie kiest Hoogeveen voor beheerste groei waarbij de focus van woningbouw ligt op inbreiding in de stad. Daarnaast wordt gekozen voor geconcentreerde groei bij de dorpen en het landelijke gebied, passend bij de vraag. Voor het landelijk wonen zijn er kansen in de landgoederenzone en de kanalenzone.

In de geactualiseerde structuurvisie is de visie op de bedijvigheid op de volgende punten aangeveuld en bijgesteld: Hoogeveen beschikt over voldoende bedrijven\- en kantorenterreinen. In de stadsrandzone is geen behoefte meer aan een extra bedrijventerrein middels de Hellende Velden. Dit komt te vervallen. Ruimte om te ondernemen wordt ook geboden door verruiming van functies in vrijkomende agrarische bebouwing en via werken aan huis. Bij bedrijvigheid wordt rekening gehouden met landelijke normen wat betreft regionale afstemming en hergebruik van bestaande bebouwing. Of er behoefte zal zijn aan woon\-werklocaties in de Groene Ketting van de

stadsrandzone is nog niet te voorzien. Afhankelijk van de behoefte wordt dit in een gebiedsontwikkeling opgepakt.

Het intiatief voldoet aan het gestelde in de Structuurvisie 2\.0\. In de structuurvisie is betreffende wonen aangegeven dat Hoogeveen kiest voor geconcentreerde groei bij de dorpen en in het landelijk gebied, passend bij de vraag. In dit geval sluit het plan aan bij de individuele behoefte.

##### 3\.5\.4 Woonvisie 2011\-2020

Ook in de Woonvisie 2011\-2020 (vastgesteld op 1 december 2011\) wordt een groeiambitie van de beheerste groei geformuleerd. In de Structuurvisie is de ambitie van de gemeente voor de komende 15 jaar, met een doorkijk naar het jaar 2030, neergelegd ten aanzien van veel beleidsterreinen, waaronder het wonen.

De Woonvisie blikt vooruit tot en met het jaar 2020\. Daarvan zijn de eerste vijf jaren concreet en de laatste vijf jaren gelden als een doorkijk.

De focus van woningbouw ligt de komende jaren op de stad. Daarnaast kiezen we voor geconcentreerde groei bij de dorpen en in het landelijk gebied, passend bij de vraag. Uitgangspunt is dat tot en met 2020 netto 1\.650 nieuwbouw woningen aan de woningvoorraad worden toegevoegd. De regionale woonvisie heeft de indicatieve aantallen uit de Woonvisie aangescherpt. Op basis van de bevolkingsprognose XVIII van de provincie Drenthe van maart 2012 wordt een woningbouwruimte van ongeveer 1\.400 woningen aangegeven voor de gemeente Hoogeveen tot 2020\. Inmiddels zijn tot 1 januari 2014 385 reguliere woningen aan de woningvoorraad toegevoegd. Daarnaast is binnen de gemeente Hoogeveen nog ruimte voor ongeveer 500 woningen aan plancapaciteit waarvoor nog bouw\-/bestemmingsplannen kunnen worden ontwikkeld. Voor ongeveer nog eens 500 woningen is al harde plancapaciteit aanwezig in zowel de kern Hoogeveen als in de dorpen binnen de gemeente Hoogeveen.

Het gaat hier om de vervanging van een bestaande woonunit, feitelijk wordt er geen woning toegevoegd aan de woningvoorraad. Het plan past daarmee binnen de woonvisie.

##### 3\.5\.5 Welstandsnota

In de welstandsnota heeft de gemeenteraad procedure en criteria betreffende de welstandbeoordeling vastgesteld. De nota bevat gebiedsgerichte gebiedskenmerken welke gehanteerd worden om te beoordelen hoe het bouwwerk zich in zijn omgeving voegt. Daarnaast bevat de nota algemene welstandscriteria die bij elke welstandsbeoordeling gelden, welke zijn te beschouwen als een checklist van onderdelen waarop een bouwwerk wordt beoordeeld.

Het plangebied is gelegen binnen het gebied aangeduid als âgrootschalig landschapâ (gebied 33\). Met de Oplegnotitie Welstandsnota 2007, Pilot welstand van november 2014 zijn onder andere deze gebieden aangewezen als welstandsvrije gebieden. Het plangebied is daarmee gelegen in welstandsvrij gebied.

### Hoofdstuk 4 Gewenste ontwikkeling en uitgangspunten

Het plan voorziet in het slopen van een oude salonwagen en het mogelijk maken van een nieuwe woning naast Jeulenwijk 105\. Het plan omvat zowel de woonbestemming met bouwvlak voor de bestaande woning Jeulenwijk 105 als de naast gelegen nieuw te bouwen woning.

Het plangebied is gelgen ten zuiden van de kern Elim, bijna bij de provinciegrens met Overijssel. Het gebied waarin het plangebied is gelegen is van het type hoogveenontginningen en wordt gekarakteriseerd door bebouwing in lange linten aan de hoofdontginningsas met een relatief open achterliggende gebied. Verspreid liggende bosjes en laanbeplantingen geven het open landschap enige beslotenheid.

De nieuw te realiseren woning wordt passend bij de omgeving uitgevoerd. Een impressie van het vooraanzicht is hieronder aangegeven.

![afbeelding "i_NL.IMRO.0118.2016BP8000014-VG01_0003.png"](i_NL.IMRO.0118.2016BP8000014-VG01_0003.png)

De voorgenomen woning zal worden ontsloten via een uitrit op de Jeulenwijk. Het gedeelte van de Jeulenwijk wat over de percelen van de initiatiefnemer loopt is in eigendom van de initiatiefnemer. De nutsvoorzieningen zijn gelegen langs de Jeulenwijk waardoor de aansluitingen volgens de gebruikelijke procedures zijn te bewerkstelligen.

### Hoofdstuk 5 Omgevingsaspecten

In dit hoofdstuk wordt ingegaan op de relevante omgevingsaspecten. Op grond van artikel 3\.1 Wro dient te worden bezien of het plan uit het oogpunt van een goede ruimtelijke ordening verenigbaar is met de eisen die aan de omgeving worden gesteld. Ofwel kan een aanvaardbaar woon\- en leefklimaat worden gegarandeerd.

#### 5\.1 Bodem

In het plan wordt een nieuwe woning mogelijk gemaakt. Op dit moment is de locatie waar de woning is geprojecteerd in gebruik als weiland. Van de locatie zijn bij de gemeente Hoogeveen geen recente bodemonderzoeksgegevens bekend. De locatie heeft reeds een woonbestemming.

Voor de aanvraag van een omgevingsvergunning bouw dient een bodemonderzoek conform NEN5740/NEN5725 te worden uitgevoerd en indien daar aanleiding voor bestaat conform de NEN 5707, door een daarvoor erkend en gecertificeerd bedrijf.

*Conclusie*

Op basis van de huidige situatie, het gebruik en de historische informatie, kan geconcludeerd worden dat er geen bodemverontreinigingen te verwachten zijn, die een belemmering kunnen gaan vormen voor het toevoegen van een woning.

*Grondverzet*

Bij grondverzet dient men te streven naar een gesloten grondbalans. In situaties, waar grond vrij gaat komen, wordt sterk aanbevolen om de kwaliteit van de vrijkomende bodem chemisch analytisch vast te stellen. Uiteraard dient het onderzoek representatief te zijn voor de hele vrijkomende partij. Voor het toepassen van grond gelden de spelregels voor grondverzet die zijn vastgesteld in het Besluit bodemkwaliteit. Informatie over het toepassen van grond kan worden verkregen bij afdeling Economie en Leefomgeving van de samenwerkingsorganisatie De Wolden Hoogeveen, RUD Drenthe en Rijkswaterstaat Leefomgeving.

#### 5\.2 Archeologie en Cultuurhistorie

In het verdrag van Malta wordt de veiligstelling van het Europese erfgoed geregeld. De uitgangspunten van dit verdrag zijn op nationaal niveau uitgewerkt in de Wet op de archeologische monumentenzorg (Wamz, 2007\). De regionale uitwerking heeft plaatsgevonden in de Omgevingsvisie Drenthe. Hierin is ten eerste de Archeologische Monumentenkaart (AMK) opgenomen. Hierop staan monumenten en bekende archeologische vindplaatsen weergegeven. Ten tweede is in de Omgevingsvisie Drenthe de Indicatieve Kaart Archeologische Verwachtingswaarden (IKAW) opgenomen. Op de kaart staat voor de gehele provincie de verwachtingswaarde voor archeologische vindplaatsen. Een hoge waarde betekent een hoge kans op archeologische vondsten. Hier dient in het planvormingsproces rekening mee gehouden te worden.

Op basis van de gemeentelijke cultuurhistorische beleidskaarten, die inmiddels ter inzage hebben gelegen, maar nog niet definitief zijn vastgesteld, ligt het perceel in een gebied met Waarde Archeologie 3\. Dit betekent dat voor het gebied een vrijstelling geldt van archeologisch onderzoek als het totaal te verstoren bodemoppervlak niet groter is dan 1000 m2. In het plangebied wordt Ã©Ã©n woning gebouwd, de andere woning in het plangebied is een bestaande woning. Het totaal te verstoren bodemoppervlak is kleiner zijn dan 1000 m2, een archeologisch onderzoek is dan ook niet noodzakelijk.

*Conclusie*Archeologie vormt geen beperking voor de ruimtelijke ontwikkeling.

#### 5\.3 Water

*Waterbeleid*

De Europese Kaderrichtlijn Water is richtinggevend voor de bescherming van de oppervlaktewaterkwaliteit in de landen in de Europese Unie. Aan alle oppervlaktewateren in een stroomgebied worden kwaliteitsdoelen gesteld die in 2015 moeten worden bereikt. Ruimtelijk relevant rijksbeleid is verwoord in de Nota Ruimte en het Nationaal Waterplan (inclusief de stroomgebiedbeheerplannen). Op provinciaal niveau zijn de Omgevingsvisie en de bijbehorende Omgevingsverordening richtinggevend voor ruimtelijke plannen. Het Waterschap Vechtstromen heeft de beleidskaders van rijk en provincie nader uitgewerkt in het Waterbeheerplan 2010\-2015\. De belangrijkste ruimtelijk relevante thema's zijn de Kaderrichtlijn Water en retentiecompensatie. Daarnaast is de Keur van Waterschap Vechtstromen een belangrijk regelstellend instrument waarmee in ruimtelijke plannen rekening moet worden gehouden. Op gemeentelijk niveau zijn het in overleg met Waterschap Vechtstromen opgestelde gemeentelijk Waterplan en het gemeentelijk Rioleringsplan van belang bij het afwegen van waterbelangen in ruimtelijke plannen.

*Watersysteem*

In het waterbeheer van de 21e eeuw worden duurzame, veerkrachtige watersystemen nagestreefd. Dit betekent concreet dat droge perioden worden doorstaan zonder droogteschade, vissterfte en stank, en dat in natte perioden geen overlast optreedt door hoge grondwaterstanden of inundaties vanuit oppervlaktewateren. Problemen worden niet afgewenteld op andere gebieden of latere generaties. Het principe "eerst vasthouden, dan bergen, dan pas afvoeren" is hierbij leidend.

Rijk, provincies en gemeenten hebben in het Nationaal Bestuursakkoord Water doelen vastgelegd voor het op orde brengen van het watersysteem.

*Afvalwaterketen*

Het zoveel mogelijk scheiden van vuil en schoon water is belangrijk voor het bereiken van een goede waterkwaliteit. Door te voorkomen dat grote hoeveelheden relatief schoon hemelwater door rioolstelsels worden afgevoerd, neemt het aantal overstorten van verontreinigd rioolwater op oppervlaktewater af en neemt de doelmatigheid van de rioolwaterzuivering toe. Hierdoor verbetert zowel de kwaliteit van oppervlaktewateren waarop overstorten plaatsvinden als de kwaliteit van het effluent ontvangende oppervlaktewater.

Nabij de nieuw te bouwen woning is een openbare vuilwaterriolering aanwezig. De vuilwateraansluiting kan gemaakt worden op een vrijvervalsysteem, dat onderdeel uitmaakt van de mechanische riolering. Het hemelwater mag niet op het openbare riool lozen, maar dient opgevangen te worden in het gebied. Het hemelwater dient geloosd te worden in de bodem, in een vijver of nieuw te graven sloot met een overloop naar het oppervlaktewater. Het oppervlak van de nieuwe sloot of vijver dient ca. 10% van het aangesloten verhard oppervlak te bedragen.

*Waterhuishouding*

Het plan loopt geen verhoogd risico op wateroverlast als gevolg van overstromingen. Het plan heeft geen schadelijke gevolgen voor de waterkwaliteit en ecologie. In het verleden is er in of rondom het plangebied geen wateroverlast of grondwateroverlast geconstateerd. De toename van het verharde oppervlak is minder dan 1500 m2. Het plangebied bevindt zich niet binnen een beschermingszone of herinrichtingszone langs een waterloop, primair watergebied, invloedszone zuiveringstechnisch werk of een retentiecompensatiegebied.

*Aanleghoogte*

Voor de aanleghoogte van de gebouwen (onderkant vloer begane grond) wordt een ontwateringsdiepte geadviseerd van minimaal 80 centimeter ten opzichte van de gemiddelde hoogste grondwaterstand(GHG). Bij een afwijkende maatvoering is de kans op structurele grondwateroverlast groot. Bij het bouwen zonder kruipruimte kan worden volstaan met een geringere ontwateringsdiepte. Kelders dienen waterdicht te zijn. Om wateroverlast en schade in de woningen te voorkomen wordt geadviseerd om een drempelhoogte van 30 centimeter boven het straatpeil te hanteren. Ook voor lager, beneden het maaiveld, gelegen ruimtes (kelders, parkeergarages) moet aandacht worden besteed aan het voorkomen van wateroverlast.

*Watertoetsproces*

De initiatiefnemer heeft het waterschap Vechtstromen geÃ¯nformeerd over het plan door gebruik te maken van de digitale watertoets. De beantwoording van de vragen heeft er toe geleid dat de korte procedure van de watertoets is toegepast. De bestemming en de grootte van het plan hebben een geringe invloed op de waterhuishouding. De procedure in het kader van de watertoets is goed doorlopen. Het waterschap Vechtstromen geeft een positief wateradvies.

#### 5\.4 Natuur en Ecologie

In het bestemmingsplan dient rekening te worden gehouden met Europese en nationale wetgeving en beleid ten aanzien van de natuurbescherming. Hierin wordt onderscheid gemaakt tussen gebiedsbescherming en soortenbescherming.

*Gebiedsbescherming*

Het perceel ligt niet binnen een gebied dat is aangemerkt als ecologische hoofdstructuur (EHS) dat onderdeel uitmaakt van het Nationaal Natuurnetwerk. De EHS ligt op meer dan een kilometer afstand van het plangebied. Ook ligt het gebied niet in of in de nabijheid van een Natura 2000\-gebied, deze gebieden liggen op meer dan 3 km van het plangebied.

*Soortenbescherming*

Op basis van de luchtfoto van 2015 bestaat het perceel uit intensief beheerd weiland. De ecologische kwaliteit van het perceel is laag. Op basis van de Nationale Databank Flora en Fauna (NDFF) zijn er geen waarnemingen bekend van beschermde soorten uit de Flora\- en faunawet.

Bij de bouw dient wel rekening gehouden te worden met het broedseizoen van bijvoorbeeld weidevogels en andere broedvogels. Er is geen vaste periode aan te geven voor het broedseizoen. Als vuistregel wordt gehanteerd een periode van half maart \- half juli. Maar ook nesten die nog in gebruik zijn en die aanwezig zijn buiten het broedseizoen mogen niet worden verstoord of vernietigd.

*Conclusie*

Het bestemmingsplan wordt op het punt van vigerende natuurwet\- en regelgeving uitvoerbaar geacht.

#### 5\.5 Geur

Direct ten westen van het perceel ligt een voormalig agrarisch bedrijf (Jeulenwijk 101\). Dit bedrijf heeft in het verleden rundvee gehouden. Bij dit bedrijf heeft op 16 december 2015 een milieucontrole plaatsgevonden. Er is toen geconstateerd dat er geen bedrijfsactiviteiten plaatsvinden in het kader van de Wet milieubeheer. De op het perceel gehouden dieren (rundvee) hebben nog slechts een hobbymatige omvang. De woning is op 52 meter van de stal op Jeulenwijk 101 geprojecteerd.

*Conclusie*Geur vormt geen belemmering voor het oprichten van de woning.

#### 5\.6 Geluid

Voor dit bestemmingsplan is een inventarisatie gemaakt van de geluidsbelasting in het plangebied op grond van de Wet geluidhinder (hierna Wgh). Daarbij kan het gaan om geluid afkomstig van lucht\-, rail\- of wegverkeer en/of van bedrijven.

De verkeersintensiteit (motorvoertuigen/etmaal) op de Jeulenwijk is dermate laag dat ervan uit kan worden gegaan dat de geluidbelasting als gevolg van het wegverkeer op de gevels van de nieuwbouw kan voldoen aan de voorkeursgrenswaarde van 48 dB.

Er zijn geen overige geluidbronnen, zoals railverkeer of industrielawaai, die een rol spelen.

*Conclusie*Geluid vormt geen beperking voor de ruimtelijk ontwikkeling.

#### 5\.7 Luchtkwaliteit

Op 15 november 2007 (Stb. 2007, 434\) is de Wet Luchtkwaliteit in werking getreden. Hierin zijn grenswaarden opgenomen voor een aantal luchtverontreinigende stoffen. Bij ieder besluit dat de kwaliteit van de lucht kan beÃ¯nvloeden moet worden gekeken naar de verwachte luchtkwaliteit en moet worden bepaald of kan worden voldaan aan de grenswaarden die in de Wet luchtkwaliteit zijn opgenomen. Bij bestemmingsplannen is het van belang te bezien hoe de luchtkwaliteit zich gedraagt gedurende de planperiode. Hierbij worden de volgende stoffen beoordeeld: benzeen, kool(stof)monoxide (CO), lood, stikstofdioxide (NO2), zwaveldioxide (SO2) en zwevende deeltjes (PM10; ook wel fijn stof genoemd).

De kritische parameters in Nederland zijn fijn stof (PM10) en stikstofdioxide (NO2). De overige verontreinigende stoffen waaronder benzeen, lood, zwaveldioxide en koolstofmonoxide bevinden zich in Nederland ruim onder de grenswaarden. De verwachting is dat dit ook in de toekomst zo zal blijven waardoor berekening van deze waarden niet relevant is.

In het Besluit Niet in betekenende mate (luchtkwaliteitseisen) (hierna: Besluit NIBM) en de ministeriÃ«le regeling NIBM zijn de uitvoeringsregels vastgelegd die betrekking hebben op het begrip NIBM. In de Regeling NIBM is een lijst met categorieÃ«n van gevallen (inrichtingen, kantoor\- en woningbouwlocaties) opgenomen die niet in betekende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Voor wat betreft de functie 'wonen' zijn locaties die niet meer dan respectievelijk 1500 (Ã©Ã©n ontsluitingsweg) of 3000 nieuwe woningen (twee ontsluitingswegen) omvatten, aangemerkt als gevallen die niet in betekenende mate bijdragen aan de luchtverontreiniging.

In het plangebied is sprake van het toevoegen van 1 woning, de andere woning in het plangebied is een reeds bestaande woning. Aangezien dit aantal ruimschoots onder de kwantitatieve grens voor woningbouwlocaties ligt, zoals opgenomen in de Regeling NIMB, mag er vanuit worden gegaan dat het project naar verwachting geen significante bijdrage heeft op de luchtkwaliteit. Een verdere toetsing aan de grenswaarden uit de Wet luchtkwaliteit hoeft niet plaats te vinden.

*Conclusie*Er vindt geen significante verslechtering van de luchtkwaliteit plaats als gevolg van de ruimtelijke ontwikkeling.

#### 5\.8 Externe veiligheid

Het aspect externe veiligheid heeft te maken met de gevolgen van ongevallen met gevaarlijke stoffen en de bescherming hiertegen. De veiligheidsrisico's worden uitgedrukt in het plaatsgebonden risico en het groepsrisico. Verder kunnen de veiligheidsrisico's worden verdeeld in risico's veroorzaakt door bedrijvigheid (inrichtingen) en in risico's veroorzaakt vanwege het transport (weg, spoor, water, buisleidingen) van gevaarlijke stoffen. Conform het nationale veiligheidsbeleid en de Visie Externe Veiligheid van de gemeente Hoogeveen is onderzoek verricht naar de veiligheidssituatie rondom het plangebied. Dit onderzoek bestaat uit het in beeld brengen van alle relevante risicofactoren met de bijbehorende risico's alsmede het vaststellen van de invloed hiervan op het plangebied.

*Stationaire bronnen*

Binnen of in de nabijheid van het plangebied zijn geen risicovolle bedrijven aanwezig. Er hoeft niet getoetst te worden aan veiligheidsafstanden op basis van het plaatsgebonden risico en het groepsrisico, zoals verwoord in het Besluit externe veiligheid inrichtingen (Bevi).

*Transportroutes voor gevaarlijke stoffen*

Voor het transport van gevaarlijke stoffen via de weg, het spoor en het water is het Besluit externe veiligheid transportroutes (Bevt) vanaf 1 april 2015 van kracht geworden. De ruimtelijke ontwikkeling ligt niet binnen een plaatsgebonden risico (PR10\-6)\-contour van een transportroute voor gevaarlijke stoffen. Daarnaast ligt het plangebied ook buiten het invloedsgebied van dergelijke routes. Een toetsing aan veiligheidsafstanden op basis van het plaatsgebonden risico en het groepsrisico, zoals verwoord in het Bevt is dan ook niet nodig.

*Buisleidingen*

Ten zuiden van het plangebied loopt een leidingtracÃ© van hoge druk aardgasleidingen.

![afbeelding "i_NL.IMRO.0118.2016BP8000014-VG01_0004.jpg"](i_NL.IMRO.0118.2016BP8000014-VG01_0004.jpg)

Afbeelding 3: Invloedsgebied hoge druk aardgasleidingen

In de afbeelding hierboven is de ligging van het invloedsgebied van de maatgevende buisleiding weergegeven (oranje gebied). Uit de afbeelding blijkt dat de bestaande wonin in het plangebied in het invloedsgebied ligt. Links daarvan was een woonwagen aanwezig. Deze wordt van het perceel verwijderd. De nieuwbouw (paars gearceerd gebied) ligt op de rand van het invloedsgebied.

Vanwege de vervanging van de woonwagen in een woning verandert de personendichtheid in het gebied niet. Door het verplaatsen van de woning naar de rand van het invloedsgebied of zelfs daarbuiten is hier sprake van een verbetering van de risicosituatie.

*Conclusie*

Externe veiligheid vormt vooralsnog geen belemmering voor het plan.

#### 5\.9 Verkeer en parkeren

Het perceel wordt ontsloten op de Jeulenwijk. Op eigen terrein is voldoende ruimte voor parkeren.

### Hoofdstuk 6 Planbeschrijving

#### 6\.1 Juridisch systeem

Als opzet voor de planologische regeling van dit gebied, is gekozen voor een verbeelding met flexibele bestemmings\- en bouwregels, waarin het door de gemeente vastgestelde beleid wordt omschreven. Hiermee wordt een materiÃ«le rechtszekerheid beoogd; alleen activiteiten die in het karakter van het gebied passen zijn toegestaan. De in het plangebied voorkomende stedenbouwkundige kwaliteiten worden door de keuze van de bestemming en de daarin gegeven bouwregels zoveel mogelijk gewaarborgd. Het bestemmingplan valt onder de Wet ruimtelijke ordening (Wro), die op 1 juli 2008 in werking is getreden. Dit betekent dat het bestemmingsplan is opgezet volgens de nieuwste wettelijke regelgeving en volgens de nieuwste Standaard Vergelijkbare Bestemmingsplannen (SVBP) 2012\.

Deze nieuwe standaard is per 1 juli 2013 verplicht volgens het Besluit ruimtelijke ordening (Bro). Het plan is technisch als een digitaal raadpleegbare versie uitgevoerd en voldoet aan de eisen van DURP (Digitale Uitwisseling in Ruimtelijke Processen). Deze digitale versie is bedoeld om de burger 'online' informatie te verschaffen omtrent het bestemmingsplan. Bovendien is de digitale versie bedoeld voor uitwisseling van gegevens binnen de gemeente en met andere overheidsinstanties. De digitale versie is voor (ontwerp)plannen die na 1 januari 2010 ter inzage worden gelegd verplicht op grond van de nieuwe Wro. Er zal een analoge (papieren) versie van het bestemmingsplan naast het digitale plan blijven bestaan.

#### 6\.2 Regels

De regels zijn vervat in artikelen die onderverdeeld zijn in vier delen. In de "Inleidende regels" zijn algemene artikelen opgenomen die voor het gehele plan van belang zijn. In artikel 1 zijn omschrijvingen opgenomen van de in het plan voorkomende relevante begrippen. In artikel 2 is vastgelegd op welke wijze dient te worden gemeten.

Door deze vaste omschrijving van de begrippen en van de wijze van meten wordt eenduidigheid in de bedoelingen van het plan gegeven en wordt de rechtszekerheid vergroot. In de "Bestemmingsregels" zijn de bestemmingen en de gebruiks\- en/of bebouwingsmogelijkheden van de betreffende gronden aangegeven. De bestemmingen zijn op alfabetische volgorde benoemd.

Deze bestemmingsregels worden in paragraaf 6\.3 nader uitgewerkt. In de "Algemene regels" staan artikelen benoemd die voor alle of meerdere bestemmingen gelden. Het betreffen onder andere de voor alle bestemmingen geldende afwijkingsregels en de algemeen geldende aanduiding regels.

De algemene afwijkingsregels zorgen voor enige verruiming ten behoeve van de flexibiliteit van het plan. Deze afwijkingen zijn niet specifiek op Ã©Ã©n bestemming gericht. Zij kunnen gebruikt worden ten aanzien van alle bestemmingen.

In de "Overgangs\- en slotregels" staan artikelen benoemd die voor alle voorgaande regels gelden. Het overgangsrecht voor bouwwerken en gebruik is hierin geregeld alsmede de slotregel.

#### 6\.3 Verklaring van de bestemmingen

##### 6\.3\.1 Agrarisch

De perceelsgronden in eigendom van de aanvrager, gelegen buiten het (bestaande) bouwperceel van de woning, hebben overeenkomstig de reeds geldende bestemming, de bestemming Agrarisch. Ook de Jeulenwijk, in het vigerend bestemmingsplan opgenomen als Landelijk gebied II, ligt binnen deze bestemming.

##### 6\.3\.2 Tuin

De gronden met de bestemming Tuin worden onder andere gebruikt als erf, oprit en parkeren. Binnen deze bestemming mogen bij recht enkel andere bouwwerken worden gebouwd. Een uitzondering daarop is de bouw van erkers bij woningen. Via een afwijkingsmogelijkheid is de bouw van een carport toegestaan.

##### 6\.3\.3 Wonen

Op de gronden met de bestemming Wonen is het realiseren van een woning met bijbehorende bijgebouwen en andere bouwwerken mogelijk. Tevens is op de gronden een aan\-huis\-verbonden beroep of bedrijf, mantelzorg, e\-commerce en productiegebonden detailhandel mogelijk. Daarnaast is het gebruik als tuin en erf met inbegrip van oprit en parkeren mogelijk. Voor de situering van de woning is op de verbeelding een bouwvlak aangegeven. Buiten het bouwvlak zijn nog aan\- en uitbouwen en bijgebouwen mogelijk. Voor het hoofdgebouw en de bijbehorende gebouwen zijn in de regels maatvoeringseisen aangegeven. Binnen de bestemming wonen is het mogelijk om een woning te realiseren van maximaal 200 m2 en bijgebouwen met een gezamenlijke oppervlakte van de maximaal 200 m2.

### Hoofdstuk 7 Handhaving

#### 7\.1 Algemeen

Het bestemmingsplan wil een sturend instrument zijn voor de ruimtelijke en functionele inrichting van het plangebied. Aan de hand van de in het bestemmingsplan opgenomen regels worden voorgenomen activiteiten (activiteiten en gebruik van gronden) getoetst. Als blijkt dat in afwijking van de regels activiteiten plaatsvinden, is handhaving in enge zin aan de orde, gericht op het ongedaan maken van een overtreding. Handhaving is belangrijk om de sturing die het bestemmingsplan beoogt tot haar recht te laten komen.

#### 7\.2 Beleidskeuzen

De gemeenteraad van Hoogeveen heeft op 3 februari 2011 de Kadernota Toezicht en handhaving vastgesteld. De gemeenschappelijke handhavings\- en gedoogstrategie fysieke leefomgeving provincie Drenthe behandelt alle Wabo\-taken in de gemeente Hoogeveen. De afgelopen jaren is er veel veranderd en de komende jaren gaat er nog veel veranderen. Er vindt een verschuiving plaats van vergunningplicht naar steeds meer algemene regels in het Wabo\-domein. Gevolg hiervan is dat er meer nadruk komt te liggen op de uitvoering van de handhaving.

#### 7\.3 Inzet gemeentelijk apparaat

Per januari 2014 is de Regionale Uitvoeringsdienst Drenthe (RUD) van start gegaan. De RUD is de uitvoeringsorganisatie op het gebied van handhaving voor de gehele provincie. De RUD werkt op basis van de Drentse handhavings\- en gedoogstrategie.

### Hoofdstuk 8 Uitvoerbaarheid

#### 8\.1 Maatschappelijke uitvoerbaarheid

Het concept bestemmingsplan is ingevolge artikel 3\.1\.1 Bro aan diverse overleginstanties toegezonden, zoals de provincie Drenthe, waterschap Vechtstromen, Gasunie en Rendo N.V.. Deze hebben het bestemmingsplan voor kennisgeving aangenomen en geen opmerkingen op de plannen. Vanuit de Rendo werd aangegeven dat voor de nieuwe huisaansluitingen bij de uitvoering contact gezocht dient te worden.

Het ontwerpbestemmingsplan heeft van 23 juni tot en met 3 augustus 2016 voor een ieder ter inzage gelegen. Tijdens deze termijn zijn er geen zienswijzen binnengekomen.

#### 8\.2 Economische uitvoerbaarheid

Met de initiatiefnemer is een anterieure overeenkomst gesloten. Hierin zijn de gewenste afspraken opgenomen. De uitvoering is voor rekening van de initiatiefnemer. Daarom hoeft er geen exploitatieplan te worden vastgesteld en wordt het plan economisch uitvoerbaar geacht.

### Bijlagen bij Toelichting

#### Bijlage 1 Vooroverleg reactie provincie Drenthe