Bestemmingsplan

# **Kerkewijk, Rhenen**

Toelichting

**Gemeente Rhenen**

Datum: 27 juni 2017 Projectnummer: 160255 NL.IMRO.0340.BPKerkebos-VA01

I

## **INHOUD**

| 1          | Inleiding                              | 3      |
|------------|----------------------------------------|--------|
| 1.1<br>1.2 | Aanleiding<br>Doel                     | 3<br>3 |
| 1.3        | Ligging en begrenzing plangebied       | 3      |
| 1.4        | Vigerend bestemmingsplan               | 4      |
| 1.5        | Bij het plan behorende stukken         | 6      |
| 1.6        | Leeswijzer                             | 6      |
| 2          | Bestaande situatie en planbeschrijving | 7      |
| 2.1        | Beschrijving bestaande situatie        | 7      |
| 2.2        | Planbeschrijving                       | 11     |
| 3          | Beleidskader                           | 14     |
| 3.1        | Rijksbeleid                            | 14     |
| 3.2        | Provinciaal beleid                     | 16     |
| 3.3        | Regionaal beleid                       | 17     |
| 3.4        | Gemeentelijke beleid                   | 18     |
| 3.5        | Eindconclusie                          | 23     |
| 4          | Planologische uitvoerbaarheid          | 24     |
| 4.1        | Bodem                                  | 24     |
| 4.2        | Archeologie                            | 25     |
| 4.3        | Cultuurhistorie                        | 28     |
| 4.4        | Flora en fauna                         | 28     |
| 4.5        | Akoestiek                              | 30     |
| 4.6        | Externe veiligheid                     | 32     |
| 4.7        | Bedrijven en milieuzonering            | 39     |
| 4.8        | Luchtkwaliteit                         | 40     |
| 4.9        | Waterparagraaf                         | 43     |
| 4.10       | Verkeer en parkeren                    | 48     |
| 4.11       | Kabels en leidingen                    | 48     |
| 5          | Juridische planopzet                   | 49     |
| 5.1        | Algemeen                               | 49     |
| 5.2        | Dit bestemmingsplan                    | 50     |
| 5.3        | Bestemmingen                           | 51     |
| 6          | Economische uitvoerbaarheid            | 52     |

| 7   | Procedure                  | 53 |
|-----|----------------------------|----|
| 7.1 | Voorontwerpbestemmingsplan | 53 |
| 7.2 | Ontwerpbestemmingsplan     | 53 |
| 7.3 | Amendement                 | 53 |
|     |                            |    |

## **Bijlagen**

- Bijlage 1: Bodemonderzoek
- Bijlage 2: Archeologisch onderzoek
- Bijlage 3: Onderzoek flora en fauna
- Bijlage 4: Akoestisch onderzoek
- Bijlage 5: Onderzoek Externe veiligheid
- Bijlage 6: Commentaarnota

## **1 Inleiding**

### **1.1 Aanleiding**

De initiatiefnemer, B.V. Stichts Beheer van 1952, heeft het voornemen om op een kavel aan de Kerkewijk te Rhenen een drietal nieuwe vrijstaande woningen te realiseren, op een momenteel onbebouwde locatie aan de rand van de kern Veenendaal. Het plangebied ligt voor een derde in de gemeente Veenendaal en voor tweederde in de gemeente Rhenen. De woningen worden evenwel geheel binnen de gemeente Rhenen gerealiseerd.

De gewenste ontwikkeling is niet passend binnen het vigerende bestemmingsplan van de gemeente Rhenen. Aangezien de drie woningen geheel buiten de gemeente Veenendaal worden geprojecteerd, is geen sprake van een strijdigheid met het geldende bestemmingsplan binnen de gemeente Veenenaal (zie hiervoor ook paragraaf 1.4). Om die reden is uitsluitend voor het Rhenense deel van het plangebied een nieuw bestemmingsplan nodig. Dit bestemmingsplan ziet hiermee sec toe op de ontwikkeling op Rhenens grondgebied.

### **1.2 Doel**

Doel van dit bestemmingsplan is het bieden van een adequate juridisch-planologische regeling voor de realisatie van de hiervoor beschreven ontwikkeling.

### **1.3 Ligging en begrenzing plangebied**

Het plangebied ligt aan de rand van de kern Veenendaal, maar het ligt grotendeels binnen de gemeente Rhenen. Het betreft een momenteel onbebouwde locatie; een grasveldje. De locatie wordt begrensd door bestaande woningen aan de noord en noordoostzijde. Aan de zuidoostzijde vormt een bestaand fietspad de grens. Aan de zuidwestzijde en westzijde vormen respectievelijk de Cuneraweg en de Kerkewijk de plangrens. Navolgende kaart duidt de locatie aan.

*Luchtfoto met globale aanduiding plangebied*

*Topografische kaart met aanduiding plangebied (rode stippellijn)*

### **1.4 Vigerend bestemmingsplan**

### Bestemmingsplan Rhenen Buitengebied 2010, partiële herziening 2013

Ter plaatse van het plangebied geldt (voor zover gelegen binnen de gemeente Rhenen) het bestemmingsplan 'Rhenen Buitengebied 2010, partiële herziening 2013'. Dit plan is vastgesteld d.d. 17 december 2013.

In dit bestemmingsplan het plangebied de bestemming 'Wonen'. Op grond van de regels is op het bestemmingsvlak maximaal 1 woning toegestaan.

Verder geldt een dubbelbestemming Waarde – Archeologie, met een aanduiding 'hoge verwachtingswaarde'. Op basis hiervan geldt dat bij bouwplannen groter dan 100 m 2 vooraf archeologisch onderzoek is vereist.

*Uitsnede vigerend bestemmingsplan; plangebied globaal aangeduid met een lichtpaarse contour*

Het bestemmingsplan voorziet reeds in een passende bestemming, maar biedt onvoldoende bouwmogelijkheden om binnen het plangebied 3 woningen te realiseren. Een nieuw bestemmingsplan is daarom noodzakelijk om deze ontwikkeling mogelijk te maken.

### Bestemmingsplan 'Woongebied Zuid', gemeente Veenendaal

Het plangebied is voor een beperkt deel gelegen binnen de gemeente Veenendaal, waar bovengenoemd bestemmingsplan van toepassing is. Dit bestemmingsplan is onherroepelijk geworden d.d. 11-12-2008. Hier geldt een bestemming 'Groen'.

*Uitsnede bestemmingsplan 'Woongebied Zuid', waarbij het plangebied globaal met een lichtpaars kader globaal is gemarkeerd*

De woningen worden geheel gerealiseerd buiten het bestemmingsplan 'Woongebied Zuid'. Het perceel voor zover gelegen binnen dit bestemmingsplan zal niet bij de ontwikkeling worden betrokken. Om die reden is geen sprake van een strijdigheid met de geldende bestemming 'Groen'. Onderhavig bestemmingsplan ziet om die reden niet toe op een wijziging van dit bestemmingsplan.

### **1.5 Bij het plan behorende stukken**

Dit bestemmingsplan bestaat uit een verbeelding, regels en deze toelichting met bijlagen. De bijlagen maken deel uit van de toelichting. De regels en de verbeelding vormen de juridisch bindende elementen van dit bestemmingsplan.

### **1.6 Leeswijzer**

De toelichting bestaat uit een aantal onderdelen. In hoofdstuk 2 wordt de huidige situatie in het plangebied alsmede het voorliggende plan beschreven. In hoofdstuk 3 wordt aandacht besteed aan het relevante beleid. Hoofdstuk 4 geeft een beschrijving van de ruimtelijke en milieukundige toetsing van de ontwikkeling. In hoofdstuk 5 wordt zowel de juridische als de feitelijke planopzet beschreven en in hoofdstuk 6 wordt ingegaan op de economische uitvoerbaarheid van het bestemmingsplan. Tot slot wordt in hoofdstuk 7 aandacht besteed aan de maatschappelijke uitvoerbaarheid van het bestemmingsplan.

## **2 Bestaande situatie en planbeschrijving**

### **2.1 Beschrijving bestaande situatie**

Voor het opstellen van een bestemmingsplan is het van belang dat de uitgangssituatie, de bestaande situatie in het plangebied, goed in beeld wordt gebracht. In dit hoofdstuk komt aan de orde wat de huidige situatie is met betrekking tot de ruimtelijke structuur en de functionele structuur en op welke wijze deze structuur is ontstaan.

### *2.1.1 Ontstaansgeschiedenis omgeving plangebied*

Veenendaal is ontstaan als nederzetting van turfgravers. Uitgestrekte veengebieden lagen in de vallei tussen de hoger gelegen Veluwe en de Utrechtse heuvelrug: de Gelderse en Stichtse Venen. De kern ontwikkelde zich langs de vaarwegen, die vanaf de 16e eeuw werden gegraven. Eén van die vaarwegen is de Kerkewijk (destijds nog Kerkenweg geheten). Langs deze vaarweg ontwikkelde zich een dorpslint. Dit lint doorkruist een groot deel van de stad en heeft dan ook een belangrijke functie in de oriëntatie en geleding van het stedelijk weefsel. De bebouwing in dit lint is voortdurend aan verandering onderhevig, maar het kleinschalige karakter en de variatie in het lint blijft behouden. De verkavelingsrichting ligt veelal parallel aan de Kerkewijk. Deze verkavelingsstructuur is nog steeds herkenbaar in de huidige ruimtelijke structuur. De Kerkewijk kon lange tijd worden beschouwd als een groene uitloper van het bosgebied ten zuidwesten van de kern Veenendaal. Bijvoorbeeld op de historische kaart van ca. 1931 is dit nog goed te zien. Later maakten deze groene uitlopers van het bos veelal plaats voor weidegrond of bebouwing.

Na 1950 heeft Veenendaal een snelle groei doorgemaakt en zijn wijken en buurten homogeen opgezet en als zodanig goed herkenbaar. Ten zuiden van de kern zijn de wijken Salamander (westelijk van Kerkewijk) en Petenbos (ten oosten van Kerkewijk) gerealiseerd. Onderhavig plangebied ligt aan de rand van deze woonwijken.

*Ruimtelijke ontwikkeling Veenendaal in drie stappen: 1. Jaren '50 vorige eeuw, 2. Jaren ;70 vorige eeuw, 3. Huidige situatie. De project ovatie is aangegeven met de lichtpaarse ster*

*Historische kaarten plangebied (bron: bodemonderzoek Vink)*

### *2.1.2 Bestaande situatie omgeving plangebied*

In de bestaande situatie vormt het plangebied een door hekken omheinde weide. Het totale perceel heeft een oppervlakte van bijna 6.700 m2 . Langs de zuidoost- en oostzijde bevindt zich een rij met bomen binnen het plangebied. Op de navolgende kaart staan deze aangeduid. De navolgende foto's geven een indruk van de locatie.

*Bovenste twee foto's bestaande situatie plangebied (bron: SAB). Onderste twee foto's , Kerkewijk (zuidwaarts) en Cuneraweg (bron: Google Streetview)*

De Kerkewijk is een toegangsweg tot het centrum van Veenendaal, vanaf de zuidwestelijke rondweg (Rondweg-West, Cuneraweg). Het profiel bestaat uit een weg met twee rijbanen en aan weerszijden een gescheiden fietspad. De weg heeft door het vele groen een lommerrijk karakter, hetgeen wordt versterkt door de bebouwing, die met name bestaat uit vrijstaande woningen op ruime percelen.

Stedenbouwkundig kan de Kerkewijk worden gekenschetst als een bijzonder lint met een statig en monumentaal karakter. Het zuidelijke gedeelte van het lint (waar onderhavig plangebied is gelegen) wordt gekarakteriseerd door ruime kavels met terugliggende bebouwing en grote voortuinen. De bebouwing bestaat uit losse, individuele woningen, voornamelijk van één laag met een (hoge) kap. Hierdoor krijgt het zuidelijke gedeelte van de Kerkewijk een landelijk karakter. Het boerderijachtige gebouw van de horecagelegenheid "De 3 zussen" ligt tussen de Cuneraweg en de Provinciale weg en vormt een ruimtelijke beëindiging van het lint.

De Cuneraweg (niet de rondweg maar de parallelweg) vormt de zuidelijke grens van het plangebied. Dit is een smalle straat met een beperkte verkeersfunctie. De Cuneraweg vormt voor een belangrijk deel een parallelroute van de rondweg (eveneens Cuneraweg geheten) en is alleen bestemd voor bestemmingsverkeer. Ten zuiden van de Cuneraweg ligt een restaurant (Restaurant & Lounge bar '3 zussen'). Dit gebouw heeft de uitstraling van historische boerderij en is door de schaal en situering vrij prominent aanwezig in het ruimtelijke beeld.

Aan de zuidoostzijde van het plangebied takt een fietsroute aan op de Cuneraweg. Binnen de fietsinfrastructuur van Veenendaal is dit een belangrijke verbinding. Aan de noordoostzijde en noordzijde grenst het plangebied aan de zijkanten en achterkanten van bestaande woonpercelen. Aan de noordzijde betreft dit een royale villa op een ruim perceel.

*Afbeelding ligging plangebied*

Zoals gesteld is het plangebied deels gelegen binnen de gemeente Veenendaal en deels binnen de gemeente Rhenen. De navolgende afbeelding brengt dit precies in beeld. Tevens zijn hierbij de perceelnummers en geldende bestemmingen weergegeven.

*Situatietekening met ligging gemeentegrens*

### **2.2 Planbeschrijving**

### *2.2.1 Algemeen*

Het plan betreft de realisatie van 3 nieuwe vrijstaande woningen binnen het plangebied. Op de navolgende tekening zijn de drie kavels in drie verschillende kleuren aangeduid.

*Situatietekening*

Naast de royale villa Kerkewijk 261 wordt aan dezelfde straat een nieuwe royale kavel gerealiseerd met één woning. Deze woning past binnen het landelijke en open karakter van het lint en vormt hierop een logische voortzetting. De woning inclusief bijgebouwen en uitbouwen wordt geheel gerealiseerd binnen het deel van het plangebied dat behoort tot de gemeente Rhenen. Het deel van het perceel dat behoort tot de gemeente Veenendaal blijft ingericht als groen (toegestaan zijn onder meer groenvoorzieningen, gazons en beplantingen).

Tevens worden aan de Cuneraweg 2 vrijstaande woningen gerealiseerd op kleinere percelen. Deze woningen zijn ook op de Cuneraweg aangesloten. Deze twee woningen liggen met de langste gevel naar het lint Kerkewijk. Dat sluit aan bij de karakter van de bebouwing in dit deel van het lint.

### *2.2.2 Stedenbouwkundige inpassing*

Het voorliggende plan is besproken met de stedenbouwkundig supervisor van de wijk Veeneind (Olga Limarenko van VHP).

In het stedenbouwkundige advies d.d. 5-9-2016 wordt gesteld dat in het stedenbouwkundig plan Veeneind en het bijbehorende beeldkwaliteitsplan uit 2005 van VHP op deze locatie één individuele woning voorgesteld werd. In het zuidelijk deel van de kavel werd een open deel voorgesteld in gebruik als dierenweide. Voor de strook langs de Kerkewijk was bebossing voorgesteld. Dit zorgde voor een landschappelijke ontsluiting bij het lint Kerkewijk en de overgang naar het bos ten zuiden van de Cuneraweg.

Gebleken is dat diverse oorspronkelijke voorstellen financieel niet haalbaar zijn gebleken en om die reden is een bouwplan ingediend met drie woningen. De stedenbouwkundig supervisor heeft dit ontwerp beoordeeld. Eindconclusie is dat het voorliggende schetsontwerp met drie woningen, waarbij twee woningen aan de Cuneraweg zijn georiënteerd, binnen de beoogde kwaliteit van het totale plan Veeneind past. In het stedenbouwkundige advies zijn enkele punten genoemd die bij de planuitwerking dienen te worden meegenomen. Hieronder worden al deze punten genoemd; waarbij tevens is besproken op welke wijze hiermee is omgegaan.

- Aan de achterzijde van de kavels, aansluitend op de groene structuur, dient de groene strook minimaal 10 meter breed te zijn (in het schetsontwerp is deze zone van 4 meter te smal).
*>> Voorliggend plan gaat uit van een groene strook van 10 m. Op de verbeelding is deze strook specifiek aangeduid.*

- De twee woningen aan de Cuneraweg kunnen iets dichter bij elkaar worden gesitueerd. Daarmee ontstaat meer eenheid aan de kop van de locatie met de tegenoverliggende horecagelegenheid 'De drie zussen'. *>> De situering van de twee woningen is zoals gevraagd aangepast.*
- 'Alle erfafscheidingen tussen privé en openbaar en tussen de kavels dienen een groen karakter te hebben en moeten meegenomen worden in het ontwerp.' *>> Dit is een beeldkwaliteitsaspect waar bij de uitwerking van de bouwplannen rekening mee zal worden gehouden.*
- 'De bijgebouwen en uitbouwen van de twee woningen aan de Cuneraweg moeten liggen in het vlak dat begrenst wordt door de gevellijnen van die woningen. De bijgebouwen en uitbouwen dienen meegenomen te worden in het ontwerp.' *>> Op de verbeelding is de positionering van de bijgebouwen en uitbouwen duidelijk begrensd middels de omvang van de bestemming 'Wonen'. Dat het ontwerp van de bijgebouwen en uitbouwen dient te worden meegenomen in het totaalontwerp, is een beeldkwaliteitsaspect. Bij de uitwerking van de bouwplannen zal hiermee rekening worden gehouden.*
- 'De woning aan de Kerkewijk heeft in het schetsontwerp twee lagen met een kap en sluit daarmee niet aan bij woningen in de naaste omgeving. Het is beter dat die woning één laag heeft met een hoge kap. Dat sluit aan bij het landelijke en robuuste karakter van de omgeving.'

*>> De woning aan Kerkewijk zal worden uitgevoerd in één bouwlaag met kap. Op de verbeelding zijn een maximale goot- en nokhoogte van 3,5 m en 11 m vastgelegd.*

- 'Tot slot adviseer ik de gemeente om de voortuinen, de groene doorzichten (minimaal 15 meter) en de groene strook aan de achterkant (min 10 meter) als bestemming 'groen/tuin' op te (doen) nemen in het bestemmingsplan, om te voorkomen dat die ruimtes bebouwd worden.'
*>> De voortuinen zijn opgenomen in de bestemming 'Groen', net als de groene randen aan de achterkant. Het groene doorzicht is eveneens opgenomen in de bestemming 'Groen'. Hiermee wordt geregeld dat deze gronden niet worden bebouwd met gebouwen.*

*Met deze regeling is gehoor gegeven aan de aanbevelingen van de stedenbouwkundig supervisor.*

Er heeft op 12 augustus 2016 een ontwerpsessie plaatsgevonden met de supervisor van Veeneind, Olga Limarenko. De aandachtspunten die uit deze ontwerpsessie naar voren zijn gekomen, zijn verwerkt in het voorliggende ontwerp.

### *2.2.3 Architectonische vormgeving*

Er zijn nog geen specifieke architectonische bouwplannen voor de woningen ontwikkeld. Wel zijn er algemene uitgangspunten geformuleerd.

De vormgeving van de woningen wordt villa-achtig, waarin een onderscheidende ontwerpstijl is te herkennen: tijdloos, minimalistisch, behaaglijk. Met het gebruik van natuurlijke materialen.

Getracht wordt om de woningen volledig energieneutraal te bouwen. Dit vooruitlopend op de beleidseisen energieprestatie nieuwbouw vanaf 2020.

*Impressie van architectonische vormgeving*

## **3 Beleidskader**

Het al dan niet voldoen aan verschillende randvoorwaarden en uitgangspunten is bepalend voor de vraag of een nieuw bestemmingsplan ook daadwerkelijk uitvoerbaar is. Hierbij moet onder andere worden gedacht aan het ruimtelijke beleid van de hogere overheden en de gemeente. Het bestemmingsplan is op dit aspect getoetst. In dit hoofdstuk is aangegeven wat hiervan de resultaten zijn.

### **3.1 Rijksbeleid**

### *3.1.1 Structuurvisie Infrastructuur en Ruimte*

In deze structuurvisie schetst het Rijk de ambities voor concurrentiekracht, bereikbaarheid, leefbaarheid en veiligheid tot 2040 (lange termijn) en doelen, belangen en opgaven tot 2028 (middellange termijn). De centrale visie wordt uiteengezet in drie hoofddoelstellingen voor de middellange termijn (2028), namelijk "concurrerend, bereikbaar en leefbaar&veilig".

Voor de drie rijksdoelen zijn de onderwerpen van nationaal belang benoemd waarmee het Rijk aangeeft waarvoor het verantwoordelijk is en waarop het resultaten wil boeken. De drie hoofddoelstellingen zijn:

- 1 Concurrerend = Het vergroten van de concurrentiekracht van Nederland door het versterken van de ruimtelijk-economisch structuur van Nederland.
- 2 Bereikbaar = Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat.
- 3 Leefbaar & veilig = Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Onder deze drie hoofddoelstellingen zijn 12 nationale belangen geformuleerd. De rijksverantwoordelijkheid voor het systeem van goede ruimtelijke ordening is zonder hoofddoelstelling, als afzonderlijk belang opgenomen: "Nationaal belang 13: Zorgvuldige afwegingen en transparante besluitvorming bij alle ruimtelijke plannen".

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Voor alle nationale opgaven worden rijksinstrumenten ingezet, waarbij financiering slechts één van de instrumenten is. Ook decentrale overheden en marktpartijen dragen bij aan de realisatie van nationale opgaven.

### *3.1.2 Besluit algemene regels ruimtelijke ordening (Barro)*

Het kabinet heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. Het gaat om de volgende nationale belangen: Rijksvaarwegen, Project Mainportontwikkeling Rotterdam, Kustfundament, Grote rivieren, Waddenzee en waddengebied, Defensie, Ecologische hoofdstructuur, Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied (uitbreidingsruimte).

Het Besluit algemene regels ruimtelijke ordening (Barro) bevestigt in juridische zin de kaderstellende uitspraken zoals die zijn opgenomen in de SVIR. Slechts daar waar een directe doorwerking niet mogelijk is, is gekozen voor indirecte doorwerking via provinciaal medebewind.

### *3.1.3 Ladder voor duurzame verstedelijking (Bro 3.1.6 tweede lid)*

In het nationale ruimtelijke beleid is in 2012 de Ladder voor duurzame verstedelijking geïntroduceerd. Deze houdt in dat overheden nieuwe stedelijke ontwikkelingen moeten motiveren met oog voor de onderliggende vraag in de regio, de beschikbare ruimte binnen het bestaande stedelijke gebied en een multimodale ontsluiting. Het volgende stroomschema wordt hierbij gehanteerd:

*Stroomschema Ladder duurzame verstedelijking*

Bij elk project dient allereerst te worden bepaald of er sprake is van een stedelijke ontwikkeling. Dit is gedefinieerd als 'een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. Hiernaast dient te worden beoordeeld of het project ook gezien zijn schaal en aard moet worden getoetst aan de Ladder. Uit jurisprudentie is onder meer gebleken dat woningbouwlocaties van slechts enkele woningen kunnen worden aangemerkt als kleinschalig en daarom niet hoeven te worden beschouwd als een stedelijke ontwikkeling waarvoor toetsing aan de Ladder nodig is.

### *3.1.4 Toetsing*

- De ontwikkeling raakt geen nationale belangen, om die reden is de SVIR niet van belang.
- De regels die zijn opgenomen in het Barro zijn niet van toepassing op onderhavig plangebied. Het Barro vormt derhalve geen belemmering voor de beoogde ontwikkeling in het plangebied.

- Het plan is ten slotte getoetst aan de Ladder. De ontwikkeling betreft de realisatie van 3 woningen; op basis van jurisprudentie1 kan deze woningbouwlocaties aan worden gemerkt als kleinschalig, waardoor geen sprake is van een stedelijke ontwikkeling waarvoor de Ladder dient te worden doorlopen. Het plan is hiermee niet strijdig met de Ladder voor duurzame verstedelijking.
Concluderend wordt gesteld dat, gelet op de aard en omvang van de voorgenomen ontwikkeling, het plan niet in strijd is met het rijksbeleid.

### **3.2 Provinciaal beleid**

### *3.2.1 Provinciale Ruimtelijke Structuurvisie 2013-2025 en Verordening*

De Provinciale Ruimtelijke Structuurvisie (PRS) is op 4 februari 2013 vastgesteld. Hierin beschrijft de provincie het ruimtelijke beleid voor de periode tot 2025. In de visie staat de doelstellingen die van provinciaal belang zijn en welk beleid daarbij hoort. Ook wordt aangegeven hoe het beleid wordt uitgevoerd. Deels wordt dit gedaan door de Provinciale Ruimtelijke Verordening (PRV) gelijktijdig met de PRS op te stellen.

De verstedelijkingsambities moeten plaatsvinden binnen de rode contouren. Efficiënt, intensief, meervoudig en duurzaam gebruik van de ruimte speelt hierbij een belangrijke rol. Dit geldt zonder meer voor het plangebied in voorliggend bestemmingsplan, omdat alle stedelijke ontwikkelingen die het plan mogelijk maakt, plaatsvinden op een locatie die binnen de rode bebouwingscontour ligt.

*Kaart rode-contouren provincie Utrecht, paarse ster geeft locatie plangebied aan (bron: webkaart)*

<sup>1</sup> zie AbRvS 5 november 2014, nr. [201402621/1/R2.](https://www.raadvanstate.nl/uitspraken/zoeken-in-uitspraken/tekst-uitspraak.html?id=81327&summary_only=&q=) In deze uitspraak oordeelde de Afdeling dat het plan dat voorzag in de planologische inpassing van drie woningen geen nieuwe stedelijke ontwikkeling mogelijk maakt.

### *3.2.2 Toetsing*

Het plangebied ligt aan de rand van de kern Veenendaal en valt volledig binnen deze rode contour. Het plan draagt daarmee bij aan de in 3.2.1 beschreven ambitie uit de Provinciale Ruimtelijke Structuurvisie en verordening.

### **3.3 Regionaal beleid**

### *3.3.1 Regionale Structuurvisie WERV*

WERV staat voor de intensieve samenwerking tussen de gemeenten Wageningen, Ede, Rhenen en Veenendaal. Doel is de kwaliteiten van de regio onder de toenemende schaarste aan ruimte te behouden en de potenties te benutten, dit in het besef dat de gemeenten voor ruimtelijke vraagstukken staan die hun afzonderlijke grondgebied en sturend vermogen overstijgen.

Het eerste product van de samenwerking is de Regionale Structuurvisie WERV (RSW), vastgesteld door de vier gemeenteraden in maart 2005. De RSW bevat de visie tot 2030 op de stedelijke ontwikkeling en op de ontwikkelingen ten aanzien van mobiliteit en bereikbaarheid van de WERV-regio.

Het WERV-gebied heeft een compacte stedelijke structuur met de belangrijkste kernen op de hoekpunten van een carré. Dit stedelijke carré, gekenmerkt door een hoge stedelijke dynamiek, ligt te midden van zeer waardevolle natuurgebieden en landschapsstructuren als de Veluwe en Utrechtse Heuvelrug. De ruimte die als groen hart binnen het carré ligt is het Binnenveld. De consequentie van deze combinatie van een compact stedelijk netwerk en een zeer waardevol landelijk gebied is dat een verdere stedelijke ontwikkeling uiterst zorgvuldig beleid vereist. Behalve de landelijke gebieden zelf, verdienen ook de overgangszones naar de stedelijke bebouwing bescherming, omdat die in het WERV-gebied vaak zeer kenmerkend zijn.

Voor wonen wordt door de visie ingezet op inbreiding en intensivering. Functieveranderingen in het landelijk gebied naar woningbouw en andere stedelijke functies kunnen daarmee worden beperkt. Positief in dat verband is dat er in alle stedelijke kernen relatief veel inbreidingsmogelijkheden voorhanden zijn. Toch blijven uitleglocaties noodzakelijk om te kunnen voldoen aan de kwantitatieve en kwalitatieve woningbehoefte.

### *3.3.2 Regiovisie Foodvalley 2013*

Het WERV-samenwerkingsverband is per 1 januari 2011 opgegaan in een nieuwe Samenwerkingsvorm onder de naam regio FoodValley. dit betreffen de vier WERV gemeenten aangevuld met de gemeenten Renswoude, Barneveld, Nijkerk en Scherpenzeel. Dit samenwerkingsverband heeft een regionale gebiedsvisie vastgesteld in 2013.

De FoodValley streeft hierin naar een regio die concurrerend, bereikbaar, leefbaar en inspirerend is. Om dit te bereiken wil de Regio een aantrekkelijk vestigingsklimaat creëren en een inspirerende kennisregio in Europa zijn. Ook het Rijk beschouwt de FoodValley regio als van nationale betekenis. Regio FoodValley wil met de Gebiedsvisie Regio FoodValley laten zien hoe de regio zich in de toekomst op het vlak van ruimte en economie wil ontwikkelen.

Eén van de focusthema's van de regiovisie is het afstemmen van de regionale woningmarkt. Deze afstemming is nodig gezien de gevolgen van de economische crisis en de bevolkingsontwikkeling. Aandachtspunten hierbij zijn het opvang van de vergrijzing door levensloopbestendige woningen, een flexibele woningmarkt en doorstroming en het versterken van het woonmilieu.

### *3.3.3 Toetsing*

Onderhavig plan kan worden gezien als een stedelijke inbreiding en intensivering en past hiermee binnen de structuurvisie WERV. Onderhavig plan biedt woningen in een passend woningtype, waarmee de woningmarkt kan worden versterkt. In die zin past het plan binnen de regiovisie FoodValley.

### **3.4 Gemeentelijke beleid**

### *3.4.1 Gemeente Rhenen*

### *Stedenbouwkundige structuurvisie Elst / Achterberg / Rhenen*

Op 23 september 2008 heeft de raad van de gemeente Rhenen een Stedenbouwkundige Structuurvisie vastgesteld, die een perspectief biedt voor de woningbouw op langere termijn. Belangrijk kenmerk is dat het eindresultaat een ontwikkelingsvisie is, die richting geeft aan de gewenste bouwinitiatieven passend bij de schaal en het karakter van de drie kernen Elst, Achterberg en Rhenen.

De woningbouwopgave van de gemeente Rhenen, 650 tot 750 woningen in de periode tot 2020, moet op basis van de stedenbouwkundige structuurvisie gerealiseerd kunnen worden. De visie levert een bijdrage aan de nieuwe prestatieafspraken met woningbouwcorporaties. Ook is het een toetsingsinstrument voor individuele bouwaanvragen en basis voor het opstellen van gebiedsvisies met beeldkwaliteitplannen, (herzieningen van) bestemmingsplannen en projectbesluiten.

### *Stedenbouwkundig plan Veeneind Rhenen*

### Inleiding

Voor de locatie Veeneind in Rhenen is, zoals al aangegeven, een stedenbouwkundig plan gemaakt. Het plangebied beslaat een 1,2 kilometer lange strook tussen de Cuneraweg en de Veenendaalse wijk Petenbos, opgespannen tussen de Kerkewijk en de Koesteeg. Onderhavig plangebied is in dit gebied gelegen.

Niet alleen biedt het stedenbouwkundig plan duidelijkheid aan belanghebbenden en particuliere initiatiefnemers in het gebied over wat mag en wat niet mag. Het biedt ook voldoende flexibiliteit. Het stedenbouwkundig plan fungeert tenslotte ook als toetsingskader voor concrete bouwplannen.

### Algemeen

In de visievorming wordt benadrukt dat het plangebied nog behoort tot het veengebied, waarin ook Petenbos is gebouwd, maar dat het ook één van de beide lintstroken aan weerszijden van de Cuneraweg vormt. Dit dubbelkarakter van het veengebied

met bijbehorende kavelrichting enerzijds en het lintkarakter anderzijds is het uitgangspunt voor de visie op de ontwikkeling van het plangebied.

Een verdichting van het bebouwingslint langs de Cuneraweg is binnen de gewenste ontwikkeling van het plangebied mogelijk, maar moet wel beperkt blijven. De ruimtelijke kwaliteit van het lint en de overgang naar Petenbos zijn belangrijker dan de huisvestingscapaciteit. Inzet is dat Veeneind een heel ander milieu krijgt dan Petenbos. De sterke landschappelijke kwaliteiten moeten de aanknopingspunten vormen voor een bijzonder hoogwaardig woonmilieu.

Gezien historische voorbeelden van geleidelijk aan verdichte linten, ontstaat er na verloop van tijd een tweedelijns bebouwing achter de woningen die aan de weg liggen. Daarbij worden de woningen in de tweede lijn ontsloten door een pad langs de bestaande woning. Hoewel het lint een veelheid aan mogelijke invullingen biedt, afhankelijk van de kaveldieptes en -breedtes, acht het stedenbouwkundig plan verkavelingsvormen die zo ontstaan in Veeneind goed denkbaar.

Ofschoon Veeneind daardoor vooral herkenbaar blijft als lintontwikkeling, geeft het plan ook antwoord op de open-eind-verkaveling van Petenbos. De lange zichtlijnen uit de structuur van deze wijk, die de richting volgen van het oorspronkelijke landschapspatroon en meestal aan woon- en ontsluitingsstraten zijn gekoppeld, worden benut in de verkaveling in clusters. Als gevolg van doorsnijdingen door ontsluitingswegen en waardevolle houtwallen, kavels met ontwikkelingsbeperkingen en een versnipperd eigendom ligt een clustergewijze ontwikkeling namelijk het meest voor de hand. Deze insteek van het plan leidt tot een sterk kavelgewijze opzet en bepaalt daardoor mede het karakter van het gebouwde resultaat. Dit sluit naadloos aan op hetgeen wordt nagestreefd met de versterking van het lintkarakter. Op deze wijze zorgt het stedenbouwkundig plan voor een sterke eigen kwaliteit en herkenbaarheid van Veeneind.

Het stedenbouwkundig plan maakt aldus een clustergewijze, particuliere ontwikkeling van het plangebied, met behoud en versterking van de identiteit en kwaliteit van het bebouwingslint langs de Cuneraweg, mogelijk. Ook is het plan gericht op het afronden van de wijk Petenbos.

#### Locatie-specifiek

In het stedenbouwkundig plan heeft het plangebied de naam 'Kerkebos' gekregen. De kavel past volgens het stedenbouwkundige plan in het karakter van de linten Kerkewijk en Cuneraweg en de daaraan gekoppelde woondomeinen. In het stedenbouwkundige plan wordt gesteld dat de kavel ruimte biedt voor de ontwikkeling van één individueel woonhuis. Het huis heeft daarbij een privé-tuin grenzend aan het ten noorden gelegen perceel. Het deel van het perceel aan de Kerkewijk woirdt bebost om een landschappelijke aansluiting te verkrijgen bij het lint Kerkewijk en het bos ten zuiden van de Cuneraweg.

*Kaartbeeld uit stedenbouwkundige visie Veeneind*

In het stedenbouwkundig plan is tevens een eerste aanzet gedaan ten aanzien van de gewenste beeldkwaliteit. Daarbij wordt een onderscheid gemaakt in het beeld van de clusterdelen die aansluiten op de wijk Petenbos en de delen die langs het lint zijn gelegen. Voor de locatie waarop het bouwplan is voorzien gelden de uitgangspunten voor de lintbebouwing. Dit betekent dat de bebouwing de vorm krijgt van een landgoedachtig complex, waarbij de landschappelijke kwaliteit hoog is en de terreinen een transparant karakter hebben. De architectuur kan een divers karakter krijgen, waarbij de onderlinge samenhang langs het lint wel gewaarborgd dient te blijven.

### *Beeldkwaliteitsplan architectuur Veeneind Rhenen*

In oktober 2005 zijn het Beeldkwaliteitsplan voor de architectuur (BKP) en de buitenruimte (KHB) opgesteld. Deze behoren bij het voor de locatie Veeneind gemaakte stedenbouwkundige plan. Het BKP en KHB geven aanvullend op het stedenbouwkundig plan voorschriften wat betreft materialisatie, hoofdvormen, groenstructuur, erfscheidingen en bestrating. Voor de welstandscommissie dienen zij als toetsingskader.

Het plan beschouwt de diversiteit aan bebouwing, met een verschillende korrelgrootte in combinatie met open stukken grasland, houtwallen en bomenrijen als zeer kenmerkend voor de Cuneraweg. Alleen een zorgvuldige invulling van de bebouwing die samengaat met "openheid" en "doorzicht" kan zorgen voor een verdicht lint met een hoogwaardige uitstraling.

In het beeldkwaliteitsplan worden de architectuur, bebouwingsvoorschriften en materialisatie van de nieuwe (toe te voegen) bebouwing aan het lint omschreven. De karaktertypering voor de architectuur is een "landelijke" sfeer. Doel is de bijzondere locatie recht te doen door zorgvuldig en terughoudend om te gaan met architectuuruitingen en materialen.

Wat betreft vorm refereert het plan aan het archetype voor een woonhuis (een huis met een "puntdak") en aan de grote maten van het landelijk bouwen (diverse vormen schuren). De materialisatie moet natuurlijk zijn: door de tand des tijds zullen de materialen hun uitstraling blijven behouden en zelfs mooier worden. Deze combinatie van

vorm en materialisatie zal het Veeneind een kenmerkend beeld geven. Hierbinnen is alle ruimte voor variatie, om ieder een eigen uitdrukking te kunnen laten geven aan het woonhuis.

### *Actualisatie Woonvisie gemeente Rhenen 2013*

#### Inleiding

Deze actualisatie is opgesteld aangezien na vaststelling van de Woonvisie 2008 er veel veranderd is in de economie, maatschappij en de woningmarkt. Om die reden is opnieuw gekeken naar de opgave op de Rhenense woningmarkt en de rol van de gemeente daarin.

De gemeente Rhenen wil zich de komende jaren een andere rol aanmeten dan in het verleden. Zij gaat meer uit van de zelfredzaamheid van de maatschappij. Alleen op thema's waarin de gemeente het algemeen belang of het lange termijn belang bewaakt, wil de gemeente regisseren.

#### Nieuwbouw woningen

Het aantal mogelijke toevoegingen per jaar wordt geschat op 40 tot 45 woningen per jaar (exclusief de vervangende nieuwbouw in de herstructurering door de Rhenense Woningstichting). De gemeente procedures gaat de procedures waar mogelijk versnellen en kaders en eisen (behoudens het bovengenoemde voor seniorenhuisvesting) verminderen. Daarnaast informeert de gemeente de ontwikkelaars over de bevindingen op de woningmarkt en het totale bouwprogramma.

Nieuwe verzoeken voor projecten worden in behandeling genomen na een toets op basis van transparante criteria:

- Het plan is planologisch aanvaardbaar.
- Het plan moet de identiteit en kwaliteiten van een kern versterken, met bijzondere aandacht voor niches en particulier opdrachtgeverschap.
- Plannen in en rond de binnenstad van Rhenen zijn voorzien van een woningplattegrond die voldoet aan de eisen van Woonkeur.
- Alle woningen zijn bij voorkeur aanpasbaar.
- De gemeentelijke kosten ten behoeve van het plan zijn gedekt.

### *Toetsing*

Onderhavig plan is niet strijdig met de stedenbouwkundige structuurvisie. Op het gebied Veeneind, waar de planlocatie in gelegen is, gaat de stedenbouwkundige structuurvisie niet specifiek in.

Binnen het stedenbouwkundig plan Veeneind is het plan eveneens passend. Voor het plangebied wordt specifiek voorgesteld om hier één woning te realiseren, hier wordt van afgeweken aangezien onderhavig plan toeziet op de realisatie van drie woningen. Geconstateerd moet worden dat ook voor diverse andere clusters al afgeweken is van het stedenbouwkundig plan. Binnen deze clusters heeft meer verdichting plaatsgevonden. Het gaat hier om onder andere Klein Prattenburg en Engelenweide. De verdichting van deze clusters is voorgelegd aan de stedenbouwkundige en zij heeft akkoord gegeven op deze voorgaande ontwikkeling. Ook de nu voorliggende ontwikkeling is voorgelegd aan de stedenbouwkundige, Olga Limarenko, en ook op de voorliggende ontwikkeling heeft zij akkoord gegeven.

Wat betreft het beeldkwaliteitsplan kan worden gesteld dat met de realisering van het project wordt de woning ingevoegd in het lint, maar de woning behoudt tegelijkertijd een ruime afstand tot de zijdelingse perceelgrenzen. Daardoor blijft sprake van voldoende "openheid" en van "doorzicht" naar het achterliggende gebied. Ook beantwoordt het ontwerp voor de vrijstaande woningen aan de typering "landelijke sfeer". Het project wordt dan ook geacht niet in strijd te zijn met hetgeen het beeldkwaliteitsplan voorschrijft.

Een beoordeling van het bouwplan door de welstandscommissie zal moeten bevestigen dat het project inderdaad voldoet aan het beeldkwaliteitsplan.

De actualisatie van de woonvisie stelt dat nieuwe verzoeken in behandeling worden genomen na een toets. Als deze toets globaal wordt doorgelopen:

- *Het plan is planologisch aanvaardbaar* Dit is het geval, er zijn geen planologisch-juridische aspecten die zich tegen het plan verzetten, ook is het plan uitvoerbaar.
- *Het plan moet de identiteit en kwaliteiten van een kern versterken, met bijzondere aandacht voor niches en particulier opdrachtgeverschap* Met onderhavig plan worden op een passende wijze drie woningen gebouwd. Het plan betreft een voorbeeld van particulier opdrachtgeverschap.
- *Plannen in en rond de binnenstad van Rhenen zijn voorzien van een woningplattegrond die voldoet aan de eisen van Woonkeur* Deze eis is niet van toepassing.
- *Alle woningen zijn bij voorkeur aanpasbaar.*  De 3 woningen zijn alle vrijstaand en bieden in principe de mogelijkheid om bijvoorbeeld een slaapkamer op de begane grond in te richten
- *De gemeentelijke kosten ten behoeve van het plan zijn gedekt*. Hiervoor worden afspraken gemaakt: er wordt een explotaitieovereenkomst opgesteld.

### *3.4.2 Gemeente Veenendaal*

### *Inleiding*

Aangezien het plan voor een beperkt deel binnen de gemeente Veenendaal is gelegen en bovendien niet strijdig is binnen het hier geldende bestemmingsplan, is het niet zinvol in detail in te gaan op het gemeentelijke beleid. Wel wordt voor de volledigheid kort ingegaan op het belangrijkste beleid, zoals omschreven in de structuurvisie.

### *Structuurvisie Veenendaal 2025*

De structuurvisie gaat gepaard met een structuurkaart die de gewenste structuur en ontwikkelingen weergeeft. Op deze structuurkaart valt het plangebied binnen het vlak 'Wonen' (oranje arcering). Dit betreft de woongebieden, inclusief aanwezige commerciële en maatschappelijke voorzieningen en kleine bedrijfjes, alsmede de verspreide bebouwing in het buitengebied. De voorgenomen ontwikkeling past binnen de typering van dit gebied. Ter plaatse van de Kerkewijk speelt verder dat hier het historische lint moet worden behouden. Dit historische lint 'begint' enigszins ten noorden van het plangebied. Verder is de aansluiting van de Kerkewijk op de Rondweg-West/Cuneraweg aangeduid. Hier moet deze entree van de kern Veenendaal worden versterkt. Deze beide aanduidingen hebben geen directe relevante in relatie tot onderhavig plan.

*Uitsnede Structuurkaart (Bron: Structuurvisie Veenendaal 2025)*

### *Toetsing*

Met onderhavig plan wordt het bestaande lint Kerkewijk op een passende wijze verdicht. Langs de Kerkewijk is sprake van één woning op een (zeer) ruime kavel. Langs de Cuneraweg worden daarnaast twee woningen gerealiseerd. Binnen de ruimtelijke structuur is dit passend. Hiermee is het plan passend binnen het gemeentelijke beleid van Veenendaal.

### **3.5 Eindconclusie**

Onderhavig plan is in lijn met rijks, provinciaal en gemeentelijk beleid.

## **4 Planologische uitvoerbaarheid**

In dit hoofdstuk worden de relevante milieuaspecten aan de orde gesteld. Hierbij dienen aan de orde te komen bodem, archeologie, flora en fauna, akoestiek, externe veiligheid, bedrijven en milieuzonering, luchtkwaliteit, water en verkeer.

### **4.1 Bodem**

### *4.1.1 Algemeen*

Voordat een bestemmingsplan wordt vastgesteld voor de toevoeging van functies waar langdurig of frequent mensen verblijven, moet aangetoond zijn dat de bodem en het grondwater geschikt zijn voor het beoogde gebruik. Voor het plangebied dient een bodemonderzoek te worden uitgevoerd.

### *4.1.2 Onderzoek*

### Algemeen

Er is in het kader van onderhavig plan een verkennend bodemonderzoek en verkennend onderzoek asbest uitgevoerd2 . Het doel van het verkennend bodemonderzoek is meerledig, namelijk:

- aan te tonen dat op de locatie redelijkerwijs gesproken geen verontreinigende stoffen aanwezig zijn in de grond of het freatisch grondwater in gehaltes boven respectievelijk de achtergrondwaarden en de streefwaarden.
- om, met een relatief geringe onderzoeksinspanning, na te gaan of de verdenking van verontreiniging met asbest van het terrein terecht is en een indicatieve uitspraak te doen over het asbestgehalte in de bodem.

### Resultaten

Op basis van het vooronderzoek is aangenomen dat de bodem van de onderzoekslocatie niet of nauwelijks is aangetast en derhalve de hypothese '(kleinschalig) onverdacht' geldt.

Uit de resultaten van het verkennend onderzoek en verkennend onderzoek asbest blijkt het volgende:

- De bodem bestaat tot op een diepte van 4,2 m-mv uit matig siltig, matig fijn zand met een humushoudende toplaag. Van 2,0 tot 2,5 is ter plaatse van de peilbuis een matig grindige laag waargenomen. De grondwaterstand was tijdens het onderzoek 2,4 m-mv.
- Tijdens de veldwerkzaamheden zijn geen kenmerken waargenomen, die duiden op een mogelijke verontreiniging. Er zijn tijdens de locatie-inspectie op het maaiveld geen asbestverdachte materialen waargenomen. In de gegraven inspectiegaten is geen asbestverdacht materiaal waargenomen. Grove fractie (puin e.d.) is evenmin waargenomen.

<sup>2</sup> Verkennend bodemonderzoek en verkennend onderzoek asbest; Kerkewijk nabij 261 te Veenendaal, BV Stichts Beheer van 1952, Vink Milieutechnisch Adviesbureau b.v., datum: 9 september 2016, kenmerk: P16M0124.

- In de grond is geen van de geanalyseerde parameters aangetoond in een gehalte boven de achtergrondwaarde. Asbest is evenmin aangetoond.
- In het grondwater zijn barium en koper boven de streefwaarde aangetoond. Ook naftaleen is aangetoond in een gehalte boven de streefwaarde.

Geconcludeerd wordt dat de hypothese '(kleinschalig) onverdacht' stand houdt. De aangetoonde lichte verontreinigingen in het grondwater zijn niet verontrustend en geven geen aanleiding tot nader bodemonderzoek. De milieuhygiënische bodemkwaliteit is afdoende bekend.

De milieuhygiënische bodemkwaliteit vormt geen belemmering voor het wijzigen van het locatiegebruik ten behoeve van een gevoeligere functie of voor verlening van een omgevingsvergunning (bouwen). Vanuit dat oogpunt vormt vastgestelde milieuhygienische bodemkwaliteit geen belemmering voor een voorgenomen onroerende zaaktransactie.

Voor de grond geldt dat deze mag worden hergebruikt op het perceel. Buiten het perceel gelden samenstellingseisen met betrekking tot verschillende mogelijkheden voor hergebruik conform het Besluit bodemkwaliteit en de regionale Nota Bodembeheer.

### *4.1.3 Conclusie*

Conclusie is dat de huidige bodemkwaliteit op de locatie geen belemmering vormt voor de bestemmingsplan wijziging.

### **4.2 Archeologie**

### *4.2.1 Algemeen*

Bij een ruimtelijk plan moet, conform de Wet op de Archeologische Monumentenzorg, vooraf worden beoordeeld of er eventueel sprake is van archeologische waarden.

### Gemeente Veenendaal

De gemeente Veenendaal heeft de archeologische verwachting inzichtelijk gemaakt door een archeologische beleidskaart en cultuurhistorische kenmerkenkaart te laten opstellen (Vestigia, nr. V564, definitief, 25 februari 2010). Uit deze beleidskaart blijkt dat het plangebied is gelegen in een gebied met een hoge archeologische inventarisatie.

*Uitsnede uit gemeentelijke archeologische maatregelenkaart Veenendaal met aanduiding plangebied (lichtpaarse stippellijn)*

#### Gemeente Rhenen

In de toelichting van het bestemmingsplan Buitengebied is wat betreft archeologie vermeld dat een groot deel van de gemeente hoge archeologische verwachtingswaarden heeft. Hierbij is navolgende kaart opgenomen (de IKAW-kaart)

*IKAW-kaart van Kennisinfrastructuur Cultuurhistorie (KICH)*

Op grond van deze hoge archeologische verwachting heeft het plangebied in het vigerende bestemmingsplan een dubbelbestemming 'Waarde-Archeologie' gekregen met een aanduiding 'hoge archeologische waarde'. Op grond hiervan is archeologisch onderzoek nodig voor ruimtelijke plannen groter dan 100 m2 .

### *4.2.2 Onderzoek*

Er is reeds in het kader van een eerder bouwplan van de locatie (in dat geval ging het om de bouw van één woning) een archeologisch bureauonderzoek en inventariserend veldonderzoek uitgevoerd3 . Dit onderzoek is nog steeds bruikbaar.

Het vooronderzoek bestond uit een bureauonderzoek (BO) en een inventariserend veldonderzoek (IVO) verkennende en karterende fase. Het IVO is uitgevoerd in de vorm van een booronderzoek.

- Uit het bureauonderzoek is gebleken dat van het plangebied geen archeologische vondsten bekend zijn en dat het plangebied een middelhoge archeologische verwachting heeft. Op basis van het bureauonderzoek is deze verwachtingswaarde naar boven toe bij te stellen, namelijk naar een hoge archeologische verwachting. Deze verwachtingswaarde is gebaseerd op de aanwezigheid van de top van dekzand, waarin zich prehistorische vindplaatsen zouden kunnen bevinden. Belangrijkste reden voor de hoge archeologische verwachting is de landschappelijke ligging van het plangebied in de overgangszone tussen de hoger gelegen stuwwallen van de Utrechtse Heuvelrug en het lager gelegen dekzand- en veengebied van de Gelderse Vallei. Uit het bureauonderzoek bleek ook dat het gebied vanaf de Late-Middeleeuwen intensief is verveend. De vraag was in hoeverre de top van het dekzand daarbij gespaard was gebleven, temeer daar ander archeologisch onderzoek, dat in de omgeving van het plangebied was uitgevoerd, uitwees dat de top van het dekzand in de meeste gevallen was geroerd.
- Uit het booronderzoek bleek dat de top van het dekzand inderdaad over het grootste deel van het plangebied tot in de E-, B- en C-horizonten was geroerd. In geen van de zeefresiduen bevonden zich archeologische indicatoren. Wel is in vrijwel alle zeefresiduen houtskool aangetroffen in de vorm van kleine brokjes met een grootte van 5 tot 20 mm. Dit houtskool kan echter een natuurlijke oorzaak hebben en kan dus niet worden opgevat als een eenduidige archeologische indicator.

Op basis van deze onderzoeksresultaten adviseert Vestigia daarom geen nader archeologisch onderzoek. Het bureau ziet geen bezwaar tegen de voortgang van de bouwplannen.

Echter, gezien het niet met zekerheid is uit te sluiten dat er archeologische waarden aanwezig zijn, verdient het aanbeveling om de uitvoerder van eventueel grondwerk te wijzen op de plicht, zoals aangegeven staat in de Monumentenwet 1988, artikel 47, lid 1, om archeologische vondsten te melden bij het bevoegd gezag.

### *4.2.3 Conclusie*

Uit het archeologische bureau- en veldonderzoek blijkt dat er ter plaatse geen archeologische waarden hoeven te worden verwacht. Het aspect 'archeologie' zorgt hiermee niet voor belemmeringen voor onderhavig bestemmingsplan.

<sup>3</sup> Kerkewijk-Cuneraweg Veenendaal, Een Bureauonderzoek (BO) en Inventariserend Veldonderzoek (IVO) door middel van boringen en een veldverkenning, Vestigia, 30 oktober 2008, kenmerk V07/1143, ISSN 1573-9406.

### **4.3 Cultuurhistorie**

### *4.3.1 Algemeen*

Door de wijziging van artikel 3.1.6, tweede lid, onderdeel a van het Besluit ruimtelijke ordening (Bro) moeten naast de in de grond aanwezige of te verwachten monumenten ook cultuurhistorische waarden te worden meegewogen bij het vaststellen van bestemmingsplannen.

### *4.3.2 Toetsing*

Er is een korte analyse verricht van de cultuurhistorische waarden in het plangebied. Het plangebied herbergt geen cultuurhistorisch waardevolle waarden. Het uitvoeren van een nader onderzoek kan derhalve achterwege blijven.

### *4.3.3 Conclusie*

Het aspect cultuurhistorie vormt geen belemmering voor uitvoering van dit bestemmingsplan.

### **4.4 Flora en fauna**

### *4.4.1 Algemeen*

Bij ruimtelijke ingrepen moet rekening gehouden worden met de aanwezige natuurwaarden van het plangebied. Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming zijn de Natuurbeschermingswet 1998 en de Ecologische Hoofdstructuur van toepassing. Natuurgebieden of andere gebieden die belangrijk zijn voor flora en fauna kunnen aangewezen worden als Europese Vogelrichtlijn en/of Habitatrichtlijngebieden (Natura 2000). De verplichtingen uit de Vogel- en Habitatrichtlijngebieden zijn in Nederland opgenomen in de Natuurbeschermingswet 1998. Hierin zijn de reeds bestaande staatsnatuurmonumenten ook opgenomen. Soortenbescherming komt voort uit de Flora- en faunawet.

Bij gebiedsbescherming is er onderscheid gemaakt tussen de Natuurbeschermingswet 1998 en de Ecologische Hoofdstructuur (EHS). In de Natuurbeschermingswet 1998 worden Natura 2000-gebieden en beschermde Natuurmonumenten beschermd. De EHS is niet opgenomen in de natuurwetgeving, maar dient bij de planologische afweging te worden meegenomen.

### *4.4.2 Onderzoek*

### Inleiding

Er is een quick scan flora en fauna uitgevoerd4 . Het onderzoek heeft tot doel een uitspraak te doen of met het plan negatieve effecten op beschermde gebieden en soor-

<sup>4</sup> Quick scan flora en fauna Kerkewijk, Rhenen-Veenendaal, B.V. Stichts Beheer van 1952, 14 oktober 2016, SAB, kenmerk 160225.

ten zijn te verwachten en of daarvoor respectievelijk een vergunning of ontheffing noodzakelijk is.

### Gebiedsbescherming

In het kader van de Wet natuurbescherming en natuurnetwerk Nederland dient er getoetst te worden of de beoogde ontwikkelingen een negatieve invloed hebben op beschermde gebieden.

### *Wet natuurbescherming*

Het plangebied ligt niet in een gebied dat in het kader van de Wet natuurbescherming is aangewezen. Het dichtstbijzijnde Natura 2000-gebied betreft Binnenveld en bevindt zich op ongeveer 2 kilometer afstand van het plangebied. Andere nabijgelegen Natura 2000-gebieden betreffen Rijntakken, Kolland & Overlangbroek en de Veluwe. Deze gebieden liggen op respectievelijk 3,3 kilometer, 7,4 kilometer en 9,2 kilometer afstand van het plangebied.

Vanwege de kleinschalige aard van de ruimtelijke ontwikkeling afstand, tussengelegen reeds verstorende elementen (wegen en woningen) en de bestaande achtergrondverstoring uit de kern van Veenendaal, worden negatieve effecten van het plan op deze gebieden niet verwacht. Met dit plan is daarom geen sprake van een negatief effect op de instandhoudingsdoelstellingen van Natura 2000-gebieden. De wet natuurbescherming staat de uitvoerbaarheid van het plan niet in de weg.

### *Natuurnetwerk Nederland*

Het plangebied ligt niet in de Ecologische Hoofdstructuur, Groene Contour of in een gebied met de status natuurwaarden buiten de EHS en Groene Contour. Deze gebieden liggen respectievelijk op minimaal 100 meter, 735 meter en 900 meter afstand van het plangebied. Aangezien het plangebied niet in de Ecologische Hoofdstructuur ligt, is er geen sprake van directe negatieve effecten op de wezenlijke kenmerken en waarden van de EHS. Ook negatieve indirecte effecten van het plan op de wezenlijke kenmerken en waarden van de EHS worden niet waarschijnlijk geacht. De ligging van het plangebied ten opzichte van de EHS staat de uitvoerbaarheid van het plan daarom niet in de weg.

### Soortbescherming

Volgens verspreidingsgegevens van de NDFF komt een aantal strikt beschermde plant- en diersoorten in de buurt van het plangebied voor. Deze soorten zijn in de huidige situatie echter niet in het gebied te verwachten, omdat mede op basis van het veldbezoek is geconstateerd dat een geschikt leefgebied ontbreekt of omdat het plan geen negatief effect heeft op deze soort. Het plan is derhalve qua soortbescherming haalbaar in het licht van de Wet natuurbescherming.

### Advies

Er dient te worden gewerkt conform de zorgplicht. Iedereen moet voldoende zorg in acht nemen voor alle in het wild levende dieren, planten en hun leefomgeving. Geadviseerd wordt om buiten de broedperiode te werken. De verboden in de Wet natuurbescherming zorgen voor een goede bescherming van nesten van alle in het wild levende vogelsoorten tijdens het broedseizoen.

### *4.4.3 Conclusie*

Het aspect flora en fauna vormt geen belemmering voor de uitvoerbaarheid van het plan.

### **4.5 Akoestiek**

### *4.5.1 Algemeen*

De Wet geluidhinder regelt de mate waarin geluid bepaalde functies mag belasten. Indien geluidgevoelige functies worden toegestaan, stelt de Wet geluidhinder de verplichting een akoestisch onderzoek te verrichten naar de geluidsbelasting ten gevolge van wegen en spoorwegen. Wonen is een geluidgevoelige functie. De geluidbelasting op woningen mag in principe de 48 dB niet overschrijden. Wegen met een 30 km/u zone zijn formeel uitgezonderd van akoestisch onderzoek.

Onderhavig project betreft de realisatie van een geluidgevoelige bestemming in de nabijheid van diverse wegen, waar sprake kan zijn van geluidshinder wegverkeer. Om die reden is onderzoek benodigd.

### *4.5.2 Onderzoek*

### Inleiding

Er is een akoestisch onderzoek verricht inzake onderhavig plan5 . De geluidbelasting van de nieuwe woningen is getoetst aan de normen uit de Wet geluidhinder (Wgh).

### Toetsing geluidbelastingen

Uit het onderzoek blijkt dat voorkeursgrenswaarde van 48 dB vanwege de Cuneraweg/Rondweg West en de Kerkewijk wordt overschreden. De hoogste berekende geluidbelasting bedraagt:

- 53 dB, inclusief aftrek art. 110g Wgh, vanwege de Cuneraweg/Rondweg West;
- 59 dB, inclusief aftrek art. 110g Wgh, vanwege de Kerkewijk;

De maximale ontheffingswaarde wordt overschreden ter plaatse van 2 woningen ten gevolge van de Kerkewijk. Maatregelen zijn noodzakelijk om de geluidbelasting te reduceren.

Vanwege de Veenendaalsestraatweg wordt de voorkeursgrenswaarde niet overschreden.

De Wgh legt verder geen restricties voor de realisatie van het plan ten aanzien van de Veenendaalsestraatweg.

### Cumulatie

De voorkeursgrenswaarde wordt overschreden vanwege de Cuneraweg/Rondweg West en de Kerkewijk. In het kader van de Wgh dienen de cumulatieve geluidbelastingen inzichtelijk te worden gemaakt. Op basis van bijlage I, hoofdstuk 2: "Rekenmethode cumulatieve geluidbelasting" uit het RMG 2012 hoeven wegen en spoorwegen, die niet zorgen voor een overschrijding van de voorkeursgrenswaarde, niet betrokken te worden in de berekening van de cumulatieve geluidbelasting.

<sup>5</sup> Akoestisch onderzoek wegverkeerslawaai Kerkewijk, Rhenen-Veenendaal, Gemeente Rhenen, SAB, 21 oktober 2016, kenmerk 160225.

De hoogste cumulatieve geluidbelasting (Lcum) bedraagt 62 dB, exclusief aftrek ex art.110g Wgh. Deze cumulatieve geluidbelasting wordt berekend op de westgevel van woning 1. Omdat de westgevel van woning 1 als dove gevel dient te worden uitgevoerd, kan de beoordeling van de cumulatieve geluidbelasting ter plaatse van de betreffende gevel buiten beschouwing gelaten worden. De hoogste cumulatieve geluidbelasting (Lcum) waar geen dove gevel wordt geadviseerd bedraagt 59 dB, exclusief aftrek ex art.110g Wgh. Deze cumulatieve geluidbelasting wordt berekend op de zuidgevel van woning 1.

In de Wgh zijn geen normen opgenomen voor de cumulatieve geluidbelasting. In opdracht van de ministeries van VWS en VROM is de Gezondheidseffectscreening (GES) Stad & Milieu ontwikkeld, een kwantitatieve methodiek om lokale gezondheidseffecten van stedelijke ontwikkelingsprojecten zichtbaar te maken. GES is een instrument waarmee beleidsvoornemens in een vroeg stadium kunnen worden gescreend op gezondheidseffecten. Voor de beoordeling van de geluidbelastingen wordt het GES gebruikt om inzicht te krijgen in de akoestische leefkwaliteit. De gecumuleerde geluidbelasting komt overeen met een GES-score 4. Hiermee is sprake van een woon- en leefklimaat dat wordt getypeerd als "matig".

De cumulatieve geluidbelastingen worden acceptabel geacht indien is aangetoond dat geluidreducerende maatregelen onvoldoende doeltreffend zijn of uitvoering daarvan op ernstige bezwaren stuit. Om een effectieve geluidreductie4 te behalen dient over een groot deel van de wegvakken een geluidreducerend asfalt te worden aangebracht.

Het plaatsen van een effectief geluidscherm is niet gewenst vanuit stedenbouwkundig en landschappelijk oogpunt.

Geconcludeerd wordt dat het niet mogelijk of wenselijk is om bronmaatregelen (stiller asfalt) of overdrachtsmaatregelen (afscherming) te treffen om een effectieve geluidreductie te realiseren van de cumulatieve geluidbelastingen.

Op grond van het Bouwbesluit 2012 worden eisen gesteld aan de akoestische binnenwaarde bij woonfuncties ten gevolge van wegverkeerslawaai. De maatregelen die kunnen worden genomen bij de ontvanger (woningen) zijn erop gericht om te voldoen aan de binnenwaarde van 33 dB conform het Bouwbesluit 2012. Bij het bepalen van de vereiste gevelgeluidwering dient rekening te worden gehouden met de gecumuleerde geluidbelastingen op de gevels van het plan. In een aanvullend onderzoek naar de gevelgeluidwering kunnen de benodigde gevelmaatregelen worden gedimensioneerd.

#### Toets gemeentelijk beleid

Gezien de beperkte schaal van dit plan is het niet mogelijk of wenselijk om maatregelen te treffen die de geluidbelastingen terugbrengen tot waarden die lager zijn dan de voorkeursgrenswaarde. Bij de gemeente Rhenen kan een hogere waarde worden aangevraagd voor de woningen. Om een hogere waarde aan te vragen moet de situatie passen in het gemeentelijk geluidbeleid ten aanzien van het aanvragen van hogere waarden.

De gemeente Rhenen heeft op dit moment geen vastgesteld geluidbeleid in het kader van hogere grenswaarden wegverkeerslawaai. Conform opgave van de gemeente Rhenen wordt voor de beoordeling van de geluidbelastingen vanwege wegverkeerslawaai het provinciaal beleid (provincie Utrecht) aangehouden zoals deze gold vóór 2007.

Onderstaand zijn de relevante voorwaarden uit het provinciaal beleid genoemd:

- alle woningen in dit plan hebben één of meerdere geluidluwe gevels5 (eis).
- de buitenruimte is bij woningen aan de geluidluwe zijde van de woning gelegen.
- Indien dit niet mogelijk is dan dient het geluidniveau op de gevel niet meer dan dB hoger te zijn dan bij de geluidluwe gevel;
- minimaal één slaapkamer in de woning is gelegen aan de geluidluwe gevel (inspanningsverplichting).

Uit de berekeningen blijkt dat bij alle woningen ter plaatse van de zuidoost gevel een geluidbelasting wordt berekend van niet meer dan de voorkeursgrenswaarde van 48 dB. Alle woningen hebben daarmee een geluidluwe gevel. Hiermee kan worden voldaan aan de voorwaarden voor het vaststellen van een hogere grenswaarde.

De volgende hogere grenswaarden dienen te worden aangevraagd.

|          | Aan te vragen hogere grenswaarde |           |  |  |
|----------|----------------------------------|-----------|--|--|
| Woning   | Cuneraweq/<br>Rondweg West       | Kerkewijk |  |  |
| Woning 1 | 53 dB                            | 53 dB     |  |  |
| Woning 2 | 52 dB                            | 52 dB     |  |  |
| Woning 3 | 49 dB                            | 53 dB     |  |  |

*Aan te vragen hogere grenswaarden*

### Toetsing Bouwbesluit 2012

Op grond van het Bouwbesluit 2012 worden eisen gesteld aan de akoestische binnenwaarde bij woningen ten gevolge van wegverkeerslawaai. Bij het bepalen van de vereiste gevelgeluidwering wordt rekening gehouden met de berekende geluidbelasting

op de gevels van de woningen. In het kader van een goed woon- en leefklimaat kan daarbij rekening worden gehouden met de gecumuleerde geluidbelasting vanwege alle relevante geluidbronnen. De hoogste berekende gecumuleerde geluidbelastingen bedraagt 62 dB, exclusief aftrek ex artikel 110g Wgh. Uitgaande van de berekende gecumuleerde geluidbelastingen dient te worden voldaan aan een geluidweringseis variërend tot hoogstens 29 dB(A). In een aanvullende onderzoek dienen de benodigde gevelmaatregelen te worden bepaald.

### *4.5.3 Conclusie*

Het aspect akoestiek is voldoende onderzocht. Er dient een hogere grenswaardenprocedure te worden gevolgd; deze kan gelijk oplopen met onderhavig bestemmingsplan. Hiermee is het plan akoestisch gezien uitvoerbaar.

### **4.6 Externe veiligheid**

### *4.6.1 Algemeen*

Bepaalde maatschappelijke en bedrijfsmatige activiteiten brengen risico's op zware ongevallen met mogelijk grote gevolgen voor de omgeving met zich mee. Externe veiligheid richt zich op het beheersen van de risico's bij de productie, opslag, transport en gebruik van gevaarlijke stoffen. De aanwezigheid of het nieuw vestigen van dergelijke activiteiten kunnen beperkingen opleggen aan de omgeving, doordat veiligheidsafstanden tussen risicovolle activiteiten en bijvoorbeeld woningen nodig zijn. Aan de andere kant is het rijksbeleid er op gericht de schaarse ruimte zo efficiënt mogelijk te benutten. Het ruimtelijk beleid en het externe veiligheidsbeleid moeten dus goed op elkaar worden afgestemd.

De wetgeving rond externe veiligheid richt zich op het beschermen van kwetsbare en beperkt kwetsbare objecten (artikel 1 van het Bevi). Kwetsbaar zijn onder meer woningen, onderwijs- en gezondheidsinstellingen, bejaardentehuizen en kinderopvangen dagverblijven. Beperkt kwetsbaar zijn onder meer kleine kantoren, winkels, horeca en parkeerterreinen.

Bij externe veiligheid wordt onderscheid gemaakt in plaatsgebonden risico en groepsrisico. Het plaatsgebonden risico mag in principe nergens groter zijn dan 1 op 1 miljoen (ofwel 10-6 ). Dit is de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een ongeval. Deze kans mag niet groter zijn dan eens in de miljoen jaar. Elke ruimtelijke ontwikkeling wordt getoetst aan het plaatsgebonden risico van 10-6 als grenswaarde. Het groepsrisico geeft de kans aan dat in één keer een groep mensen die zich in de omgeving van een risicosituatie bevindt, dodelijk door een ongeval wordt getroffen.

Groepsrisico legt een relatie tussen de kans op een ramp en het aantal mogelijke slachtoffers. Bij groepsrisico is het dan ook niet een contour die bepalend is, maar het aantal mensen dat zich gedurende een bepaalde periode binnen de effectafstand van een risicovolle activiteit ophoudt. Welke kans nog acceptabel geacht wordt, is afhankelijk van de omvang van de ramp. Een ongeval met 100 doden leidt tot meer ontwrichting, leed en emoties, dan een ongeval met 10 dodelijke slachtoffers. Aan de kans op een ramp met 100 doden wordt dan ook een grens gesteld, die een factor honderd lager ligt dan voor een ramp met 10 doden. In het Bevi (stb. 250, 2004) wordt verder een verantwoordingsplicht (door de overheid) voor het groepsrisico rond inrichtingen wettelijk geregeld (artikel 13). De verantwoording houdt in dat wordt aangegeven of risico's acceptabel zijn en welke maatregelen worden genomen om de risico's te verkleinen. Bij bestuurlijke besluitvorming in het kader van de Wet op de ruimtelijke ordening (zoals het bestemmingsplan) en de Wabo (zoals de omgevingsvergunning), moet, als dit relevant kan zijn, het groepsrisico worden verantwoord. De oriëntatiewaarde van het groepsrisico is een element in deze verantwoording. Naast dit kwantitatieve ijkpunt, dienen meer kwalitatieve elementen bij de verantwoording te worden betrokken. Het eindresultaat van de verantwoording is een oordeel over de aanvaardbaarheid van het groepsrisico. Het gaat daarbij om een politieke afweging van de risico's tegen de maatschappelijke kosten en baten. Dit is een belangrijk verschil met toetsing aan de norm voor het plaatsgebonden risico, die losstaat van de maatschappelijke relevantie. Bij de verantwoording moet nadrukkelijk de vraag aan de orde komen of er veiligere alternatieven zijn, bijvoorbeeld een ander productieproces of een andere wijze van opslag en transport. De mogelijkheden voor 'bestrijding aan de bron' spelen hierbij een belangrijke rol.

#### *Stationaire bronnen*

Het Besluit externe veiligheid inrichtingen (Bevi) legt veiligheidsnormen op aan bedrijven die een risico vormen voor personen buiten de inrichtingsgrens van de betreffende Bevi-inrichting. Bijvoorbeeld rondom chemische fabrieken en lpg-tankstations. Deze bedrijven verrichten soms risicovolle activiteiten dichtbij huizen, ziekenhuizen, scholen of winkels. Het besluit verplicht gemeenten en provincies wettelijk vanaf de inwerkingtreding van het besluit bij het verlenen van milieuvergunningen en het maken van bestemmingsplannen met externe veiligheid rekening te houden. Het besluit is – op enkele onderdelen na – op 27 oktober 2004 in werking getreden.

#### *Mobiele bronnen*

Het algemene beleid betreffende het transport van gevaarlijke stoffen is neergelegd in de Circulaire Risiconormering vervoer gevaarlijke stoffen (Circulaire RNVGS), die een uitwerking vormt van de Nota Risiconormering vervoer gevaarlijke stoffen, het Besluit transport externe veiligheid en de Wet vervoer gevaarlijke stoffen. De circulaire sluit aan bij het Besluit Externe Veiligheid Inrichtingen (Bevi) voor wat betreft de normen voor het plaatsgebonden risico en groepsrisico. Daarnaast is aangegeven, hoe met het transport van gevaarlijke stoffen moet worden omgegaan. Voor het transport van gevaarlijke stoffen via buisleidingen zijn de eisen opgenomen in het Besluit externe veiligheid buisleidingen (Bevb) opgenomen. Het Bevb is op 1 januari 2011 in werking getreden. De belangrijkste eisen aan bestemmingsplannen: ruimtelijke reservering voor plaatsgebonden risico en verantwoording van groepsrisico, ruimtelijke reservering voor belemmeringenstrook met aanlegvergunningenstelsel.

#### *4.6.2 Risicokaart*

Op de navolgende afbeelding is een fragment van de provinciale risicokaart opgenomen. De globale ligging van het plangebied is aangeduid met een zwarte ster.

*Fragment risicokaart met aanduiding plangebied en aanduiding risicobronnen met nummering in rood*

Op bovenstaande afbeelding is te zien dat in de omgeving van het plangebied drie relevante risicobronnen zijn. Deze zijn op voorgaande kaart genummerd en worden hieronder besproken:

- 1. N416 Elst-Veenendaal. Het betreft een route met transport van gevaarlijke stoffen. Het plangebied ligt op ca 125 m.
- 2. Het betreft Buitenplaats Rhenendael. Dit is een inrichting met gevaarlijke stoffen (categorie: overig). Het plangebied ligt op ca 275 m.
- 3. Het betreft camping Bergbad. Dit is een inrichting met gevaarlijke stoffen (categorie: overig). Het plangebied ligt op circa 650 m.

### *4.6.3 Onderzoek*

Er is gezien de inhoud van de risicokaart een inventarisatie uitgevoerd van de externe veiligheidsrisico's ten behoeve van onderhavig plan6 .

### *Transport over water*

De risico's als gevolg van het transport over het water vormen geen aandachtpunt voor de planlocatie.

### *Transport over de weg*

Het plangebied is niet gelegen binnen een PR 10-6-risicocontour of plasbrandaandachtsgebied van een weg waarover structureel transport van gevaarlijke stoffen plaatsvindt. Wel bevindt het plangebied zich binnen een afstand van 200 meter en binnen het invloedsgebied van de N233 (Cuneraweg) en de N416.

*Situering transportassen vervoer gevaarlijke stoffen (bron: Windmill)*

<sup>6</sup> Inventarisatie van de risico's van het transport, het gebruik of de opslag van gevaarlijke stoffen ten behoeve van het plan aan de Kerkewijk te Rhenen/Veenendaal, Windmill, Rapportnummer: P2016.415.01-1, datum 27 september 2016.

Met behulp van de vuistregels uit de HART is aangetoond dat de invloed van het plan op de hoogte van het groepsrisico niet kwantitatief inzichtelijk hoeft te worden gemaakt. Voor de risico's als gevolg van het transport over de N233 (Cuneraweg) en de N416 geldt een beperkte verantwoordingsplicht groepsrisico.

### *Transport over spoor*

De risico's als gevolg van transport over het spoor vormen geen aandachtspunt voor de planlocatie.

#### *Buisleidingen*

Het plangebied valt niet binnen de inventarisatieafstand van een aardgastransportleiding. De risico's als gevolg van het transport door bestaande buisleidingen vormen derhalve geen aandachtspunt voor de planlocatie.

#### *Inrichtingen*

Zoals uit de risicokaart (zie paragraaf 4.6.2) is gebleken zijn er in de omgeving van het plangebied enkele inrichtingen aanwezig zijn waarbij externe veiligheid een rol speelt. De meest nabij gelegen inrichtingen zijn 'Buitenplaats Rhenendael' en 'Camping Bergbad'. Op grotere afstand tot het plangebied zijn enkele Bevi-inrichtingen gelegen. Het plangebied ligt niet binnen een plaatsgebonden PR 10-6-risicocontour of een invloedsgebied van deze omliggende inrichtingen. De risico's als gevolg van in de omgeving aanwezige inrichtingen vormen derhalve geen aandachtspunt voor de planlocatie.

### *4.6.4 Verantwoordingsplicht groepsrisico*

#### Inleiding

Voor wat betreft het transport over de weg is een beperkte verantwoording van het groepsrisico benodigd. Deze is uitgewerkt in het onderzoek van Windmill (zie paragraaf 4.6.3) en hieronder opgenomen.

### Algemeen

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag. Door de verantwoordingsplicht worden gemeenten verplicht het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat de verplichting om de Veiligheidsregio / regionale brandweer in de gelegenheid te stellen advies uit te brengen.

In onderhavige situatie kan volstaan worden met een 'beperkte verantwoording'. In een beperkte verantwoording worden de volgende aspecten beschouwd:

- mogelijkheden tot voorbereiding van bestrijding en beperking van de omvang van een ramp of zwaar ongeval;
- zelfredzaamheid ten aanzien van nog niet gerealiseerde (beperkt) kwetsbare objecten.

### Plangebied

Het plangebied is gelegen aan de Kerkewijk in de gemeenten Rhenen en Veenendaal. Het gedeelte van het plangebied dat binnen de Veenendaal valt, is bestemd als 'groen'. Op dit deel van het plangebied vinden geen ontwikkelingen plaats. Het deel van het plangebied binnen de gemeente Rhenen is reeds bestemd als 'wonen'. In het bestemmingsplan is echter opgenomen dat per bestemmingsvlak niet meer dan één woning is toegestaan. Binnen dit deel van het plangebied zijn nu 3 woningen geprojecteerd, waardoor een ruimtelijke procedure moet worden doorlopen. Aangezien het plangebied reeds is bestemd als 'wonen' is hierover reeds in een eerder stadium afgewogen dat de bestemming 'wonen' hier verantwoord is. In onderhavige procedure wordt het aantal toegestane woningen verhoogd van één naar drie, waardoor het aantal aanwezige personen binnen het plangebied in geringe mate toeneemt. Onderstaand zijn de aspecten van een beperkte verantwoording toch nader uitgewerkt.

### Maatgevend scenario

Als gevolg van het vervoer van gevaarlijke stoffen ligt de projectlocatie binnen het invloedsgebied van de volgende stof:

- N233 (Cuneraweg): brandbare gassen (GF3 BLEVE)
- N416: brandbare gassen (GF3 BLEVE)

Het invloedsgebied van de overige gevaarlijke stoffen die over deze wegen worden getransporteerd (LF1 en LF2) reiken niet tot aan het plangebied.

Het scenario BLEVE is derhalve het maatgevende scenario. Aan de hand van dit scenario dient een uitspraak te worden gedaan over de bestrijdbaarheid van een incident door de hulpverleningsdiensten en over de zelfredzaamheid van de mensen in het invloedsgebied.

### Bestrijdbaarheid

### *Rampenbestrijding*

Een BLEVE is een afkorting voor "Boiling Liquid Expanding Vapour Explosion" (kokende vloeistof-gasexpansie-explosie). Bij een BLEVE moet onderscheid worden gemaakt tussen een:

- koude BLEVE: de drukhouder bezwijkt door een incident en er ontstaat een explosie;
- warme BLEVE: de drukhouder bezwijkt na externe opwarming en er ontstaat een explosie.

De directe effecten van een koude BLEVE zijn niet te bestrijden, omdat bij een calamiteit met enkel brandbare gassen de tank meteen expandeert. De effecten van een warme BLEVE (secundaire branden) kunnen wel bestreden worden door middel van het koelen van de tank waardoor de druk wordt weggenomen waardoor een warme BLEVE zou kunnen ontstaan. De brandweer heeft hiervoor over een langere periode voldoende bluswater nodig.

### *Beheersbaarheid*

De beheersbaarheid is afhankelijk van de inzetbaarheid van hulpverleningsdiensten. De brandweer moet in staat zijn om haar taken goed uit te kunnen voeren om daarmee verdere escalatie van een incident te voorkomen. Hierbij kan gedacht worden aan het voldoende/ adequaat aanwezig zijn van aanvalswegen en bluswatervoorzieningen, maar ook de brandweerzorgnorm wordt hier onder geschaard. Hierbij hanteert de regionale brandweer richtlijnen zoals beschreven in de NVBR publicatie "Handleiding bluswatervoorziening en bereikbaarheid".

### *Bereikbaarheid*

Uit bovengenoemde handreiking volgt het advies dat het plangebied goed bereikbaar moet zijn voor de hulpverleningsdiensten via twee van elkaar onafhankelijke aanvalswegen, waardoor in geval van calamiteiten het plangebied bereikbaar is.

### Bluswatervoorziening

Voor de bestrijding van een brand dienen voldoende bluswatervoorzieningen beschikbaar te zijn.

### Zorgnorm

De brandweerzorgnorm is een aanbevolen opkomsttijd die afhankelijk is van het soort object en de risico's voor de aanwezige personen. De opkomsttijd bestaat uit een optelsom van de uitruktijd en de aanrijdtijd. De uitruktijd betreft de tijd die men heeft vanaf het alarmeren totdat men gereed is om te vertrekken naar het plaats van het incident. De uitruktijd voor een beroepskorps ligt lager dan die van een vrijwillig korps, omdat de beroepsmedewerkers zich in de directe nabijheid van de kazerne bevinden.

### Zelfredzaamheid

De 'Handreiking verantwoordingsplicht groepsrisico' beschrijft zelfredzaamheid als: "de mogelijkheid om zichzelf te kunnen onttrekken aan dreigend gevaar zonder daadwerkelijke hulp van de hulpverleningsdiensten". De mate van succes van zelfredzaamheid hangt hierbij af van twee aspecten:

- Wat zijn de mogelijkheden om slachtoffers te voorkomen, gezien het maatgevende scenario;
- Is het gebied voldoende ingericht om de zelfredzaamheid te kunnen faciliteren?

Daarnaast is het belangrijk om te onderzoeken of het plangebied objecten toelaat voor verminderd zelfredzame personen. In dit hoofdstuk wordt de zelfredzaamheid beoordeeld aan de hand van het maatgevend scenario, waarbij wordt ingegaan op de bovengenoemde aspecten.

### *Verminderd zelfredzame personen*

Het plangebied laat geen objecten toe die specifiek bestemd zijn voor verminderd zelfredzame personen. Dit betekent dat de aanwezigen in het plangebied in staat zijn zichzelf in veiligheid te brengen/vluchten zonder hulp van anderen.

### *Mogelijkheden om slachtoffers te voorkomen*

Het plangebied ligt volledig binnen het invloedsgebied van de GF3 stoffen. De geplande woningen zijn geprojecteerd op een afstand variërend van circa 110 tot 160 meter afstand van de as van de splitsing N233 (Cuneraweg) en de N416. Binnen een afstand van 150 meter zijn personen (ook in gebouwen) onvoldoende beschermd tegen de gevolgen van een ('koude') BLEVE. Buiten de 150 meter is, in het geval van een BLEVE, schuilen in een de woning in beginsel de beste manier om de calamiteit te overleven. Op een afstand van tenminste 325 meter zijn de effecten van een BLE-VE verminderd tot 1% letaal. In het geval van schuilen is het zaak een veilige plek binnen een gebouw op te zoeken buiten het bereik van rondvliegend glas. Na afloop

van de BLEVE dient het gebied ontvlucht te worden om effecten door de secundaire branden te vermijden.

De functie-indeling, de infrastructuur en nieuw te realiseren bebouwing kan op verschillende manieren op de zelfredzaamheid inspelen. Indien mogelijk kan bij het ontwerp van de woningen rekening gehouden worden met:

- Het zodanig inrichten van de woningen dat de vluchtwegen van de risicobronnen aflopen;
- het toepassen van zo min mogelijk glas aan de risicozijde;
- het dusdanig ontwerpen zodat niet-verblijf ruimten als berging, keuken, wc en trappenhuis aan de gevaarszijde zijn geplaatst.

### *Inrichting gebied*

Bij de inrichting van het plangebied is het van belang dat de locatie goed te ontvluchten is om personen na afloop van een BLEVE weg te kunnen leiden van de calamiteit. Vluchtroutes dienen zoveel mogelijk personen direct van de calamiteit weg te leiden. Daarnaast dient aandacht te zijn voor risicocommunicatie (zie onderstaand).

### Risicocommunicatie

In zijn algemeenheid kan worden gesteld dat de zelfredzaamheid kan worden verbeterd door maatregelen zoals een waarschuwings- en alarmeringsinstallatie en risicocommunicatie (hoe te handelen bij een incident, gebaseerd op eerder genoemd scenario). In geval van een calamiteit is het van levensbelang dat de bevolking tijdig gewaarschuwd wordt. Ook zal de invulling van de risicocommunicatie door de gemeente moeten worden uitgevoerd in het kader van de gemeentelijke informatieplicht over de voorbereiding op en alarmering bij rampen.

Bovengenoemde punten ten aanzien van bestrijdbaarheid en zelfredzaamheid dienen voor advies te worden voorgelegd aan de regionale brandweer dan wel de veiligheidsregio. De aanvullende adviezen van de brandweer dient de gemeente mee te wegen in haar besluitvorming.

### *4.6.5 Conclusie*

Het aspect externe veiligheid vormt geen belemmering voor de uitvoerbaarheid van het plan. De vereiste beperkte verantwoording van het groepsrisico inzake het transport op de weg heeft plaatsgevonden.

### **4.7 Bedrijven en milieuzonering**

### *4.7.1 Algemeen*

Indien door middel van een project nieuwe, gevoelige functies mogelijk worden gemaakt, moet worden aangetoond dat een goed leefmilieu mogelijk kan worden gemaakt. Hierbij moet rekening worden gehouden met omliggende functies met een milieuzone. Omliggende bedrijven mogen niet in hun ontwikkelingsmogelijkheden worden aangetast door de realisatie van een nieuwe gevoelige functie. Wat betreft de aanbevolen afstanden tussen bedrijvigheid en gevoelige functies, zoals wonen, is de VNG-brochure 'Bedrijven en milieuzonering'7 geraadpleegd. Hierin worden richtaf-

<sup>7</sup> Bedrijven en milieuzonering, Vereniging van Nederlandse Gemeenten, 2009.

standen voor zowel het omgevingstype 'gemengd gebied' als 'rustige woonwijk' en 'rustig buitengebied' aanbevolen. Gemengde gebieden betreffen gebieden die langs hoofdinfrastructuur liggen en/of gebieden met matige tot sterke functiemenging. In een rustige woonwijk en buitengebied komen vrijwel geen andere functies voor. De richtafstanden gelden voor een gemiddeld nieuw bedrijf en gaan uit van het gebiedstype 'rustig woongebied'. Voor gemengde gebieden kunnen de richtafstanden worden verminderd. De afstand wordt gemeten vanaf het op de verbeelding aangeduide deel voor de bedrijfsmatige activiteit tot aan de gevel van nieuwe of bestaande woningen gelegen buiten betreffend perceel.

### *4.7.2 Onderzoek*

In de directe nabijheid van het betreffende perceel zijn woningen en verschillende bedrijven en overige functies gelegen. In de navolgende tabel is een overzicht opgenomen van de betreffende functie en welke hinderafstand op basis van de VNG geldt.

| Adres              | Functie                             | Categorie                                                                                                     | Richtafstand<br>o.b.v. VNG | Feitelijke<br>afstand |
|--------------------|-------------------------------------|---------------------------------------------------------------------------------------------------------------|----------------------------|-----------------------|
| Kerkewijk Zuid 115 | Restaurant                          | Restaurants, cafetaria's, snackbars, ijssa<br>lons met eigen ijsbereiding, viskramen e.d.<br>SBI2008-code 561 | 10 meter                   | 15 meter              |
| Cuneraweg 400      | Kantoor                             | Persoonlijke dienstverlening n.e.g.<br>SBI2008-code 9609                                                      | 10 meter                   | 40 meter              |
| Cuneraweg 400      | Schildersbedrijf                    | Persoonlijke dienstverlening n.e.g.<br>SBI2008-code 9609                                                      | 10 meter                   | 17,5 meter            |
| Cuneraweg 404/406  | Aannemersbedrijf<br>Van Ravenswaaij | Aannemersbedrijven met werkplaats:<br>b.o.< 1000 m² SBI2008-code 42,42,43/3                                   | 30 meter                   | 30 meter              |

Uit het overzicht blijkt dat het plangebied in alle gevallen buiten de indicatieve hindercontour is gelegen. Op basis hiervan wordt verwacht dat geen sprake is van hinder van deze functies op de nieuwe woningen.

### *4.7.3 Conclusie*

Het aspect bedrijven en milieuzonering vormt geen beperking voor de uitvoerbaarheid van onderhavig bestemmingsplan.

### **4.8 Luchtkwaliteit**

### *4.8.1 Algemeen*

De Wet luchtkwaliteit (verankerd in de Wet Milieubeheer hoofdstuk 5, titel 5.2) is een implementatie van diverse Europese richtlijnen omtrent luchtkwaliteit, waarin onder andere grenswaarden voor vervuilende stoffen in de buitenlucht zijn vastgesteld ter bescherming van mens en milieu. In Nederland zijn stikstofdioxide (NO2) en zwevende deeltjes als PM10 (fijn stof) de maatgevende stoffen waarvan de concentratieniveaus het dichtst bij de grenswaarden liggen. Overschrijdingen van de grenswaarden komen, uitzonderlijke situaties daargelaten, bij andere stoffen niet voor.

Hoewel de luchtkwaliteit de afgelopen jaren flink is verbeterd, kan Nederland niet voldoen aan de luchtkwaliteitseisen die sinds 2010 van kracht zijn. De EU heeft Nederland derogatie (uitstel) verleend op grond van het Nationaal Samenwerkingsprogramma Luchtkwaliteit (NSL). Dit betreft een gemeenschappelijke aanpak van het Rijk en diversie regio's om samen te werken aan een schonere lucht waarbij ruimte wordt geboden aan noodzakelijke ruimtelijke ontwikkelingen. Projecten die in betekenende mate bijdragen aan luchtverontreiniging worden opgenomen in het NSL in de provincies c.q. regio's waar overschrijdingen plaatsvinden. Het maatregelenpakket in het NSL is hiermee in evenwicht en zodanig dat op termijn de luchtkwaliteit in heel Nederland onder de grenswaarden ligt. Projecten die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden, aangezien deze niet leiden tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof: Voor NO2 en PM10 betekent dit dat aannemelijk moeten worden gemaakt dat het project tot maximaal 1,2 ųg/m³ verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Uit het oogpunt van een goede ruimtelijke ordening wordt afgewogen of het aanvaardbaar is het project op deze plaats te realiseren. Hierbij kan de blootstelling aan luchtverontreiniging een rol spelen, ook als het project 'niet in betekenende mate' bijdraagt aan de luchtverontreiniging. Er is sprake van een significante blootstellingsduur als de verblijfsduur die gemiddeld bij de functie te verwachten is, significant is ten opzichte van een etmaal. Volgens de toelichting op de "Handreiking Reken aan Luchtkwaliteit, Actualisatie 2011" is dit onder andere het geval is bij een woning, school of sportterrein.

Gevoelige bestemmingen zoals scholen, kinderdagverblijven, bejaarden- en zorgtehuizen genieten op grond van het "Besluit gevoelige bestemmingen" extra bescherming. Substantiële uitbreiding of nieuwvestiging binnen 50 meter van een provinciale weg of 300 meter van een Rijksweg is alleen toegestaan als de concentraties luchtvervuilende stoffen zich onder de grenswaarden bevinden.

### *4.8.2 Onderzoek*

Onderhavig plan betreft de bouw van uitsluitend woningen. Er is een ministeriële regeling NIBM vastgesteld die de (N)IBM-grens voor deze functie kwantificeert. Hieruit blijkt dat woningbouwplannen tot 1.500 woningen niet in betekenende mate bijdragen aan de luchtkwaliteit en er dus geen sprake is van bijzonderheden. Aangezien onderhavig plan ruim onder deze grens blijft, kan worden gesteld dat sprake is van een project dat niet in betekenende mate bijdraagt aan (een verslechtering van) de luchtkwaliteit. Er worden om deze reden vanuit de Wet Luchtkwaliteit geen specifieke eisen gesteld aan het bestemmingsplan.

Wel dient inzicht te worden gegeven in de luchtkwaliteit vanwege het beginsel van een goede ruimtelijke ordening. De Omgevingsdienst heeft de concentraties stikstofdioxide en fijn stof berekenend met het rekenmodel GeoMilieu, versie 2.11. In dit rekenmodel is het rekenhart STACKS+ geïntegreerd, welke voldoet aan de Regeling beoordeling. De hieruit voortgekomen concentraties zijn grafisch weergegeven in de navolgende afbeeldingen.

*Concentraties stikstofdioxide (NO2) in 2014 in en nabij het plangebied (bron: atlasleefomgeving.nl)*

*Concentraties fijnstof (Pm10) in 2014 in en nabij het plangebied (bron: atlasleefomgeving.nl)*

Hieruit is af te leiden dat de concentratie stikstofdioxide en fijn stof zich beneden de wettelijk toegestane jaargemiddelde grenswaarde van 40 microgram per m³ bevinden. De uurgemiddelde grenswaarde voor stikstofdioxide wordt vanaf concentraties boven de 60 microgram per m³ overschreden. De concentraties in het plangebied bedragen maximaal 28 – 30 microgram per m³, wat betekent dat ook aan de uurgemiddelde grenswaarde wordt voldaan. Naast een jaargemiddelde grenswaarde voor fijn stof is er ook een daggemiddelde grenswaarde van 50 microgram per m3 van kracht, die per jaar 35 keer mag worden overschreden. Uit statistische vergelijkingen van TNO en het RIVM blijkt dat deze grenswaarde bij een concentratie van 31,3 microgram per m³ vaker dan 35 keer wordt overschreden. Aangezien de concentraties fijn stof in het plangebied 24 – 25 microgram per m³ bedragen, wordt ook aan deze daggemiddelde grenswaarde voldaan.

Vanaf 1 januari 2015 dient het bevoegd gezag de luchtkwaliteit ook te toetsen aan de grenswaarde voor zeer fijn stof (PM2,5). Op basis van onderzoek door het Planbureau voor de Leefomgeving kan worden gesteld dat als aan de grenswaarden voor fijn stof (PM10) wordt voldaan, ook aan de grenswaarde voor zeer fijn stof (PM2,5) wordt voldaan. Dit blijkt ook uit de onderstaande kaartuitsnede.

*Concentraties fijnstof (Pm10) in 2014 in en nabij het plangebied (bron: atlasleefomgeving.nl)*

### *4.8.3 Conclusie*

Op basis van het voorgaande wordt geconcludeerd dat zowel vanuit de Wet milieubeheer als vanuit een goede ruimtelijke ordening de luchtkwaliteit geen belemmering vormt voor het onderhavige initiatief.

### **4.9 Waterparagraaf**

### *4.9.1 Algemeen*

Sinds 1 november 2003 is voor alle ruimtelijke plannen de watertoets verplicht. Het doel van de watertoets is waterbelangen evenwichtig mee te nemen in het planvormingsproces van Rijk, Provincies en gemeenten. Hiermee wordt een veilig, gezond en duurzaam watersysteem nagestreefd. De toets omvat het gehele proces van vroegtijdig informeren, adviseren, afwegen en uiteindelijk beoordelen van de in ruimtelijke plannen voorkomende waterhuishoudkundige aspecten. Via de digitale watertoets is beoordeeld of en welke waterbelangen voor het plan relevant zijn.

### *4.9.2 Beoordelingskader*

### Kaderrichtlijn Water (KRW)

Sinds 2000 is de Kaderrichtlijn Water van kracht. Deze Europese richtlijn streeft naar duurzame en robuuste watersystemen en is gericht op zowel oppervlaktewater als grondwater. De KRW gaat uit van het 'standstill-beginsel': de ecologische en chemische toestand van het grond- en oppervlaktewater mag vanaf 2000 niet verslechteren. Andere belangrijke uitgangspunten uit de KRW zijn een brongerichte aanpak en "de vervuiler betaalt". De KRW beoogt vanuit een stroomgebiedbenadering te komen tot:

- het behoeden van aquatische en terrestrische systemen voor verdere achteruitgang;
- een verhoogde bescherming en verbetering bereiken van het aquatisch milieu;
- bevorderen van een duurzaam gebruik van water;
- geleidelijke vermindering van de vervuiling van het grondwater en preventieve maatregelen;
- afzwakking gevolgen van overstroming en droogte;
- harmonisatie van Europese waterwetgeving.

In de periode tot 2009 zijn de ecologische doelen en chemische normen voor waterlichamen opgesteld en vastgesteld op stroomgebiedniveau. De gemeente Vaals is gelegen in het stroomgebied van de Maas. Deze doelen moeten in 2015 gerealiseerd zijn. Doelen mogen onder bepaalde voorwaarden ook later gehaald worden of worden verlaagd Voor beschermde gebieden (o.a. Zwemwateren, Vogel- en habitatrichtlijngebieden) kan echter niet van de deadline van 2015 afgeweken worden. Hoewel de uiteindelijke chemische normen en ecologische doelstellingen nu nog niet bekend zijn, is de verwachting dat aanscherping van huidige maatregelen genomen door gemeente en andere partijen nodig zal zijn ("tandje erbij").

Uit de kaderrichtlijn water vloeien de verplichtingen voor het emissiebeheer voort. Deze zijn beschreven in het Emissiebeheersplan fase 1, 'Koersen op schoon water'. Het Emissiebeheersplan bevat een gebiedsgerichte strategie die aangeeft op welke wijze en in hoeverre effectief en efficiënt de waterkwaliteitsdoelstellingen voor de beken in het beheergebied van het waterschap zullen worden nagestreefd..

#### Waterbeleid in de 21e eeuw (2000)

De hoge waterstanden in de rivieren in 1995 en 1996 en de klimaatscenario's waarin naast de zeespiegelstijging ook meer en heviger buien worden voorspeld hebben geleid tot vernieuwde aandacht voor water. Nederland is met zijn lage ligging en hoge verstedelijkingsgraad kwetsbaar voor wateroverlast en de veiligheid is in de toekomst in het geding. Maar ook door de drogere zomers is er het risico van watertekorten en verdroging. De commissie 'Waterbeheer 21e eeuw' heeft in opdracht van de regering duidelijk gemaakt dat we anders moeten omgaan met water en ruimte. Ruimte die nu beschikbaar is voor de bescherming tegen overstromingen en wateroverlast moet ten minste behouden blijven. De aanwezige ruimte mag niet sluipenderwijs verloren gaan bij de uitvoering van nieuwe projecten voor infrastructuur, woningbouw, landbouw of bedrijventerreinen.

De waterbeheerders hebben samen gekozen voor een strategie, die uitgaat van het principe dat een overvloed aan water wordt opgevangen waar deze ontstaat. Dat betekent dat het water niet meer zo snel mogelijk afgevoerd wordt, maar dat het water zolang mogelijk wordt vastgehouden onder andere in de bodem. Is vasthouden niet meer mogelijk, dan bergen de waterbeheerders het in gebieden die daarvoor zijn uitgekozen. Door het water zo lang mogelijk vast te houden wordt tevens verdroging voorkomen. Pas als het niet anders kan, wordt het water afgevoerd.

#### Nationaal Waterplan

In december 2009 heeft het kabinet het Nationaal Waterplan vastgesteld. Dit plan geeft op hoofdlijnen aan welk beleid het Rijk in de periode 2009 - 2015 voert om te komen tot een duurzaam waterbeheer. Het Nationaal Waterplan richt zich op bescherming tegen overstromingen, beschikbaarheid van voldoende en schoon water, en diverse vormen van gebruik van water. Ook worden de maatregelen genoemd die hiertoe worden genomen.

Het Nationaal Waterplan (NWP) is de opvolger van de Vierde Nota Waterhuishouding uit 1998 en vervangt alle voorgaande nota's waterhuishouding. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie.

Voor de grote rivieren wordt in het Nationaal Waterplan gestreefd naar het handhaven van de huidige afvoerverdeling, het behouden, beschermen en beheren van de bestaande buitendijkse ruimte en wordt gestreefd naar meer ruimte voor de rivier. Daarnaast dient te worden geanticipeerd op hogere rivierafvoeren en een hogere zeespiegel op termijn.

### Waterplan provincie Utrecht

De provincie heeft taken op het gebied van waterveiligheid, waterbeheer en gebruik en beleving van het water. In het provinciaal beleid gaat de provincie uit van de kernwaarden duurzaamheid, kwaliteit en samenwerking. In het Waterplan is het beleid vastgelegd. Bij het Waterplan hoort het Deelplan Kaderrichtlijn Water met daarin de provinciale kaders voor de kwaliteit van oppervlaktewater en de maatregelen die de provincie zelf neemt ten aanzien van het grondwater. Op 23 november 2009 hebben Provinciale Staten het Provinciaal Waterplan 2010-2015 en Deelplan Kaderrichtlijn Water vastgesteld.

### Keur Waterschap Vallei en Veluwe

De taak van het waterschap is om te zorgen voor een veilig en gezond watersysteem. In artikel 2.1 van de Waterwet staan de doelstellingen die het waterschap bij de uitvoering van zijn taak in acht moet nemen (de hoofddoelstellingen):

- a. Voorkomen van overstroming, wateroverlast en waterschaarste;
- b. Beschermen en verbeteren van de waterkwaliteit en ecologische kwaliteit van watersystemen;
- c. Vervulling van maatschappelijke functies door watersystemen.

In het Waterbeheerplan is aangegeven welke doelen Waterschap Vallei en Veluwe binnen zijn beheersgebied nastreeft Om deze doelen te kunnen realiseren beschikt het waterschap over een eigen verordening, die van oudsher de Keur heet. De Keur kent 'verboden' en 'geboden' voor de manier van inrichten, gebruik en onderhoud van waterkeringen, oppervlaktewaterlichamen, bergingsgebieden, ondersteunende kunstwerken en grondwater. De Keur is een belangrijk instrument voor het waterschap om activiteiten in en rond het watersysteem in goede banen te leiden en te zorgen dat ze geen gevaar op kunnen leveren voor het watersysteem. Dit maakt het mogelijk om het watersysteem en de keringen voor méér te gebruiken dan alleen voor bescherming tegen wateroverlast en het creëren van een ecologisch gezond watersysteem.

Voor het plangebied is beleidsregel 4.5.12 'Beleidsregel Water brengen in een oppervlaktewaterlichaam vanaf nieuw verhard oppervlak' van toepassing. Het doel van deze beleidsregel is de versnelde afvoer van neerslag afkomstig van verhard oppervlak in het beheersgebied te beperken tot de maatgevende afvoer van het landelijk gebied. Een uitbreiding van het verhard oppervlak moet dus in principe, vanuit waterhuishoudkundig oogpunt, waterbalans neutraal plaatsvinden. In paragraaf 4.9.4 wordt hier verder op ingegaan.

### Waterplan Rhenen

Het Waterplan "een berg mooi water" is door de gemeenteraad vastgesteld op 26 april 2005 en heeft ten doel effectief en efficiënt om te gaan met water in de gemeente. De watervisie beschrijft de beoogde ontwikkeling van het water tot 2025. Het waterplan gaat in op de waterkwantiteit, de waterkwaliteit en de waterketen. Bij de streefbeelden voor het bebouwd gebied ligt de nadruk op het saneren van riooloverstorten en het afkoppelen van verhard oppervlak.

Voor onderhavig plan zijn de volgende relevante streefbeelden voor 2025 te noemen:

- Grondwateroverlast komt niet voor.
- Alle in- en uitbreidingen (vanaf 2005) zijn waterneutraal.
- Bij nieuwbouw (vanaf 2005) worden geen uitlogende materialen toegepast, zoals zink, koper en lood.
- Vanaf 2005 wordt in in- en uitbreidingen het regenwater van schone oppervlakken niet op de riolering geloosd.
- In Elst, Rhenen en Achterberg is circa 30 % van het verharde oppervlak van de riolering afgekoppeld (ten opzichte van 1998, onder voorbehoud van voldoende financiële middelen).

In het waterplan is eveneens vermeld op welke plannen de watertoets van toepassing is op basis van de richtlijnen in de "Handreiking Watertoets 2". Het benodigd overleg is afhankelijk van het soort plan en de mogelijke gevolgen voor het watersysteem. In de volgende paragrafen wordt hier op in gegaan.

### Verbreed Gemeentelijk Rioleringsplan van Gemeente Rhenen 2015 - 2019

In het verbreed gemeentelijk rioleringsplan, ofwel vGRP+, staat het beleid van Gemeente Rhenen voor stedelijk afvalwater, regenwater en grondwater voor de periode 2015-2019. Met het uitvoeren van de watertaken voor afval- regen- en grondwater streeft Gemeente Rhenen naar:

- bescherming van de volksgezondheid,
- een goede leef- en werkomgeving;
- bescherming van het milieu;
- en minimale kosten.

Een belangrijk onderdeel van de Rhenense strategie is het afkoppelen, waardoor schoon regenwater niet in de vuilwaterriolen terecht komt. Dit is voordelig voor het milieu, voor het voorkomen van wateroverlast en voor de rioolwaterzuivering van het waterschap. Het afkoppelbeleid wordt voortgezet, zoveel mogelijk in combinatie met andere maatregelen, projecten of ontwikkelingen. Het blijkt niet haalbaar om al in 2025 30% van het oppervlak te

hebben afgekoppeld (doelstelling uit het waterplan Rhenen). Deze doelstelling wordt circa 10 jaar later bereikt, maar daardoor kan het afkoppelen meer gecombineerd worden met andere werken en dus doelmatiger worden gerealiseerd.

Voor het plangebied zijn de volgende items uit het vGRP+ van belang:

- Afvalwater aanbieden aan gemeente en aansluiten gemeentelijk riool.
- Hemelwater mag niet worden aangeboden voor het gemeentelijk riool. Al het hemelwater moet op eigen terrein worden verwerkt.
- Bij planontwikkeling wordt rekening gehouden met de principes van de klimaatactieve stad. Dit betekent dat er waterrobuust wordt gebouwd, ook in de openbare ruimte.

### *4.9.3 Beoordeling*

In het plangebied liggen geen belangrijke oppervlaktewateren (zogenaamde primaire of A- watergangen), waterkeringen of gebieden die zijn aangewezen voor regionale waterberging. Dit betekent dat dit plan geen essentiële waterbelangen raakt. Op basis daarvan wordt door het waterschap voor het onderhavige plan een positief wateradvies gegeven.

### *4.9.4 Algemene aandachtspunten*

### Vasthouden - bergen - afvoeren

Een belangrijk principe is dat het hemelwater binnen het plangebied wordt vastgehouden en/of geborgen en dus niet direct afgevoerd wordt naar het oppervlaktewater. Hiermee wordt bereikt dat de waterzuiveringsinstallatie beter functioneert, verdroging wordt tegen gegaan en piekafvoeren in het oppervlaktewater (met eventueel wateroverlast in benedenstrooms gelegen gebieden) wordt voorkomen. Bij lozing op oppervlaktewater zal hiervan een melding gedaan moeten worden bij het waterschap.

### Grondwaterneutraal bouwen

Om grondwateroverlast te voorkomen adviseert het waterschap om boven de gemiddelde hoogste grondwaterstand (GHG) te ontwerpen. Dit betekent dat aspecten zoals ontwateringsdiepte en infiltratie van hemelwater, beschouwd worden ten opzichte van de GHG. Het structureel onttrekken / draineren van grondwater is geen duurzame oplossing en moet worden voorkomen. Het waterschap adviseert de initiatiefnemer dan ook om voorafgaand aan de ontwikkeling een goed beeld te krijgen van de heersende grondwaterstanden en GHG.

### Schoon houden - scheiden - schoon maken

Om verontreiniging van bodem, grond- en/of oppervlaktewater te voorkomen is het van belang dat het afstromende hemelwater niet verontreinigd raakt. Dit kan door nadere eisen of randvoorwaarden te stellen aan bijvoorbeeld de toegepaste (bouw)materialen.

### *4.9.5 Waterhuishouding in het plangebied*

Op hoofdlijnen wordt in het plangebied op de volgende wijze omgegaan met de waterhuishouding:

- Het vuile water wordt afgevoerd naar de riolering in de Kerkewijk (gemeente Veenendaal).
- Het vrijkomende hemelwater van de woningen wordt geïnfiltreerd op de eigen kavel, bijvoorbeeld door middel van kratten.

### *4.9.6 Conclusie*

Het aspect water vormt geen belemmering voor de voorgenomen ontwikkeling.

### **4.10 Verkeer en parkeren**

### *4.10.1 Verkeer*

Bij onderhavig zal geen nieuwe infrastructuur worden gerealiseerd. Er zal worden aangesloten op de bestaande omringende wegen. Eén woning zal aansluiten op de Kerkewijk, de andere twee op de Cuneraweg.

### *4.10.2 Parkeren*

Er zal op eigen terrein worden voorzien in voldoende parkeerplaatsen (2 parkeerplaatsen per woning). Hiermee zal geen parkeerdruk worden afgewenteld op de omgeving. Het parkeren is in het bestemmingsplan vastgelegd middels een voorwaardelijke verplichting.

### *4.10.3 Conclusie*

Het aspect verkeer en parkeren vormt geen belemmering voor de uitvoerbaarheid van het plan.

### **4.11 Kabels en leidingen**

Er bevinden zich geen belangrijke kavels en leidingen die een planologische bescherming genieten binnen het plangebied. Voorafgaand aan de bouwwerkzaamheden zal een KLIC-melding worden uitgevoerd om de ligging van alle kabels en leidingen in beeld te brengen.

## **5 Juridische planopzet**

### **5.1 Algemeen**

### *5.1.1 Wat is een bestemmingsplan?*

Het gemeentelijke bestemmingsplan is een middel waarmee functies aan gronden worden toegekend. Het gaat dus om het toekennen van gebruiksmogelijkheden. Vanuit de Wet ruimtelijke ordening volgt een belangrijk principe: het gaat om toelatingsplanologie. Het wordt de grondgebruiker (eigenaar, huurder etc.) toegestaan om de functie die het bestemmingsplan geeft uit te oefenen. Dit houdt in dat:

- 1. de grondgebruiker niet kan worden verplicht om een in het bestemmingsplan aangewezen bestemming ook daadwerkelijk te realiseren, en
- 2. de grondgebruiker geen andere functie mag uitoefenen in strijd met de gegeven bestemming (de overgangsbepalingen zijn hierbij mede van belang).

Een afgeleide van de gebruiksregels in het bestemmingsplan zijn regels voor bebouwing (omgevingsvergunning voor het bouwen) en regels voor het verrichten van 'werken, geen bouwwerken zijnde, en werkzaamheden' (omgevingsvergunning ten behoeve van het uitvoeren van werken, geen bouwwerken zijnde, en werkzaamheden).

Een bestemmingsplan regelt derhalve:

- 1. het toegestane gebruik van gronden (en de bouwwerken en gebouwen); en een bestemmingsplan kan daarbij regels geven voor:
- 2. het bebouwen van de gronden;
- 3. het verrichten van werken, geen bouwwerken zijnde, en werkzaamheden.

Het bestemmingsplan is een belangrijk instrument voor het voeren van ruimtelijk beleid, maar het is zeker niet het enige instrument. Andere ruimtelijke wetten en regels zoals de Woningwet, de Monumentenwet 1988, de Algemeen Plaatselijk Verordening, de Wet milieubeheer en de bouwverordening zijn ook erg belangrijk voor het uitoefenen van ruimtelijke beleid.

### *5.1.2 Over bestemmen en aanduiden*

Op de verbeelding is aangegeven welke bestemming gronden hebben. Dit gebeurt via een bestemmingsvlak. Voor het op de verbeelding aangegeven bestemmingsvlak gelden de gebruiksmogelijkheden zoals die in de regels zijn opgenomen. Die toegekende gebruiksmogelijkheden kunnen met behulp van een aanduiding nader worden ingevuld. Een aanduiding is een teken op de verbeelding. Dat teken kan bestaan uit een lijn, een figuur, of een lettercode etc. Via een aanduiding is in de regels 'iets' geregeld. Dat 'iets' kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook een eigen regel hebben.

### *5.1.3 Hoofdstukopbouw van de regels*

De regels zijn verdeeld over drie hoofdstukken:

- 1. Inleidende regels. In dit hoofdstuk worden begrippen verklaard die in de regels worden gebruikt (artikel 1). Dit gebeurt om een eenduidige uitleg en toepassing van de regels te waarborgen. Ook is bepaald de wijze waarop gemeten moet worden bij het toepassen van de regels (artikel 2).
- 2. Bestemmingsregels. In dit tweede hoofdstuk zijn de bepalingen van de bestemmingen opgenomen. Dit gebeurt in alfabetische volgorde. Per bestemming is het toegestane gebruik geregeld en zijn bouwregels en gebruiksregels opgenomen. Als er dubbelbestemmingen zijn worden die ook in dit hoofdstuk opgenomen. Die komen, ook in alfabetische volgorde, achter de bestemmingsbepalingen. Ieder artikel kent een vaste opzet. Eerst wordt het toegestane gebruik geformuleerd in de bestemmingsomschrijving. Vervolgens zijn bouwregels en gebruiksregels opgenomen die specifieker ingaan op bijvoorbeeld de bouwhoogte, situering van gebouwen en de toegestane functies. Aansluitend volgen afwijkingsbevoegdheden met betrekking tot bouw- en/of gebruiksregels. In een enkel geval worden ruimere mogelijkheden geboden door het toepassen van een wijzigingsbevoegdheid.

Belangrijk om te vermelden is dat naast de bestemmingsbepalingen ook in andere artikelen relevante informatie staat die mede gelezen en geïnterpreteerd moeten worden. Alleen zo ontstaat een volledig beeld te verkrijgen van hetgeen is geregeld.

- 3. Algemene regels. bevat een aantal algemene regels zoals een antidubbeltelregel.
- 4. Overgangs- en slotregels. In het laatste hoofdstuk zijn respectievelijk het overgangsrecht en een slotregel opgenomen. Hoewel het hier in wezen ook algemene regels betreft, zijn deze vanwege hun meer bijzondere karakter in een apart hoofdstuk opgenomen.

### **5.2 Dit bestemmingsplan**

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het bestemmingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld. De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de beweegredenen, de onderzoeksresultaten en de beleidsuitgangspunten die aan het bestemmingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het bestemmingsplan.

De regels in dit bestemmingsplan zijn opgezet aan de hand van hetgeen hierboven is beschreven. Tevens is aangesloten bij de meest actuele landelijke standaard voor de regels en de verbeelding, te weten de Standaard Vergelijkbare BestemmingsPlannen 2012.

### **5.3 Bestemmingen**

Het voorliggende bestemmingsplan kent een tweetal bestemmingen, te weten de bestemmingen 'Groen' en 'Wonen'.

### *5.3.1 Groen*

De voor 'Groen' aangewezen gronden zijn ten eerste bedoeld voor het behoud en herstel van de bestaande bomenstructuur. Ter bescherming van de kenmerkende uitstraling van deze bomenstructuur is het rooien en/of kappen van houtgewassen binnen deze bestemming niet toegestaan zonder een omgevingsvergunning. Hiernaast zijn de beoogde tuinen, alsmede het beoogde doorzicht tussen de woningen, binnen deze bestemming gelegd. In de bestemming 'Groen' is daarom opgenomen dat ook tuinen toegestaan zijn.

Verder is het niet toegestaan op deze gronden gebouwen te bouwen. Bouwwerken, geen gebouwen zijnde, mogen wel worden gebouwd. De bouwhoogte van erf- en terreinafscheidingen bedraagt maximaal 1 m, de bouwhoogte voor licht- en vlaggenmasten 8 m en de bouwhoogte van overige bouwwerken, geen gebouwen zijnde, 3 m.

### *5.3.2 Wonen*

De voor 'Wonen' aangewezen gronden zijn bestemd voor wonen, beroep of bedrijf aan huis (de omvang bedraagt maximaal 50% van de oppervlakte van de woning, met een maximum van 201 m 2 ), water en waterhuishoudkundige voorzieningen en bij de bestemming behorende voorzieningen. Bed and breakfast (maximaal 10 slaapplaatsen) en inwoning zijn na afwijking van de gebruiksregels toegestaan.

Woningen mogen uitsluitend binnen het bouwvlak worden gebouwd en per bouwvlak is maximaal 1 woning toegestaan. Het plangebied bevat 3 bouwvlakken, waardoor in het plangebied maximaal 3 woningen gerealiseerd kunnen worden. De maximaal toegestane goot- en bouwhoogten zijn op de verbeelding aangegeven en bedragen respectievelijk 3,5 en 10 m.

Verder is, gezien de verhoogde geluidsbelasting vanaf de Kerkewijk (zie paragraaf 4.5.2), geregeld dat het oprichten van woningen en andere geluidsgevoelige functies slechts toegestaan is indien de, naar de Kerkewijk gekeerde, gevels van de woningen, voorzover deze woningen gelegen zijn aan de Kerkewijk, voorzien zijn van een dove gevel. In de begripsomschrijving is voor de term 'dove gevel' een begripsomschrijving opgenomen.

Bijbehorende bouwwerken bij de woningen zijn eveneens toegestaan. De maximum goot- en bouwhoogte daarvan bedragen respectievelijk 3,3 en 4,5 m en het gezamenlijke maximum oppervlak van deze aan- en uitbouwen en bijgebouwen (zowel binnen als buiten het bouwvlak) bedraagt 150 m2 per bouwperceel.

Voor erf- en terreinafscheidingen geldt een maximum bouwhoogte van 2 m. Voor overige bouwwerken, geen gebouwen zijnde, geldt een maximum bouwhoogte van 3 m (m.u.v. vlaggenmasten die tot 8 m toegestaan zijn). Verder is per woning 1 zwembad toegestaan met een maximum oppervlakte van 50 m2 .

## **6 Economische uitvoerbaarheid**

Het project vormt een particulier initiatief, dat financieel door de particulier initiatiefnemer wordt gedragen. De gemeente sluit met de particuliere initiatiefnemer een exploitatieovereenkomst af. Hiermee verloopt het project voor de gemeente budgetneutraal.

## **7 Procedure**

### **7.1 Voorontwerpbestemmingsplan**

Op 13 december 2016 heeft het college van Burgemeester en Wethouders van de gemeente Rhenen besloten het voorontwerpbestemmingsplan "Kerkewijk, Rhenen" aan te bieden aan de wettelijke vooroverlegpartners. Op 14 december 2016 is het bestemmingsplan voor een periode van 4 weken aangeboden aan de wettelijke vooroverlegpartners. Gedurende deze periode is door het waterschap aangegeven dat er verwijzing verkeerd opgenomen is. Deze is aangepast; het gaat hier om een tekstuele wijziging.

Aan de hand van uitkomsten uit het akoestisch onderzoek is besloten de eis voor het ontwikkelen van dove gevels op te nemen in de regels van het ontwerpbestemmingsplan. Deze ambtshalve wijziging is doorgevoerd in het voorliggende bestemmingsplan.

### **7.2 Ontwerpbestemmingsplan**

Op 25 januari 2017 is het ontwerpbestemmingsplan "Kerkewijk, Rhenen" ter inzage gelegd. Er zijn 4 zienswijzen ingediend. In de commentaarnota, die als bijlage bij deze toelichting is gevoegd, zijn de zienswijzen samengevat en voorzien van een beantwoording.

### **7.3 Amendement**

Het bestemmingsplan is door de gemeenteraad gewijzigd vastgesteld als gevolg van een unaniem overgenomen amendement. Dit amendement houdt kortweg in dat in de regels een voorwaardelijke verplichting opgenomen wordt inzake de landschappelijke inpassing.