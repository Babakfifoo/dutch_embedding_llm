# **Bestemmingsplan Staetendam te Stellendam**

**Opdrachtgever DLN Bouhuisen Westland B.V. en Juch en Van Velzen Holding B.V. Naaldwijk** 

Milieu consultancy Watermanagement Ruimtelijke ordening

# **Aqua-Terra Nova BV**

Zuidweg 79 2671 MP Naaldwijk telefoon 0174 – 625246 fax 0174 – 629744

# **Bestemmingsplan** www.aquaterranova.nl **'Staetendam te Stellendam'**

# **Opdrachtgever DLN Bouhuisen Westland B.V. en Juch en Van Velzen Holding B.V. Naaldwijk**

Milieu consultancy Watermanagement Ruimtelijke ordening

#### **Identificatiecode** : NL.IMRO.1924.STDstaetendam-BP10

**Opdrachtgever :** DLN Bouhuisen Westland B.V. en Juch en Van Velzen Holding B.V. te Naaldwijk

**Projectteam** 

Projectmanager : dhr. ing. A.P. Wubben Kwaliteitsborging : ing. A. Wubben 

Contactpersoon : dhr. ing. R. Kleefman Auteur : dhr. ing. R. Kleefman

#### **Projectnummer** : **217217**

**Planstatus** : ontwerp bestemmingsplan

| Datum vrijgave         | Status  | Goedkeuring auteur | Goedkeuring kwaliteitsborger |
|------------------------|---------|--------------------|------------------------------|
| Versie 30 januari 2018 | Ontwerp |                    |                              |

*© 2018 Aqua-Terra Nova B.V.* 

*Alle rechten voorbehouden. Niets uit deze uitgave mag worden verveelvoudigd, opgeslagen in een geautomatiseerd gegevensbestand, of openbaar gemaakt, in enige vorm of op enige wijze, hetzij elektronisch, mechanisch, door fotokopieën, opnamen of enig andere manier, zonder voorafgaande schriftelijke toestemming van de uitgever.* 

**Aqua-Terra Nova BV** 

Zuidweg 79 2671 MP Naaldwijk telefoon 0174 – 625246 fax 0174 – 629744 www.aquaterranova.nl

| 1                                                    | INLEIDING 2                                                                                                                                                                        |                                              |
|------------------------------------------------------|------------------------------------------------------------------------------------------------------------------------------------------------------------------------------------|----------------------------------------------|
| 1.1<br>1.2<br>1.3<br>1.4                             | AANLEIDING  2<br>VIGEREND BESTEMMINGSPLAN  3<br>STRIJDIGHEID BESTEMMINGSPLAN 4<br>LEESWIJZER 4                                                                                     |                                              |
| 2                                                    | PLANBESCHRIJVING  5                                                                                                                                                                |                                              |
| 2.1<br>2.2<br>2.3                                    | PLANGEBIED  5<br>BESCHRIJVING ONTWIKKELING 5<br>ONTSLUITING EN PARKEREN 6                                                                                                          |                                              |
| 3                                                    | RUIMTELIJK BELEIDSKADER  7                                                                                                                                                         |                                              |
| 3.1<br>3.2<br>3.3<br>3.4                             | RIJKSBELEID 7<br>PROVINCIAAL BELEID 8<br>GEMEENTELIJK BELEID 9<br>ALGEHELE CONCLUSIE                                                                                               | 13                                           |
|                                                      |                                                                                                                                                                                    |                                              |
| 4                                                    | ONDERZOEKEN  14                                                                                                                                                                    |                                              |
| 4.1<br>4.2<br>4.3<br>4.4<br>4.5<br>4.6<br>4.7<br>4.8 | BEDRIJVEN EN MILIEUZONERING<br>WET GELUIDHINDER, WEGVERKEERSLAWAAI<br>LUCHTKWALITEIT<br>EXTERNE VEILIGHEID<br>WATERHUISHOUDING<br>BODEM<br>ECOLOGIE<br>CULTUURHISTORISCHE ASPECTEN | 14<br>14<br>15<br>15<br>16<br>19<br>20<br>20 |
| 5                                                    | JURIDISCHE ASPECTEN  22                                                                                                                                                            |                                              |
| 5.1                                                  | REGELS                                                                                                                                                                             | 22                                           |
| 6                                                    | UITVOERBAARHEID 25                                                                                                                                                                 |                                              |

# **1 INLEIDING**

#### **1.1 Aanleiding**

DLN Bouhuisen Westland B.V. en Juch en Van Velzen Holding B.V. beogen zestien grondgebonden woningen mogelijk te maken op de locatie Staetendam te Stellendam. Het plangebied kent nu nog de bestemmingen "bedrijf " en "kantoor".

Momenteel dragen de gronden gelegen achter beide - als zodanig bestemde - kantoren, een bedrijfsmatige en kantoorbestemming. Feitelijk zijn deze gronden onbebouwd en worden agrarisch bewerkt. De gemeente Goeree-Overflakkee is bereid medewerking te verlenen aan dit plan. De ontwikkeling is echter in strijd met de regels van de vigerende bestemmingsplannen en om deze reden wordt een ruimtelijke procedure doorlopen om deze bestemming mogelijk te maken.

 Met het toestaan van deze woningbouwontwikkeling komt de gemeente Goeree-Overflakkee tegemoet aan de behoefte van de markt alsmede aan haar taakstelling om het kwaliteitsniveau van de woningvoorraad in de kleinere kernen op peil te houden tegemoet. In figuur 1 is de ligging van het plangebied weergegeven.

Onderhavige toelichting is onderdeel van de ruimtelijke procedure en maakt de toepasselijkheid van de beoogde ontwikkeling inzichtelijk en gaat in op de ruimtelijke inpassing alsmede de relevante milieutechnische effecten en beoogde planregels voor het bestemmingsplan.

**Figuur 1. Ligging plangebied** 

**Figuur 2. Contour plangebied (bron google map)** 

Naast de beoogde ontwikkeling zullen de eerder onherroepelijk geworden planologische maatregelen omvattende het bestemmingsplan "Langeweg 59 te Stellendam" en de verleende omgevingsvergunning ex artikel 2.1 en artikel 2.12, lid 1, onder a, sub 3 van de Wet algemene bepalingen omgevingsrecht d.d. 20 juni 2016, nader aangeduid als "de Meutelaer" in onderhavig bestemmingsplan worden opgenomen en planologisch worden ingepast.

Deze maatregelen hebben de oprichting van acht starterswoningen, zes aaneengebouwde woningen, vier twee-onder-één-kap-woningen en één vrijstaande woning mogelijk gemaakt. Deze woningen zijn ten zuid- en noordoosten van de beoogde ontwikkeling gelegen en maken daarmee deel uit van het plan "Staetendam".

# **1.2 Vigerend bestemmingsplan**

De vigerende bestemmingsplannen waar de ontwikkeling is gelegen zijn:

- 1) [Langeweg 59 te Stellendam,](http://www.ruimtelijkeplannen.nl/web-roo/roo/bestemmingsplannen?planidn=NL.IMRO.1924.GDRlangeweg59-BP30) NL.IMRO.1924.GDRlangeweg59-BP30 (figuur 3)
- 2) [Dorpsgebied Stellendam en Havenhoofd 2011;](http://www.ruimtelijkeplannen.nl/web-roo/roo/bestemmingsplannen?planidn=NL.IMRO.0511.GDRdrpstellendam09-BP40) NL.IMRO.0511.GDRdrpstellendam09- BP40 (figuur 4)

**Figuur 3: Uitsnede huidig bestemmingsplan Langeweg Figuur 4: Uitsnede huidig bestemmingsplan Stellendam** 

# **1.3 Strijdigheid bestemmingsplan**

In deze bestemmingsplannen is het projectgebied gelegen in de bestemmingsregels "bedrijf" en "kantoor". De voorgenomen ontwikkeling is strijdig met de regels die bij deze bestemmingen horen. Om deze strijdigheid op te heffen dient een nieuw bestemmingsplan te worden opgesteld.

#### **1.4 Leeswijzer**

Het bestemmingsplan bestaat uit een toelichting, planregels en een plankaart. De plankaart ofwel planverbeelding vormt samen met de regels het juridisch bindende gedeelte van het plan. Daarop wordt een toelichting gegeven. In de onderhavige toelichting worden de uitgangspunten voor het bestemmingsplan 'Staetendam te Stellendam' weergegeven. Hoofdstuk 2 beschrijft de bestaande en beoogde situatie. In hoofdstuk 3 wordt getoetst aan het vigerende ruimtelijk beleid dat op de beoogde ontwikkeling van toepassing is. De milieuen duurzaamheidsaspecten worden behandeld in hoofdstuk 4. In hoofdstuk 5 wordt de juridische vorm van het bestemmingsplan beschreven. De economische uitvoerbaarheid komt in hoofdstuk 6 aan de orde, handhaving in hoofdstuk 7 en in hoofdstuk 8 wordt de maatschappelijke toetsing en de uitkomsten uit het wettelijke vooroverleg behandeld.

#### **2 PLANBESCHRIJVING**

### **2.1 Plangebied**

Het plangebied ligt even ten zuidwesten van de bebouwde kom van de dorpskern Stellendam en wordt globaal begrensd door de Staetendam, de Voorstraat en de Langeweg. Onderdeel van het plangebied zijn de eerder vergunde woningen gelegen aan de Meutelear. Verder wordt het plangebied aan de zuidwest- en westzijde aan de overzijde van de Staetendam begrensd door de begraafplaats gelegen langs de N215. Aan de zuidoostzijde van het plangebied is achter de eerder vergunde woningen het bebouwingslint van de Voorstraat gelegen. In de kern Stellendam is de differentiatie van het woningaanbod vrij beperkt; er zijn vooral rijwoningen gebouwd in planmatige uitbreidingswijken. Het rationele kavelpatroon rondom Stellendam heeft ertoe geleid dat Stellendam met name in noordwestelijke richting is gegroeid. De voorgenomen ontwikkeling draagt bij aan de uitbreiding van het woningaanbod in Stellendam.

# **2.2 Beschrijving ontwikkeling**

De voorgenomen ontwikkeling betreft in eerste instantie de realisatie van zestien grondgebonden woningen, in diverse typen, omvattende twee-onder-één kapwoningen, rijwoningen en vrijstaande woningen met bijbehorende (parkeer-, groen-, ontsluitings)voorzieningen. Op dit moment is gekozen voor het inrichten van 1 woonveld met een nog nader in te vullen verkaveling. Hierdoor kan afhankelijk van hoe de markt zich zal gaan ontwikkelen, de verkaveling en bijbehorende woningtypen nog nader worden ingevuld. Hiermee wordt het kwaliteitsniveau van de woningvoorraad zoveel mogelijk bewaakt en op peil gehouden. De hieronder weergegeven verkaveling (figuur 5) is dus indicatief en kan nog wijzigen.

In het voorliggende plan wordt uitgegaan van de ontwikkeling en realisatie van de eerste zestien grondgebonden woningen in het woongebied. In overleg met de provincie kan op basis van de gebleken woningbehoefte en afhankelijk van de fasering in tijd, het aantal woningen in het plangebied met 14 aanvullende woningen tot maximaal 30 grondgebonden woningen toenemen. Deze gefaseerde ontwikkeling is tussen partijen in een overeenkomst alsmede in het bestemmingsplan in de vorm van een wijzigingsbevoegdheid vastgelegd.

Verder is het voorliggende bestemmingsplan deels conserverend van aard, met betrekking tot de reeds eerder vergunde woningen. Bedoelde woningen worden tevens in onderhavig bestemmingsplan opgenomen.

**Figuur 5. Indicatieve verkaveling** 

#### **2.3 Ontsluiting en Parkeren**

Het plangebied zal primair op via de Staetendam en de Meutelaer op de bestaande Langeweg en Voorstraat worden ontsloten. Het woongebied zal landschappelijk worden ingepast.

Voorts dient het plangebied in voldoende parkeergelegenheid te voorzien. Als uitgangspunt gelden de parkeernormen van CROW "Kencijfers parkeren en verkeersgeneratie (2012)". De gronden waar de woningen zijn beoogd, wordt als "weinig stedelijk gebied" en als "rest bebouwde kom" aangemerkt. Voor deze locaties gelden voor de diverse type woningen de navolgende normen:

- tussen/hoekwoningen: 2,0 parkeerplaatsen per woning;
- twee-onder-één kapwoningen:2,2 parkeerplaatsen per woning;
- vrijstaande woningen: 2,3 parkeerplaatsen per woning.

Niet alle parkeerplaatsen kunnen op de percelen van de geprojecteerde woningen worden gerealiseerd, maar worden mede in de toekomstige openbare ruimte aangelegd die deel uitmaakt van het plangebied. Afhankelijk van de verkaveling en type woningen, zal uitgaande van bovenstaande normstelling, aan de parkeernorm bij de realisatie van de woningen worden voldaan.

# **3 RUIMTELIJK BELEIDSKADER**

De beleidscontext voor de visie op het plangebied wordt gevormd door gemeentelijke, regionale, provinciale en landelijke beleidsrapportages. In dit hoofdstuk is het voor dit specifieke project relevante beleid samengevat. Het hier samengevatte beleidskader is niet uitputtend.

# **3.1 Rijksbeleid**

# **Wet ruimtelijke ordening**

De (nieuwe) Wet ruimtelijke ordening (Wro) is op 1 juli 2008 in werking getreden en gaat uit van een scheiding tussen beleid en normstelling (juridische verankering). Het beleid wordt opgenomen in structuurvisies. Normstelling vindt plaats in het bestemmingsplan en/of in algemene regels en verordeningen, die overgenomen moeten worden in bestemmingsplannen. Voor het Rijk is dit de AMvB Ruimte.

# **Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In de SVIR schetst het kabinet hoe Nederland in 2040 eruit moet zien: concurrerend, bereikbaar, leefbaar en veilig. De Rijksoverheid richt zich op nationale belangen, zoals een goed vestigingsklimaat, een degelijk wegennet en waterveiligheid. Tot 2028 heeft het kabinet de volgende 3 Rijksdoelen geformuleerd:

- de concurrentiekracht vergroten door de ruimtelijk-economische structuur van Nederland te versterken;
- de bereikbaarheid verbeteren;
- zorgen voor een leefbare en veilige omgeving met unieke natuurlijke en cultuurhistorische waarden.

# *Nationale belangen*

De structuurvisie Infrastructuur en Ruimte is vertaald in de AMvB ruimtelijke ordening. De AMvB omvat alle ruimtelijke rijksbelangen die juridisch doorwerken op het niveau van bestemmingsplannen. Het gaat om kaders voor onder meer het bundelen van verstedelijking, de bufferzones, nationale landschappen, de Ecologische Hoofdstructuur, de kust, grote rivieren, militaire terreinen, mainportontwikkeling van Rotterdam en de Waddenzee. Met de AMvB Ruimte maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen. Uit de regels en kaarten behorende bij de AMvB kan worden afgeleid welke aspecten relevant zijn voor het ruimtelijke besluit. Voor het plangebied zijn geen nationale belangen in het geding.

# *Waarborgen kwaliteit leefomgeving*

Vraaggericht programmeren en realiseren van verstedelijking door provincies, gemeenten en marktpartijen is nodig om groei te faciliteren, te anticiperen op stagnatie en krimpregio's leefbaar te houden. Ook dient de ruimte zorgvuldig te worden benut en overprogrammering te worden voorkomen. Om beide te bereiken, is een ladder voor duurzame verstedelijking opgenomen in het Besluit ruimtelijke ordening (Bro). Deze ladder is een procesvereiste. Dit houdt in dat bij ruimtelijke besluiten voor nieuwe (stedelijke) ontwikkelingen moet worden gemotiveerd hoe een zorgvuldige afweging is gemaakt van het ruimtegebruik. De ladder werkt met de volgende opeenvolgende stappen:

- 1. beoordeling door betrokken overheden of de beoogde ontwikkeling voorziet in een aangetoonde behoefte aan bedrijventerreinen, kantoren, woningbouwlocaties, detailhandel en andere stedelijke voorzieningen, waarin nog niet elders is voorzien. Naast de kwantitatieve beoordeling (aantal hectares of aantallen woningen) gaat het ook om kwalitatieve vraag (bijvoorbeeld een bedrijventerrein waar zware milieuhinder mogelijk is of een specifiek woonmilieu) op regionale, intergemeentelijke schaal. Het passende regionale schaalniveau wordt voornamelijk bepaald door het woon-werkverkeer;
- 2. indien de beoogde ontwikkeling voorziet in een regionale, intergemeentelijke vraag, beoordelen betrokken overheden of deze binnen bestaand stedelijk gebied kan worden gerealiseerd door locaties voor herstructurering of transformatie te benutten;

- 3. Indien herstructurering of transformatie van bestaand stedelijk gebied onvoldoende mogelijkheden biedt om aan de regionale, intergemeentelijke vraag te voldoen, beoordelen betrokken overheden of de ontwikkeling zo kan worden gerealiseerd dat deze passend multimodaal ontsloten is of als zodanig wordt ontwikkeld.
Voor de 14 woningen die via een wijzigingsbevoegdheid mogelijk gemaakt kunnen worden, zoals beschreven in hoofdstuk 2, wordt het doorlopen van de ladder voor stedelijke vernieuwing opgenomen in toelichting op het wijzigingsplan (art. 3.1.6 lid 3 Bro).

# **AmvB Ruimte (Besluit algemene regels ruimtelijke ordening)**

Op 30 december 2011 is het Besluit algemene regels ruimtelijke ordening (Barro) in werking getreden. De AmvB Ruimte is het inhoudelijke beleidskader van de rijksoverheid waaraan bestemmingsplannen van gemeenten moeten voldoen. Daarnaast kan in de AmvB Ruimte provincies opgedragen worden bepaalde thema's verder uit te werken of te borgen in een provinciale verordening, waar de gemeente zich wederom aan dient te houden bij het vaststellen van bestemmingsplannen. Inhoudelijk kan het daarbij gaan om nationale belangen die samenhangen met het beschermen van ruimtelijke functies

# **Conclusie**

De voorgenomen wijziging van bedrijf/kantoorfunctie naar woonfunctie kent geen strijdigheid met het gestelde Rijksbeleid en het rijksbeleid stelt verder geen beperkingen aan de voorgenomen ontwikkeling.

## **3.2 Provinciaal beleid**

# **Visie Ruimte en Mobiliteit provincie Zuid-Holland (1 augustus 2014)**

## *Algemeen*

De Visie ruimte en mobiliteit biedt geen vastomlijnd ruimtelijk eindbeeld maar een perspectief voor de gewenste ruimtelijke ontwikkelingen in Zuid Holland als geheel. De visie geeft zekerheid over een mobiliteitsnetwerk dat op orde is en de reiziger en de vervoerder keuzevrijheid biedt en bevat voldoende flexibiliteit om in ruimtelijke ontwikkelingen te reageren op maatschappelijke initiatieven.

In de visie zijn vier rode draden aangegeven welke richting geven aan de gewenste ontwikkelingen vanuit de provincie namelijk:

- Beter benutten en opwaarderen van wat er is;
- Vergroten van de agglomeratiekracht;
- Verbeteren van de ruimtelijke kwaliteit;
- Bevorderen van de transitie naar een water- en energie-efficiënte samenleving.

#### *Ruimtelijke hoofdstructuur*

Het beleidsbeeld van de provinciale ruimtelijke hoofdstructuur combineert de huidige ruimtelijke situatie, de vier rode draden en de strategische doelstellingen. Het beeld toont de essentie en de samenhang van de verschillende kaartbeelden uit de Visie ruimte en mobiliteit.

De huidige ruimtelijke situatie – gecombineerd met de vier rode draden - vormt het vertrekpunt voor de Visie ruimte en mobiliteit. De VRM is opgesteld in samenhang met de Verordening Ruimte 2014, het Programma Ruimte en het Programma Mobiliteit. Dit eerste document stelt regels aan gemeentelijke bestemmingsplannen, zodat deze geen ontwikkelingen mogelijk kunnen maken in strijd met de VRM. De Programma's Ruimte en Mobiliteit richten zich verder op de concrete uitvoering van het beleid, de mogelijke instrumenten daarvoor en de wijze waarop samengewerkt kan worden met gemeenten, regio's en partijen.

In dit kader is het van belang het ruimtelijke kwaliteitsbeleid een viertal kwaliteitskaarten kent, samengevat in één integrale kwaliteitskaart, bijbehorende richtpunten en een aantal bepalingen in de verordening. Op de kwaliteitskaart, zoals in figuur 6 is weergegeven, maakt het plangebied onderdeel uit van Stads- en Dorpsranden. Vervolgens is het plangebied opgenomen binnen het gebied aangeduid met "bebouwde ruimte". De provincie vangt de groei van de bevolking, de mobiliteit en de economische activiteit vooral op in de bestaande netwerken en bebouwde gebieden. Beter benutten en opwaarderen leidt tot een intensiever,

compact ruimtegebruik. Het bestemmingsplan is dus in overeenstemming met de uitgangspunten van het provinciaal ruimtelijke beleid.

**Figuur 6. Uitsnede Kwaliteitskaart, Stads- en Dorpsrand** 

Voorts wordt op grond van artikel 2.2.1 lid 1 bij nieuwe ruimtelijke ontwikkelingen de navolgende voorwaarden ten aanzien van ruimtelijke kwaliteit gesteld:

- a) a.de ruimtelijke ontwikkeling past binnen de aard en schaal van het gebied en voldoet aan de richtpunten van de kwaliteitskaart (inpassen);
- b) als de ruimtelijke ontwikkeling qua aard of schaal niet past binnen het gebied (aanpassen), wordt deze uitsluitend toegestaan mits de ruimtelijke kwaliteit per saldo ten minste gelijk blijft door:
	- 1. zorgvuldige inbedding van de ontwikkeling in de omgeving, rekening houdend met de relevante richtpunten van de kwaliteitskaart, en
	- 2. het zo nodig treffen van aanvullende ruimtelijke maatregelen zoals bedoeld in het derde lid;
- c) als de ruimtelijke ontwikkeling qua aard en schaal niet past binnen het gebied (transformeren), wordt deze uitsluitend toegestaan mits de ruimtelijke kwaliteit van de nieuwe ontwikkeling is gewaarborgd door:
	- 1. een integraal ontwerp, waarin behalve aan de ruimtelijke kwaliteit van het gebied ook aandachtis besteed aan de overgang naar de omgeving en de fasering in ruimte en tijd, alsmede rekening is gehouden met de relevante richtpunten van de kwaliteitskaart, en
	- 2. het zo nodig treffen van aanvullende ruimtelijke maatregelen zoals bedoeld in het derde lid.

### **3.3 Gemeentelijk beleid**

#### **Intergemeentelijke Structuurvisie Goeree-Overflakkee**

In de Intergemeentelijke Structuurvisie Goeree-Overflakkee (RSG) worden de ruimtelijke sociaal-culturele en economische aspecten integraal behandeld en wordt de ruimtelijke koers van het eiland tot 2030 uitgezet. Dit betekent dat fundamentele keuzes zijn gemaakt. De waargenomen trend van sociaaleconomische terugloop dient te worden doorbroken. Enerzijds zonder de kernkwaliteiten van het eiland (kust, rust, natuur en ruimte) uit het oog te verliezen. Anderzijds door ruimte te bieden aan kwalitatieve plannen voor het eiland.

De RSG bestaat uit twee documenten: een visie en een onderbouwend analysedocument. In de structuurvisie wordt de volgende centrale visie geschetst: Goeree-Overflakkee is een authentiek en vitaal belevingseiland in de Delta. Daarin is het ontspannen wonen, werken en recreëren in dorpen en landschappen met een hoge herkenbare ruimtelijke kwaliteit. Duurzaamheid staat hoog in het vaandel.

De belangrijkste economische pijler is de toeristische sector. Ook andere economische

initiatieven zijn welkom, als zij qua aard en schaal inpasbaar zijn in de cultuurhistorisch waardevolle landschapsstructuur en het open agrarisch karakter van het eiland. De centrale visie is uitgewerkt in veertien strategische hoofdlijnen, hierna volgen de hoofdlijnen welke relevant zijn voor het onderhavige plan:

- Verbetering van de ruimtelijke kwaliteit en identiteit van de kernen door herstructurering van verouderde woongebieden, openbare ruimten, historische dorpskernen, havengebieden en bedrijventerreinen.
- Waarborging van de sociaal-economische vitaliteit door met name de realisering van duurzame en hoogwaardige woningbouw in combinatie met een goede zorgstructuur en winkelvoorzieningen, volgens een kernenprofilering, met behoud van het landelijke dorpskarakter.

In deze structuurvisie is Stellendam aangewezen als 'verzorgingskern' van Goeree-Overflakkee, samen met Ouddorp, Dirksland en Oude-Tonge. In verzorgingskernen zijn winkel- en zorgvoorzieningen in redelijke mate aanwezig. Zij hebben tevens voor de langere termijn goede perspectieven voor vernieuwing en versterking. Dit zijn tevens de kernen waar educatieve voorzieningen en vrijetijdsvoorzieningen ruimer bemeten zijn en samen zorgen voor een leefbaar platteland. Zij zullen de ruimte krijgen zich met dit profiel te ontwikkelen, om deze functie binnen de gemeente te kunnen behouden.

# **Woonvisie en woningbouwprogramma 2018 - 2024**

17 november 2017 is de nieuwe woonvisie door de gemeenteraad vastgesteld. Aanleiding voor het vaststellen van een nieuwe visie komt vooral door de veranderingen op de woningmarkt. Zo trekt de woningmarkt momenteel stevig aan. Ook is 1 juli 2015 de herziene Woningwet in werking getreden, waardoor verhoudingen tussen gemeenten, corporaties en huurdersorganisaties veranderd zijn. Tot slot vraagt de provincie Zuid-Holland van regio's dat zij hun woningbouwontwikkelingen afstemmen via een regionale woonagenda. Goeree-Overflakkee wordt door de provincie gezien als regio. De woonvisie moet voorzien in deze vraag vanuit de provincie.

De provinciale WBR is vanuit de verstedelijkingsafspraken het uitgangspunt voor woningbouw in de provincie Zuid-Holland, en daarmee ook voor Goeree-Overflakkee. Volgens de WBR zal de komende vijf jaar de woningbehoefte toenemen met 830 woningen (+4% / 165 woningen per jaar). In de periode 2021 tot 2031 zullen er nog ruim 900 woningen extra nodig zijn (vanaf 2021 gemiddeld 95 woningen per jaar). Ondanks dat het WBR het uitgangspunt is, moeten plannen die de kwalitatieve behoefte van Goeree-Overflakkee vervullen, doorgang vinden. Hoewel er een afname is van het aantal inwoners, zal door de gezinsverdunning (minder mensen per woning) nog woningbehoefte blijven bestaan. Na 2030 is de voorspelling dat de groei zal ombuigen naar een daling van het aantal benodigde woningen.

Op de volgende pagina is schematisch aangegeven wat de verwachte groei voor de verschillende kernen is. Voor het cluster Goedereede komt deze groei neer op 350 tot 375 woningen tot 2031.

| Sociaal<br>молел | Bouwen | Herstruc-<br>turering | Wonen<br>DADZ 115 | Vervoer | Bereikb<br>orneid | Verduu<br>zom | Kern                       | Cluster      | Inwoners | Huishoudens | Opbouw<br>bevolking             | Groei<br>woningvoorraad                   |
|------------------|--------|-----------------------|-------------------|---------|-------------------|---------------|----------------------------|--------------|----------|-------------|---------------------------------|-------------------------------------------|
|                  | 3      | 20                    | 3                 |         |                   |               | Sommelsdijk                | Middelharnis | 7.281    | 3.021       | Oudere<br>huishoudens           | Tot 2031: 35%<br>van 1.450 = 500<br>à 525 |
|                  | 3      | 14                    | 1                 |         |                   |               | Middelharnis               | Middelharnis | 6.979    | 2918        | Jonge<br>huishoudens            |                                           |
|                  |        | S                     | CH                |         |                   |               | Nieuwe<br>Tonge            | Middelhamis  | 2.348    | 977         | Gemiddeld                       |                                           |
|                  |        | 19                    |                   |         |                   |               | Stad aan 't<br>Haringvliet | Middelharnis | 1.300    | 561         | Veel oudere<br>huishoudens      |                                           |
|                  | 3      | 40                    | 6                 |         |                   |               | Ouddorp                    | Goedereede   | 5.776    | 2.396       | Oudere<br>huishoudens           | Tot 2031: 25%<br>van 1.450 = 350<br>à 375 |
|                  | 3      | 2                     | C                 |         |                   |               | Goedereede                 | Goedereede   | 2.146    | 893         | Gemiddeld                       |                                           |
|                  | 13     | 21                    | 4                 |         |                   |               | Stellendam                 | Goedereede   | 3.416    | 1.436       | Gemiddeld                       |                                           |
|                  | 3      | 1                     | 1                 |         |                   |               | Dirksland                  | Dirksland    | 5.430    | 2.132       | Jongste kern,<br>veel gezinnen. |                                           |
|                  |        | 20                    |                   |         |                   |               | Melissant                  | Dirksland    | 2.145    | 867         | Jonge<br>huishoudens            | Tot 2031: 25%<br>van 1.450 = 350<br>a 375 |
|                  |        | 22                    |                   |         |                   |               | Herkingen                  | Dirksland    | 1.218    | 518         | Veel gezinnen,<br>veel 75+      |                                           |
|                  | 0      | 19                    | 1                 |         |                   |               | Oude-Tonge                 | Oude Tonge   | 4.809    | 2.087       | Veel oudere<br>huishoudens      | Tot 2031: 15%                             |
|                  |        | St                    |                   |         |                   |               | Ooltgensplaat              | Oude Tonge   | 2.647    | 1.117       | Veel gezinnen,<br>veel 75+      |                                           |
|                  |        | 18                    |                   |         |                   |               | Den Bommel                 | Oude Tonge   | 1.709    | 726         | Veel gezinnen,<br>veel 75+      | van 1.450 = 200<br>a 225                  |
|                  |        |                       |                   |         |                   |               | Achthuizen                 | Oude Tonge   | 1.114    | 496         | Veel oudere<br>huishoudens      |                                           |

*Tabel 1: prognose toename woningvoorraad* 

# **Toetsing beleidskaders**

De overheden - rijk, provincie en de gemeente - zetten sterk in op een beperkte uitbreiding van de steun- en/of kleinere kernen. Op basis van de woonvisie d.d. oktober 2014 en de actualisatie daarvan in september 2015 wordt Stellendam als een steunkern c.q. kleine woonkern gekwalificeerd.

Vanuit het rijks- en provinciale beleid dient uitgegaan te worden van de duurzaamheidsladder. Deze werkt met de volgende stappen:

- 1. De ontwikkeling voorziet in een aantoonbare vraag;
- 2. Realisatie vindt plaats binnen het bestaand bebouwd gebied in de regio, tenzij dat niet mogelijk is;
- 3. De locatie is of wordt multimodaal ontsloten.

In deze paragraaf wordt toegelicht op welke wijze de beoogde ontwikkeling voldoet aan de hierboven opgenomen stappen.

#### *Ad 1. aangetoonde behoefte*

De gemeente Goeree-Overflakkee heeft op 16 oktober 2014 de Woonvisie 2014-2020 vastgesteld en deze visie op 3 september 2015 geactualiseerd en op 17 november is de nieuwe woonvisie vastgesteld. In deze nieuwste visie is voor het cluster Goedereede, waar Stellendam onder valt, een groei van het aantal woningen opgenomen van 350 tot 375 tot 2035. De uitgangspunten dat elke toevoeging een bijdrage levert aan een blijvend goed functionerend voorzieningenniveau en een adequate zorgstructuur blijft overeind staan. Dit komt de leefbaarheid van de kernen ten goede. Een richtgetal per kern is echter moeilijk aan te geven aangezien de behoefte per kern sterk kan verschillen. Uitgangspunt voor het toestaan van woningbouw, is dat beperkte uitbreidingen mogelijk zijn indien daarmee het kwaliteitsniveau van de woningvoorraad op peil wordt gehouden.

In dit kader is het verder van belang, dat in de geactualiseerde Woonvisie de locatie Staetendam -onder voorwaarde dat daar marktruimte voor is - als ontwikkellocatie ten behoeve van drieëntwintig woningen was aangewezen (blz. 16). Nu de andere woningbouwlocaties binnen de kern Stellendam reeds zijn gerealiseerd en binnen de kern Stellendam geen andere woningbouwlocaties meer beschikbaar zijn, wordt met de voorgenomen ontwikkeling, gelet op de aantoonbare aanwezige behoefte van de markt, aan voornoemde taak door de gemeente invulling gegeven. Immers, door de verdunning, demografische verschuivingen en gewijzigde woonwensen, is er behoefte aan het toevoegen van woningen aan de woningvoorraad.

De eerste 16 woningen zijn reeds opgenomen in de actualisatie gerealiseerd van de WBR. Nu blijkt dat er een toenemende marktbehoefte is kan het aantal woningen, in overleg met de provincie tot maximaal dertig woningen toenemen. Om te kunnen inspelen op de actuele vraag is derhalve voor het realiseren van extra woningen het opnemen van een wijzigingsbevoegdheid gewenst. Gelet op het vorenstaande is de noodzaak en urgentie van de uitbreiding, in gefaseerde vorm, voldoende aangetoond. Daarmee is voldaan aan de eerste trede van de ladder van duurzame verstedelijking.

# *Ad 2.realisatie binnen bestaand bebouwd gebied*

Het gestelde onder 1e trede geldt ook voor de 2e trede van ladder. Verder valt de locatie, gelet op de definitie zoals opgenomen in de Verordening Ruimte 2014 onder bestaand stadsen dorpsgebied van de kern Stellendam. Immers, op de gronden rust een kantoor- en bedrijfsmatige bestemming. Verder sluiten deze gronden aan op de bestaande bebouwing en wordt omsloten door bestaande wegen. Hiermee vormen de gronden van het plangebied een stedenbouwkundig samenstel van bebouwing ten behoeve van bedrijvigheid, welke gronden met onderhavig plan zullen worden gewijzigd naar een bestemming ten behoeve van wonen. Op basis hiervan maken de gronden van de locatie onderdeel uit van bestaande stads- en dorpsgebied en wordt tevens aan de 2e trede van de ladder voldaan.

### *Ad 3. ontsluiting*

De locatie is gelegen in de nabijheid van de provinciale weg N215 en is daarmee goed bereikbaar voor het gemotoriseerde verkeer. De N215 is ook opgenomen in de lijnvoering van het openbaar busvervoer. De meest nabijgelegen halte ligt in de directe nabijheid van de rotonde van de provinciale weg. Het verkeer van en naar het plangebied kan verder door middel van twee wegen (de Langeweg en de Voorstraat) op de bestaande ontsluitingsstructuur goed worden ontsloten. Tenslotte is de locatie op de Kwaliteitskaart van de Visie Ruimte en Mobiliteit als Stads- en Dorpsranden aangemerkt en past daarmee, gelet op het bovengestelde, in de richtpunten van de Visie Ruimte en Mobiliteit. Op basis hiervan word eveneens aan de 3e trede van de ladder voldaan.

Tevens dient op grond van artikel 2.2.1 van de Verordening de Ruimtelijke kwaliteit bij nieuwe ruimtelijke ontwikkelingen te worden getoetst. Op de Kwaliteitskaart is het plangebied aangeduid als "stads- en dorprand". Voor stads- en dorpsranden worden als richtpunten onder andere het volgende aangehouden:

- Ontwikkelingen dragen bij aan de karakteristieke kenmerken/identiteit van stad, kern of dorp.
- Een nieuwe uitbreidingswijk bouwt voort op het bestaande stads- en dorpsgebied en versterkt de overgangskwaliteit van de stadsrand (zie stads- en dorpsranden).
- Cultuurhistorisch waardevolle gebouwen en stedenbouwkundige patronen worden behouden door ze waar mogelijk een functie te geven die aansluit bij de behoeften van deze tijd.

Voor ontwikkelingen aan de stads- of dorpsrand geldt als richtlijn, dat deze bijdragen aan het realiseren van een rand met een passende overgangskwaliteit (front, contact of overlap). Met de voorgenomen ontwikkeling wordt de dorpsrand verbeterd naar onze mening. De landschappelijke inpassing gebeurt door bij de verkaveling rekening te houden met de bestaande bebouwde omgeving, typen woningen, omvang van de kavels en de overgang naar het aangrenzende gebied (begraafplaats en natuur).

De afronding van de dorpsrand wordt hierdoor verfraaid en versterkt. Daarnaast is de toegankelijkheid goed en zal het in te passen groen, zowel in publieke als private vorm bijdragen aan het dorpse karakter. De toegankelijkheid en beleefbaarheid van de dorpsrand verbetert door de fysieke en visuele relaties in kwalitatieve zin te handhaven danwel te

versterken. De ruimtelijke ontwikkeling past hiermee binnen de aard en schaal van het gebied en voldoet aan de richtpunten van de kwaliteitskaart (inpassen).

# **3.4 Algehele conclusie**

Gelet op het voorgaande kan worden geconcludeerd dat de voorgenomen ontwikkeling past binnen de gestelde beleidskaders en dat er door deze kaders geen beperkingen opgelegd worden aan de ontwikkeling. Uit de "laddertoets", zoals opgenomen in ad1 tot en met ad3, blijkt dat wordt voldaan aan de gestelde uitgangspunten voor de eerste 16 woningen. Zoals is aangegeven zal pas na de realisatie van deze eerste 16 woningen in overleg met de provincie beoordeeld worden of een eventuele wijziging tot 30 woningen (dus toename met 14) past binnen de kaders. Pas dan kan toepassing worden gegeven aan aan de wijzigingsbevoegdheid.

## **4 ONDERZOEKEN**

## **4.1 Bedrijven en milieuzonering**

In het kader van een goede ruimtelijke ordening dient in ruimtelijke plannen rekening te worden gehouden met afstemming tussen gevoelige functies en milieuhinderlijke functies. Uitgangspunt daarbij is dat bestaande bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. In de directe omgeving van het plangebied zijn voornamelijk woningen, twee kantoren en een begraafplaats gelegen. Gelet op de daarvoor geldende richtafstanden tot gevoelige functies (respectievelijk 10 tot 30 meter) en de afstanden van deze functies tot de beoogde woningbouw, staat het aspect milieuhinder de gewenste woningbouwontwikkeling niet in de weg.

#### **Conclusie**

Geconcludeerd kan worden dat de voorgenomen ontwikkelingen geen onacceptabele nadelige invloed heeft op de omgeving. Met het toepassen van de richtafstanden uit de VNGrichtlijn 'Bedrijven en Milieuzonering' ontstaat een voldoende gezond en veilig leefklimaat gewaarborgd.

#### **4.2 Wet geluidhinder, wegverkeerslawaai**

Voor alle nieuwe situaties van geluidsgevoelige bestemmingen (onder andere nieuwe woningen) in de zin van de Wet geluidhinder binnen de geluidszone van een nieuwe en/of een bestaande weg dient akoestisch onderzoek plaats te vinden. Dit akoestisch onderzoek dient uit te wijzen of voldaan wordt aan de normen van de Wet geluidhinder

#### **Wegverkeerslawaai**

Ingevolge de Wet geluidhinder (Wgh) zijn in beginsel alle wegen gezoneerd, uitgezonderd wegen met een maximum snelheid van 30 km p/uur en woonerven. Als een geluidzone van een gezoneerde weg geheel of gedeeltelijk binnen het plangebied valt, moet bij de voorbereiding van een bestemmingsplan akoestisch onderzoek worden verricht naar de theoretische geluidsbelasting op nieuwe woningen en andere geluidsgevoelige bestemmingen binnen die geluidszone. Dit heeft echter slechts betrekking op nieuwe ontwikkelingen die binnen 10 jaar worden voorzien.

De Langeweg en de Voorstraat betreffen wegen gelegen binnen een 30 km-zone. Ook een deel van de Staetenweg, vanaf de Voorstraat naar de begraafplaats, is een 30 km-weg. De N215 betreft een 80 km-weg. Hiervoor geldt een toetsingszone van 250 meter. De onderhavige locatie is gelegen binnen deze toetsingszone. Door Greten Raadgevende Ingenieurs is akoestisch onderzoek uitgevoerd in het kader van het vigerende bestemmingsplan. De omgeving bestaat voornamelijk uit woningbouw en kleinschalige bedrijven/ondernemers. Tussen het project en de N215 bevindt zich voornamelijk braak liggend gebied (begraafplaats). Met betrekking tot het wegverkeerslawaai geldt dat de maatgevende wegen (Voorstraat en de Langeweg) binnen het 30 km/uur regime vallen. Toetsing aan het wettelijk kader is hier niet noodzakelijk. In het onderzoek is de geluidbelasting van deze wegen afzonderlijk wel inzichtelijk gemaakt, deze bedraagt maximaal 53 dBLden.

De maximale geluidsbelasting als gevolg van de N215 bedraagt 46 Lden, op basis van het schetsontwerp. Deze waarde is inclusief correctie artikel 110g van de Wet geluidhinder. De voorkeursgrenswaarde van 48 dB Lden wordt derhalve op geen enkele gevel van het plangebied overschreden. De verwachting is dat ook bij een andere indeling de voorkeursgrenswaarde niet wordt overschreden, gelet op de laagte van de huidige geluidsbelasting. Een binnenniveau van 33 dB(A) dient in deze situatie gegarandeerd te worden. Voor onderhavige situatie dient de geluidwering derhalve maximaal (53 dB(A) - 33 dB(A) = 20 dB(A) te bedragen. Deze waarde wordt te allen tijde behaald door toepassing van "normale" voorzieningen zonder geluiddempende maatregelen als dubbele beglazing, standaard roosters/klepraamventilatie en een kierdichting van minimaal 30 dB(A).

# **Conclusie**

Geconcludeerd kan worden dat het aspect geluid geen belemmering vormt voor het bestemmingsplan.

### **4.3 Luchtkwaliteit**

Volgens artikel 5.16, lid 1 onder c., van de Wet milieubeheer is onderzoek naar de gevolgen voor de luchtkwaliteit niet noodzakelijk voor gevallen die 'niet in betekende mate bijdragen' aan de concentratie in de buitenlucht van een stof waarvoor in bijlage 3 van de Wet milieubeheer een grenswaarde is opgenomen. De betreffende gevallen worden benoemd in de bijbehorende ministeriële Regeling 'niet in betekende mate bijdragen' luchtkwaliteitseisen). In artikel 5 van het genoemde besluit is een anticumulatie regeling opgenomen. Hierin wordt het onderscheid aangegeven in welke gevallen meerdere projecten als één of als zelfstandig project dienen te worden getoetst.

Het doel van de Wet luchtkwaliteit is het beschermen van mens en milieu tegen de negatieve effecten van luchtverontreiniging. De wet is primair gericht op het voorkomen van effecten op de gezondheid van de mens. Daartoe zijn in het besluit normen (grenswaarden en plandrempels) voor zes luchtverontreinigende stoffen opgenomen: zwaveldioxide, stikstofdioxide, lood, koolmonoxide, benzeen en fijn stof (PM10). Deze normen dienen door de bestuursorganen in Nederland (rijk, provincies en gemeenten) in acht te worden genomen. Dit geldt o.a. voor het uitoefenen van taken en bevoegdheden op basis van de Wet op de ruimtelijke ordening.

De 'Wet luchtkwaliteit' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). De programma-aanpak zorgt voor een flexibele koppeling tussen ruimtelijke activiteiten en milieugevolgen.

Luchtkwaliteitseisen vormen onder de nieuwe 'Wet luchtkwaliteit' geen belemmering voor ruimtelijke ontwikkeling als aan één van de volgende voorwaarden wordt voldaan:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt;
- een project 'niet in betekenende mate' (NIBM) bijdraagt aan de luchtverontreiniging;
- een project is opgenomen in een regionaal programma van maatregelen of in het NSL, dat in werking treedt nadat de EU derogatie heeft verleend.

In het Besluit NIBM is vastgesteld wanneer een project 'niet in betekenende mate' bijdraagt. Er zijn twee mogelijkheden om aannemelijk te maken dat een project binnen de NIBM-grens blijft:

- a. Aantonen dat een project binnen de grenzen van een categorie uit de Regeling NIBM valt. Er is dan geen verdere toetsing nodig.
- b. Aannemelijk maken dat een project niet meer dan 3% toename van de concentratie van een stof veroorzaakt. De 3% grens is gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2).

De beoogde ontwikkeling betreft met name de toename van zestien woningen. Gesteld kan worden dat de beoogde ontwikkeling naar verhouding kleiner is dan de realisatie van 1500 woningen bij minimaal 1 ontsluitingsweg.

Naar verwachting zal de voorgenomen ontwikkeling niet leiden tot een significante toename in het aantal verkeersbewegingen. Ook de voorgenomen ontwikkeling zelf draagt niet in betekende mate bij aan luchtverontreiniging.

#### **Conclusie**

Ten aanzien van de luchtkwaliteit is er geen bezwaar tegen de planontwikkeling.

#### **4.4 Externe veiligheid**

Externe veiligheid is een begrip in het milieurecht en gaat over het beheersen van de risico's voor de omgeving bij gebruik, opslag en vervoer over de weg, water en spoor en door buisleidingen van gevaarlijke stoffen. Als gevaarlijke stoffen kunnen worden genoemd

vuurwerk, lpg en munitie. Het beleid en de wetgeving zijn erop gericht om maatregelen te treffen om de risico's van deze risicovolle activiteiten te reguleren.

Het Besluit Externe Veiligheid Inrichtingen (BEVI) legt veiligheidsnormen en zoneringen op aan bedrijven (inrichtingen) die een risico vormen voor de omgeving. Betreffende het transport van gevaarlijke stoffen, inclusief buisleidingen, zijn in circulaires veiligheidszonering vastgelegd tussen transportroutes voor gevaarlijke stoffen en (beperkt) kwetsbare objecten. Op grond van bovengenoemde regelgeving dienen de verplichte afstandsnormen tussen aanwezige milieugevaarlijke en risicovolle inrichtingen / activiteiten en de zogenaamde (beperkt) kwetsbare objecten in acht te worden genomen bij ruimtelijke ontwikkelingen.

## **Transportroutes**

De risiconormen en veiligheidsafstanden voor vervoer van gevaarlijke stoffen over de weg is sinds 1 april 2015 geregeld in Basisnet Weg, behorende bij de Wet Basisnet. Hierin is per wegvak aangegeven hoeveel transporten met gevaarlijke stoffen er plaatsvinden en met welke risico's en afstanden om die reden rekening gehouden dient te worden. Ook hier wordt uitgegaan van een PR en een GR.

### **Beleid gemeente Goeree-Overflakkee**

De gemeenten op Goeree-Overflakkee streven naar een evenwichtige afweging van veiligheidsbelangen en overige belangen. Hiertoe hebben de vier gemeenten op Goeree-Overflakkee gezamenlijk de 'Beleidsvisie Externe Veiligheid - Richting aan risico's op Goeree-Overflakkee' opgesteld. Deze bevat een aantal beleidsuitgangspunten en ook wordt een aantal wettelijke punten onderstreept. Tevens wordt een methode neergezet voor het toetsen van risico's bij ontwikkelingen. Deze methode maakt het mogelijk om bij ruimtelijke plannen op voorhand te bepalen welke soorten objecten wel/niet zijn toegestaan binnen bepaalde afstanden van risicobronnen. De ambities, uitgangspunten en werkwijzen in deze visie vormen de basis voor de onderbouwing van de verantwoording van risico's.

## **Onderzoek**

Uit de risicokaart en de 'Beleidsvisie Externe Veiligheid' blijkt dat in de omgeving van het plangebied geen risicovolle inrichtingen liggen. Ook worden hier geen gevaarlijke stoffen vervoerd. Wel is het plangebied gelegen binnen de veiligheidscontour van de N215. De N215 heeft een risicoafstand PR 10-6 van 0 meter. Het plangebied is gelegen op meer dan 200 meter van de N215. In dit geval is een verantwoording van het groepsrisico niet noodzakelijk. Het aspect externe veiligheid staat de uitvoering van dit bestemmingsplan dan ook niet in de weg.

### **Conclusie**

Vastgesteld wordt dat er in het kader van externe veiligheid geen beperkingen zijn voor de voorgenomen ontwikkeling.

# **4.5 Waterhuishouding**

In 2001 is de watertoets verplicht gesteld voor ruimtelijke plannen. Het doel van de watertoets is een goede en evenwichtige afstemming tussen waterbeheer (kwantiteit en kwaliteit) en ruimtelijke plannen te bewerkstelligen. Wanneer knelpunten in de projectvoorbereiding worden gesignaleerd moeten er alternatieve en/of compenserende maatregelen worden genomen in de planontwikkeling en uitvoering.

#### **Waterschapsbeleid: het Waterbeheerprogramma 2016-2021**

Vanaf 2016 is er een nieuw waterbeheer programma van kracht. Het programma bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode. Het dynamisch deel bevat de maatregelen die nodig zijn om de doelen uit het statisch deel te realiseren. Het plan bevat doelen en maatregelen voor de thema's Calamiteitenzorg, Water en Ruimte, Waterveiligheid, Voldoende Water, Schoon water en Waterketen. Voor het thema water en ruimte is de nadere uitwerking van de deltabeslissing ruimtelijke adaptatie de belangrijkste ontwikkeling. Hierbij wordt uitgegaan van meerlaagse veiligheid: preventie (laag 1), ruimtelijke inrichting (laag 2) en crisisbeheersing (laag 3).

Voor Hollandse Delta ligt de nadruk op de eerste laag: een overstroming voorkomen door middel van (primaire) waterkeringen. Voor de tweede laag is als doel geformuleerd dat de ruimtelijke inrichting bijdraagt aan het beperken van de gevolgen van een overstroming.

De maatregelen voor de Europese Kaderrichtlijn Water (KRW) zijn onderdeel van het plan. Tevens wordt in het beheerplan ingegaan op compenserende maatregelen ten aanzien van nieuw te leggen verhard oppervlak. Voor het afvoeren van hemelwater van verhard oppervlak groter dan 500 m² naar open water, dient ontheffing te worden aangevraagd op grond van de Keur. Wanneer de toename aan verhard oppervlak groter is dan 500 m² is het beleid van het Waterschap om 10% van de toename te compenseren in de vorm van open water. Hierbij heeft het de voorkeur dat water in de directe omgeving gegraven wordt van de toename van de verharding. Als dat niet mogelijk is in het zelfde peilgebied of een benedenstrooms peilgebied.

## **Gemeentelijk beleid**

Het hoofddoel van het Waterplan Goeree-Overflakkee (2009) is het opstellen van een gezamenlijke koers van de gemeenten en het waterschap voor de realisatie van een veilig, schoon, aantrekkelijk en goed beheerd watersysteem in de stedelijke kernen op Goeree-Overflakkee. In het waterplan worden de volgende drie hoofdaspecten aan de orde gesteld:

- 1. de inrichting van het gebied en de afstemming tussen de ruimtelijke ordening en het waterbeheer. Het gaat daarbij niet alleen om de hoeveelheid water die nodig is voor het realiseren van een bepaald beschermingsniveau tegen wateroverlast, maar nadrukkelijk ook om de beleving van het water binnen de kernen;
- 2. het gebruik en het beheer en onderhoud van oppervlaktewater. Hierbij horen afspraken over de beheergrenzen en wie wat doet. Het waterplan zal daarnaast helpen bij de verankering van de waterzaken binnen de organisaties;
- 3. de omgang met afvalwater en regenwater in het gebied. Hierbij speelt onder andere de relatie tussen de afvalwaterketen en de kwaliteits- en kwantiteitsaspecten van het oppervlaktewatersysteem.

Gezamenlijk hebben het waterschap, (de voormalige) gemeenten en (destijds) het ISGO streefbeelden en doelen voor het water in de kernen opgesteld. De wensbeelden met een ruimtelijke relevantie die volgen uit het Waterplan zijn hieronder opgesomd:

- gegarandeerde zonering op basis van chloridengehalten in het oppervlaktewater (zoet/zout);
- waterbergingstekort oplossen door het aanleggen van nieuw oppervlaktewater;
- aanleggen van waterbalkons, geleidelijke overgang van stedelijk naar landelijk gebied;
- maatregelen in het kader van de KRW in waterlichamen realiseren voor 2015;
- natuurvriendelijke oevers waar mogelijk aanleggen;
- gemengde rioolstelsels vervangen door gescheiden rioolstelsels;
- historische relatie met water in stedelijke kernen zichtbaar maken;
- meer aandacht voor het karakteristieke krekenlandschap;
- en aanleggen een of meerdere gemeenschappelijke baggerdepots.

# **Huidige situatie**

### *Algemeen*

Het plangebied is gelegen aan de Statendam in Stellendam. Een deel is reeds voor het huidige woongebruik ingericht en in gebruik en een deel van de gronden wordt agrarisch aangewend.

### *Waterkwantiteit*

Binnen het plangebied is geringe hoeveelheid oppervlaktewater aanwezig in de vorm van een sloot langs een deel van de Staetendam.

#### *Veiligheid en waterkeringen*

Het plangebied ligt niet binnen de kern- of beschermingszone van een primaire of regionale waterkering.

#### *Afvalwaterketen en riolering*

Het plangebied is aangesloten op het gemeentelijk gemengd rioleringsstelsel.

### **Toekomstige situatie**

#### *Algemeen*

Het plan maakt mede de realisatie van zestien nieuwe grondgebonden woningen mogelijk. Optermijn kunnen er na het aanwenden van een wijzigingsbevoegdheid - onder voorwaarden - veertien grondgebonden woningen aan de ontwikkeling worden toegevoegd. Het terrein waar de beoogde ontwikkeling is geprojecteerd, is niet verhard. In het bestemmingsplan "Langeweg 59 te Stellendam" werd echter reeds 5.000 m2 extra verharding mogelijk gemaakt ten behoeve van de aldaar geldende bedrijfsmatige bestemming. Ofschoon deze bedrijfsmatige bestemming nimmer feitelijk is gerealiseerd, is deze mogelijke verharding door de aanleg van een waterpartij bij de nieuwe begraafplaats bij de eerdere planvorming reeds gecompenseerd. Voor de huidige ontwikkeling zal zodra de verkaveling en type woningen in het plangebied bekend zijn – hierbij uitgaande van het vervallen van 5.000 m2 aan mogelijke bedrijfsmatige verharding - 10% van de te verharden gronden worden gecompenseerd, indien deze de 500 m2 overstijgen.

#### *Waterkwantiteit*

Het terrein van de beoogde woningen is onverhard. Compensatie kan, gelet op het hiervoor overwogene, aan de orde zijn.

#### *Watervoorziening*

De grondwaterstand hoeft in principe niet te worden aangepast. Als er geen wijzigingen in het waterpeil nodig zijn, zullen er als gevolg van de beoogde ontwikkeling geen problemen te verwachten zijn met de watervoorziening. Ook de omliggende gebieden zullen dan geen schade ondervinden door de beoogde ontwikkeling.

# Volksgezondheid

Ontwikkeling van het plan brengt geen gevaar voor de volksgezondheid in relatie tot water met zich mee.

#### Bodemdaling

Er is geen kans op bodemdaling, want het betreft hier een zeekleigebied met zavel- en kleigronden. Bovendien worden er geen waterpeilen aangepast.

#### Grondwateroverlast

Aanpassing van het peil is niet nodig ten behoeve van deze ontwikkeling. Indien ondergrondse constructies worden gebouwd die dieper komen te liggen dan de gemiddeld hoogste grondwaterstand (GHG), zal onderzocht moeten worden of dit gevolgen heeft voor het grondwater.

#### Oppervlaktewater- en grondwaterkwaliteit

Vervuilingsbronnen dienen zoveel mogelijk voorkomen te worden om vervuiling van water tegen te gaan. Er dienen geen uitloogbare materialen zoals koper, lood, zink, teerhoudende dakbedekking of geïmpregneerde beschoeiingen gebruikt te worden op delen die met hemelwater in contact komen (zoals de dakbedekking, goten en pijpen).

# Afvalwaterketen en riolering

Conform de Leidraad Riolering en vigerend waterschapsbeleid is het voor nieuwbouw verplicht een gescheiden rioleringsstelsel aan te leggen zodat schoon hemelwater niet bij een rioolzuiveringsinstallatie terecht komt. Bij verbouwingen moeten de mogelijkheden bekeken worden. Afvalwater wordt aangesloten op de bestaande gemeentelijke riolering. Voor hemelwater wordt de volgende voorkeursvolgorde aangehouden:

- hemelwater vasthouden voor benutting;
- (in-) filtratie van afstromend hemelwater;
- afstromend hemelwater afvoeren naar oppervlaktewater;
- afstromend hemelwater afvoeren naar AWZI.

#### Waterbeheer

Voor aanpassingen aan het bestaande watersysteem dient bij het waterschap vergunning te worden aangevraagd op grond van de 'Keur'. Er worden in dit geval geen aanpassingen aan het bestaande watersysteem gedaan.

# Verdroging

De ontwikkeling heeft geen wezenlijke invloed op karakteristieke grondwaterafhankelijke ecologische waarden. Het plangebied is geen kwelgebied en watervervuiling vanuit het plangebied zal zoveel mogelijk worden voorkomen.

# Natte natuur

Het plangebied is geen onderdeel van de ecologische hoofdstructuur (EHS). De ontwikkeling doet geen afbreuk aan aquatische natuurwaarden.

# **Conclusie**

De ontwikkeling heeft geen negatieve gevolgen voor het waterhuishoudkundige systeem ter plaatse.

## **Conclusie**

Geconcludeerd wordt dat de planontwikkeling voldoet aan de criteria en eisen van het

### **4.6 Bodem**

De provincie Zuid-Holland hanteert bij de beoordeling van bestemmingsplannen de richtlijn dat voorafgaand aan de vaststelling van een bestemmingsplan ten minste het eerste deel van het verkennend bodemonderzoek, het historisch onderzoek, wordt verricht op alle bestemmingen waar een herinrichting wordt voorzien. Indien uit het historisch onderzoek wordt geconcludeerd dat op de betreffende locatie sprake is geweest van activiteiten met een verhoogd risico op verontreiniging, dan dient het volledig verkennend bodemonderzoek te worden verricht. Nieuwe bestemmingen dienen bij voorkeur op schone grond te worden gerealiseerd.

Bij de voorbereidingen van het bouwplan is een verkennend bodemonderzoek (d.d. 14 april 2016) uitgevoerd. Dit onderzoek is als bijlage aan de toelichting gehecht. Op basis van dit onderzoek zijn geen bodemvreemde bestanddelen aangetroffen. Op het maaiveld en in het opgeboorde materiaal is tijdens de uitvoering van het veldwerk geen asbestverdacht materiaal waargenomen. In het opgeboorde materiaal is geen (bijmenging met) bodemvreemd materiaal vastgesteld (waaronder puin). Daarnaast zijn geen puinlagen waargenomen. Om deze redenen wordt de bodem op de locatie in principe niet verdacht voor verontreiniging met asbest. Voorts zijn er in de zintuiglijke schone boven- en ondergrond geen verontreinigingen aangetroffen.

De lichte verontreiniging met barium betreft waarschijnlijk een van nature voorkomende verhoogde achtergrondwaarde. De voor de locatie gehanteerde onderzoekshypothese "verdacht voor lichte bodemverontreiniging in de grond" is niet bevestigd. Nader onderzoek met een wijzigde onderzoekshypothese wordt niet noodzakelijk geacht. De locatie wordt geschikt geacht voor het huidige en toekomstige woongebruik. Voorts is reeds eerder bodemonderzoek voor de ontwikkeling en realisatie van de woningen zoals opgenomen in het bestemmingsplan "Langeweg 59" uitgevoerd. Op basis van dit onderzoek werden de gronden geschikt geacht voor herinrichting, nieuwbouw en de aanleg van een ontsluitingsweg.

Indien van de locatie grond wordt afgevoerd, dient hierbij rekening te worden gehouden met de daarop van toepassing zijnde regelgeving van onder meer de Wet bodembescherming en het Besluit Bodemkwaliteit. De vrijkomende grond is buiten de onderzoekslocatie niet zonder meer herbruikbaar.

## **Conclusie**

Op basis van de uitkomsten van het onderzoek gelden er geen beperkingen voor het huidige gebruik en ook de beoogde woningbouwontwikkeling wordt hierdoor niet belemmerd.

## **4.7 Ecologie**

Bij ruimtelijke ingrepen dient te worden nagegaan of er planten en dieren voorkomen of worden verwacht, die bedreigd zijn dan wel beschermd zijn in het kader van de Flora- en Faunawet. Daarnaast moet, in het kader van de Natuurbeschermingswet, worden onderzocht of het plangebied is gelegen in of in de directe omgeving van beschermde natuurgebieden.

Het plangebied vormt geen onderdeel van een natuur- of groengebied met een beschermde status als een Natura 2000-gebied, maar is wel op korte afstand van de Natura-2000 gebieden als 'Duinen Goeree en Kwade Hoek', Voordelta, Grevelingen en Haringvliet (zie figuur 12) gelegen.

Voorts wordt, met name voor de beoogde locatie aangesloten bij de conclusies uit de floraen faunaparagraaf uit de eerder opgestelde ruimtelijke onderbouwing voor de begraafplaats.

Omtrent gebiedsbescherming is geconcludeerd dat de wegen en bebouwing gelegen tussen het plangebied en de natuurgebieden, een barrièrewerking hebben en daarmee hebben de beoogde ingrepen geen significant effect op nabijgelegen Natura 2000-gebieden. Bij de inrichtingsmogelijkheden van de begraafplaats wordt beoogd meer aantrekkelijke biotopen te creëren. Voor wat betreft soortenbescherming is bepaald dat de werkzaamheden kunnen leiden tot aantasting van te beschermen natuurwaarden, zonder dat de Ffw mag worden overtreden. Er is geen ontheffing nodig voor de tabel-1-soorten. Met het broedseizoen moet rekening worden gehouden. Met eventuele vleermuizen en een rugstreeppad moet rekening worden gehouden. Gezien het recentelijk agrarische gebruik van de gronden is het niet aannemelijk dat er natuurwaarden in het gebied aanwezig zijn.

## **Stikstofdepositie**

Omdat het plangebied is gelegen nabij een de Natura 2000-gebieden Grevelingen, Voornes Duin en Duinen van Goeree & De Kwade Hoek is het nodig onderzoek te doen naar eventuele effecten door stikstofdepositie. In opdracht van DLN Bouhuisen Westland B.V. heeft Aqua-Terra Nova BV een onderzoek uitgevoerd (217217AQT301a incl. aerius berekening, d.d. 30 januari 2018) naar de consequenties van de realisatie van 9 rijwoningen en 4 twee onder één kap woningen op de stikstof depositie in het nabij gelegen Natura 2000-gebieden.

#### *Conclusie PAS berekening*

Door de mogelijke realisatie van de 30 woningen binnen het project Staetendam aan de Langeweg 59 te Stellendam vind een toename van stikstof depositie plaats van 0,07 mol/ha/j op het habitattype H2160 Duindoornstruweel in het Natura 2000-geied Grevelingen. De depositie van stikstof vind plaats op een locatie waar de KDW niet overschreden wordt en waar dit in de toekomst een vermindering van stikstof voorzien wordt. De gunstige staat van instandhouding van het habitattype H2160 is stabiel en niet in het geding. Binnen het Natura 2000-gebied Grevelingen is ontwikkelingsruimte beschikbaar(3). Projecten met een stikstofdepositie van maximaal 1 mol/ha/j op deze Natura 2000-gebieden mogen zonder vergunning uitgevoerd worden. De realisatie van de 30 woningen binnen het project Staetendam zijn hierdoor niet vergunningplichtig conform de PAS. Verdere vervolgstappen zijn niet noodzakelijk.

De rekenbladen en invoergegevens zijn als bijlage toegevoegd. (bijlage 1; PAS Berekening)

#### **Conclusie**

Flora en fauna vormt geen belemmering voor de beoogde woningbouwontwikkeling, wel moet rekening worden gehouden met broedseizoen. Verder vormt stikstofdepositie geen belemmering voor de voorgenomen ontwikkeling.

#### **4.8 Cultuurhistorische aspecten**

In 1992 is het Verdrag van Malta tot stand gekomen. Doelstelling van het verdrag is de bescherming en het behoud van archeologische waarden. Als gevolg van dit verdrag wordt in het kader van de ruimtelijke ordening het behoud van het archeologisch erfgoed meegewogen zoals alle andere belangen die bij de voorbereiding van het plan een rol spelen.

Met de door het Bureau Oudheidkundig Onderzoek van Gemeentewerken Rotterdam

(BOOR) opgestelde kaart kan Goeree-Overflakkee als gemeente nu een eigen gefundeerde keuze maken voor wat betreft het stellen van onderzoeksgrenzen.

Op de archeologische waarden- en verwachtingenkaart die het BOOR heeft opgesteld worden op basis van archeologische (verwachtings)waarden zones onderscheiden. Aan deze zones zijn adviezen gekoppeld voor het uitvoeren van archeologisch onderzoek. Figuur 7 op de volgende pagina toont een uitsnede van deze kaart en laat zien dat heel Stellendam in de zone 'geenwaarde' is gelegen. Er bestaat zodoende geen noodzaak tot het verder uitvoeren van archeologisch onderzoek.

# **Conclusie**

De aspecten archeologie en cultuurhistorie staan de uitvoering van het plan niet in de weg.

**figuur 7 Uitsnede beleidskaart Archeologie Goeree-Overflakkee** 

#### **5 JURIDISCHE ASPECTEN**

In dit hoofdstuk wordt een toelichting gegeven op de wijzigingen die in de regels en op de verbeelding ten aanzien van de bestemmingsplannen 'Langeweg 59 te Stellendam' en 'Dorpsgebied Stellendam en Havenhoofd' ten behoeve van de ontwikkeling en realisatie van de zestien beoogde woningen zijn aangebracht. Voorts heeft voor de overige gronden van het plangebied te gelden, dat de reeds eerder vergunde woningen in onderhavig bestemmingsplan worden opgenomen en planologisch worden ingepast.

#### **5.1 Regels**

Voorliggend bestemmingsplan 'Staetendam Stellendam' is een digitaal bestemmingsplan dat moet voldoen aan de wettelijke eisen voor digitalisering. Het plan moet op [www.ruimtelijkeplannen.nl](http://www.ruimtelijkeplannen.nl/) geraadpleegd kunnen worden. Feitelijk behelst dit bestemmingsplan voor de gronden van het plangebied alwaar de zestien grondgebonden woningen zijn geprojecteerd een wijziging van de bestemmingen en bouwmogelijkheden ten opzichte van de bestemmingsplannen 'Dorpsgebied Stellendam en Havenhoofd 2011' en 'Langeweg 59 te Stellendam'. Voor de overige gronden draagt het bestemmingsplan een conserverend karakter.

### *Inleidende regels*

#### *Begrippen*

Dit artikel definieert de begrippen die in het bestemmingsplan worden gebruikt. Dit wordt gedaan om interpretatieverschillen te voorkomen.

#### *Wijze van meten*

Dit artikel geeft aan hoe de lengte, breedte, hoogte, diepte en oppervlakte en dergelijke van gronden en bouwwerken wordt gemeten of berekend. Alle begrippen waarin maten en waarden voorkomen worden in dit artikel verklaard.

#### *Bestemmingsregels*

#### *Groen*

De bestemming Groen is gegeven aan structuurbepalend groen in de verkaveling en als overgang naar het aangrenzende gebied (begraafplaats). Het gaat dan om gronden die in gebruik zijn als groen, plantsoenen, bermen, voet- en fietspaden en parkeervoorzieningen. Op deze gronden is in principe enkel de oprichting van bouwwerken, geen gebouwen zijnde, met een beperkte hoogte en omvang voorzien.

#### *Tuin*

Gronden tussen bebouwing en de weg waardoor deze bebouwing ontsloten wordt, zijn doorgaans bestemd als Tuin. De bestemming komt met name voor langs de woonbestemming. Binnen deze gronden mogen geen gebouwen worden opgericht, terwijl bouwwerken, geen gebouwen zijnde in beperkte mate worden toegestaan. Een bijzondere regeling wordt getroffen voor de bouw van erkers. Omdat de bestemming Wonen vaak niet verder reikt dan de voorgevel van de woning, zou een aan te bouwen erker gelegen zijn op gronden die bestemd zijn als Tuin. Derhalve wordt onder voorwaarden een erker toegestaan binnen deze bestemming.

#### *Verkeer - Verblijfsgebied*

De wegen waar een snelheidsregime van 30 km/h geldt, en de ruimten die een verblijfsfunctie hebben zijn bestemd voor Verblijfsgebied.

#### *Wonen*

Binnen de bestemming 'Wonen' zijn de volgende bouwwerken toegestaan: hoofdgebouwen

(woningen), aan- en uitbouwen, bijgebouwen en bouwwerken, geen gebouwen zijnde. De bestemming 'Wonen' legt in hoofdzaak de afstanden tot perceelsgrenzen, het woningtype en de goothoogte van hoofdgebouwen vast. De hoofdgebouwen mogen uitsluitend binnen het bouwvlak worden gebouwd. Binnen het op de verbeelding opgenomen bouwvlak mogen uit het maximaal aangegeven hoofdgebouwen (woningen) in de aangegeven typen worden

opgericht. Hiertoe is een bouwaanduiding opgenomen. Naast de regels voor hoofdgebouwen, zijn er afzonderlijke regels voor erfbebouwing. Aan- en uitbouwen, bijgebouwen en overkappingen worden daarbij onder de gezamenlijke noemer 'erfbebouwing' geschaard, waarvoor een gezamenlijke maatvoering wordt genoemd. Deze houdt in dat de erfbebouwing niet meer mag bedragen dan 50% van het zij- en achtererf met een maximum van 75 m². Bovendien is vastgelegd dat erfbebouwing tenminste 3,00 meter achter de voorgevel van het hoofdgebouw gesitueerd moet zijn. Qua gebruik biedt de bestemming de mogelijkheid om naast het wonen, aan-huis-gebonden beroepen en kleinschalige bedrijfsmatige activiteiten uit te oefenen. In de regels zijn voorwaarden opgenomen waarbinnen deze twee aanverwante functies direct zijn toegestaan. Voor het voeren van een bed & breakfast zijn eveneens mogelijkheden opgenomen, maar dient het bevoegd gezag bij besluit af te wijken van het bestemmingsplan. Om voor deze procedure in aanmerking te komen dient aan enkele voorwaarden voldaan te worden, die eveneens in de regels zijn opgenomen.

## *Woongebied*

De tot 'Woongebied' bestemde gronden zijn bedoeld voor wonen, -onder voorwaardentevens voor aan huis verbonden beroepen en aan kleinschalige bedrijfsmatige activiteiten, tuinen en erven, groenvoorzieningen, voorzieningen voor verkeer en verblijf, parkeervoorzieningen en voor water en waterhuishoudkundige voorzieningen. Binnen de bestemming 'Woongebied' worden diverse typen grondgebonden woningen toegelaten. Ter plaatse mogen twee-onder-één-kapwoningen, aaneengebouwde alsmede vrijstaande woningen worden gerealiseerd. Tussen de gemeente, provincie en initiatiefnemer is het maximaal aantal op te richten woningen bepaald op zestien. Dit maximum aantal is op de verbeelding vastgelegd. Verder is voor deze bestemming een wijzigingsbevoegdheid opgenomen om de bouw van veertien extra grondgebonden woningen - onder voorwaarden mogelijk te maken. Deze wijzigingsbevoegdheid is op de verbeelding aangeduid als 'Wrozone-wijzigingsgebied'.

#### *Algemene regels*

#### *Antidubbeltelregel*

Een antidubbeltelregel wordt opgenomen om te voorkomen dat, wanneer volgens een bestemmingsplan bepaalde bouwwerken niet meer dan een bepaald deel van een bouwperceel mogen beslaan, het opengebleven terrein niet nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld. De formulering van de antidubbeltelregel wordt bindend voorgeschreven in het Besluit ruimtelijke ordening (artikel 3.2.4 Bro).

#### *Algemene bouwregels*

Dit artikel bevat een algemene regeling waarmee bestaande afwijkingen van maten uit het bestemmingsplan mogen worden gehandhaafd, veranderd en/of vernieuwd. Tevens is een regel opgenomen op basis waarvan het verboden is een terrein te bebouwen op zodanige wijze dat daardoor op aansluitende terreinen strijdigheden ontstaan met de voor die gronden geldende regels. Indien er op zulke wijze reeds strijdigheden bestaan dan mogen deze worden gehandhaafd, maar niet worden vergroot. Daarnaast worden binnen bepaalde maten kleine overschrijdingen van bouwgrenzen door ondergeschikte bouwdelen als trappen, hellingbanen en balkons toegestaan en tot slot wordt geregeld waar en in welke mate ondergrondse gebouwen (kelders) zijn toegestaan.

#### *Algemene gebruiksregels*

Naast de specifieke gebruiksregels die bij diverse bestemmingen zijn opgenomen, zijn in dit artikelalgemene gebruiksregels opgenomen die voor alle bestemmingen gelden. Het artikel bepaalt onder andere dat het opslaan van bepaalde goederen en materialen alsmede het permanent bewonen van kampeermiddelen, recreatieve nachtverblijven en recreatiewoningen niet is toegestaan.

#### *Uitsluiting aanvullende werking bouwverordening*

Deze bepaling geeft invulling aan de afstemmingsbepaling tussen de bouwverordening en het bestemmingsplan ingevolge artikel 9 van de Woningwet. Artikel 9 van de Woningwet regelt primair dat de bouwverordening buiten toepassing blijft voor zover deze niet overeenstemt met het desbetreffende bestemmingsplan. Voor zover het bestemmingsplan geen regels bevat ten aanzien van een onderwerp dat in de bouwverordening is geregeld, is de bouwverordening wel van toepassing, tenzij het bestemmingsplan anders bepaalt.

De bepaling dient als uitwerking van de laatste zinsnede en voorkomt dat de bouwverordening onbedoeld aanvullend werkt bij onderwerpen die in het bestemmingsplan bewust niet zijn geregeld, bijvoorbeeld omwille van globaliteit. De relevante onderwerpen staan allemaal in paragraaf 2.5 van de bouwverordening.

### *Algemene afwijkingsregels*

In dit artikel wordt het bevoegd gezag de mogelijkheid geboden om onder voorwaarden af te wijken van bestemmingsregels. Het betreft afwijkingsmogelijkheden ten behoeve van kleine overschrijdingen van maatvoeringen en bouwgrenzen, alsmede afwijkingsmogelijkheden ten behoeve van ontwikkelingen van algemeen nut.

#### *Algemene wijzigingsregels*

In dit artikel is een regeling opgenomen die het college van burgemeester en wethouders de mogelijkheid geeft de bestemming te wijzigen voor gronden waar de bestemming niet conform de werkelijke situatie is opgenomen.

#### *Overige regels*

In dit artikel is een regeling opgenomen waarmee wordt vastgelegd dat daar waar het plan verwijst naar een wet, een algemene maatregel van bestuur, een verordening, een richtlijn of een andere (wettelijke) regeling, de betreffende verwijzing betrekking heeft op het bedoelde document zoals dat van kracht is op het moment van de terinzagelegging van het ontwerp van dit plan.

#### *Overgangs- en slotregels*

In het afsluitende onderdeel van de regels komen de overgangs- en slotregel aan de orde. Overgangsrecht De formulering van het overgangsrecht is bindend voorgeschreven in het nieuwe Besluit ruimtelijke ordening (artikel 3.2.1 Bro).

### *Slotregel*

Deze regel bevat de titel van het plan.

#### **Verbeelding**

Uitgangspunt is dat de verbeelding zoveel mogelijk informatie geeft over de in acht te nemen maten en volumes. De regels geven duidelijkheid over de bestemmingsomschrijving, de bouwregels en de specifieke gebruiksregels.

#### *Bestemmingsvlak en bouwvlak*

De in het plangebied aanwezige bestemmingen bestaan in de meeste gevallen uit twee vlakken: een bestemmingsvlak en een bouwvlak.

Het bestemmingsvlak geeft aan waar een bepaald gebruik toegestaan is. Het bouwvlak is een gebied dat op de verbeelding is aangeven waarvoor de mogelijkheden om gebouwen te bouwen in de regels zijn aangegeven.

#### *Aanduidingen*

Op de verbeelding is een onderscheid gemaakt in verschillende aanduidingen. Alle aanduidingen met betrekking tot de wijze van bouwen en de verschijningsvorm van bouwwerken, worden bouwaanduidingen genoemd. Een gebiedsaanduiding is een aanduiding die verwijst naar een gebied waarvoor bij de toepassing van het bestemmingsplan specifieke regels gelden of waar nadere afwegingen moeten worden gemaakt.

# **6 UITVOERBAARHEID**

### **6.1 Economisch / financieel**

In de Wro is in afdeling 6.4 de regelgeving rondom grondexploitatie opgenomen. Centrale doelstelling van deze afdeling is om in de situatie van particuliere grondexploitatie te komen tot een verbetering van het gemeentelijk kostenverhaal en de versterking van de gemeentelijke regie bij locatieontwikkeling. In artikel 6.12 van de Wro is bepaald dat de gemeenteraad een exploitatieplan vaststelt voor gronden waarop een bouwplan is voorgenomen. In artikel 6.2.1 Bro is vastgelegd wat onder een bouwplan wordt verstaan. De bouw van een of meerdere hoofdgebouwen is in het betreffende artikel van het Bro opgenomen.

Een exploitatieplan dient tegelijkertijd met een omgevingsvergunning te worden vastgesteld. In de Wro is tevens opgenomen, dat kan worden afgeweken van de verplichting tot het opstellen van een exploitatieplan indien het verhaal van kosten van de grondexploitatie over de in het plan of besluit begrepen gronden anderszins verzekerd is. Dit is het geval indien de gemeente en de initiatiefnemer en/of de ontwikkelende partij een privaatrechtelijke overeenkomst hebben gesloten over de verdeling van kosten bij de grondexploitatie. Bij de vaststelling van een omgevingsvergunning moet een expliciet besluit worden genomen dat het niet noodzakelijk is om een exploitatieplan vast te stellen.

De beoogde ontwikkeling aan de Staetendam in Stellendam is geen gemeentelijk initiatief en de gronden zijn reeds in het bezit van de initiatiefnemer. Tussen de ontwikkelende partij en de gemeente is een exploitatieovereenkomst gesloten, waardoor het niet noodzakelijk is een exploitatieplan op te stellen.

Overeenkomstig artikel 3.1.6 f van het Besluit ruimtelijke ordening is het plan economisch uitvoerbaarheid gebleken..

#### **6.2 Maatschappelijke aanvaardbaarheid**

Op grond van de Algemene wet bestuursrecht, afdeling 3.4 wordt de omgevingsvergunning gedurende een periode van 6 weken ter inzage gelegd.

Ingevolge de Inspraakverordening van de gemeente Goeree-Overflakkee dient de gemeente de bevolking te betrekken bij de voorbereiding van plannen op ruimtelijk gebied.

Op grond van artikel 1.3.1 van het Besluit op de ruimtelijke oprdening (Br0) is voorafgaand aan de procedure van het bestemmingsplan, een vooraankondiging gepubliceerd waarin de gemeente aan heeft gegeven het bestemmingsplan voor te bereiden.

# **7.2 Overleg**

Ter voldoening aan het bepaalde in artikel 3.1.1 Bro dient bij de voorbereiding van een bestemmingsplan, waar nodig, overleg gepleegd te worden met besturen van gemeenten, met Rijks- en Provinciale diensten.In dit kader is het vorontwerpbestemmingsplan voor advies toegezonden aan de volgende

- instanties: - Provincie Zuid-Holland;
- Waterschap Hollande delta;
- VRR Veiligheidsregio Rijnmond;
- DCMR.

Hierop zijn een aantal reacties binnengekomen die als bijlage "Adviesreacties" zijn opgenomen. De reactie van DCMR zijn aanleiding geweest om een stikstofdepositie onderzoek uit te voeren waarvan de resultaten onder paragraaf Flora en Fauna zijn opgenomen. De overige reacties hebben niet geleid tot wijzigingen in de toelichting.

# **Bijlage 1. Aerius berekening**

*Dit document bevat resultaten van een stikstofdepositieberekening met AERIUS Calculator. U kan dit document gebruiken voor de onderbouwing van depositie onder de drempelwaarde (0.05 mol/ha/j) in het kader van de Wet natuurbescherming, afhankelijk van de door u gekozen rekeninstellingen.*

*De berekening op basis van stikstofemissies gaat uit van de componenten ammoniak (NH3) en stikstofoxide (NOx), of één van beide. Hiermee is de depositie van de activiteit berekend en uitgewerkt. Op basis van de gekozen rekeninstellingen zijn de resultaten op Natura 2000-gebieden inzichtelijk gemaakt.*

*Wilt u verder rekenen of gegevens wijzigen? Importeer de pdf dan in de Calculator. Voor meer toelichting verwijzen we u naar de websites pas.bij12.nl, www.aerius.nl en pas.natura2000.nl.*

Berekening Situatie 1

- [Kenmerken](#page-30-0)
- [Samenvatting emissies](#page-31-0)
- [Depositiekaart](#page-32-0)
- [Depositieresultaten](#page-33-0)
- [Gedetailleerde emissiegegevens](#page-35-0)

Verdere toelichting over deze PDF kunt u vinden in een bijbehorende leeswijzer. Deze leeswijzer en overige documentatie is te raadplegen via: www.aerius.nl en pas.natura2000.nl.

<span id="page-30-0"></span>

| Contact                                                     | Rechtspersoon          |                                                                      | Inrichtingslocatie      |                    |  |  |
|-------------------------------------------------------------|------------------------|----------------------------------------------------------------------|-------------------------|--------------------|--|--|
|                                                             | M. Langstraat          |                                                                      | Langeweg 59, Stellendam |                    |  |  |
| Activiteit                                                  | Omschrijving           |                                                                      | AERIUS kenmerk          |                    |  |  |
|                                                             | Staetendam             |                                                                      | RsvFdUhxeUjS            |                    |  |  |
|                                                             | Datum berekening       |                                                                      | Rekenjaar               | Rekeninstellingen  |  |  |
|                                                             | 25 januari 2018, 17:19 |                                                                      | 2018                    | Berekend voor Wnb. |  |  |
| Totale emissie                                              |                        | Situatie 1                                                           |                         |                    |  |  |
|                                                             | NOx                    | 165,36 kg/j                                                          |                         |                    |  |  |
|                                                             | NH3                    | 8,53 kg/j                                                            |                         |                    |  |  |
| Resultaten<br>Hectare met<br>hoogste bijdrage<br>(mol/ha/j) | Natuurgebied           |                                                                      |                         | Bijdrage           |  |  |
|                                                             | Grevelingen            |                                                                      |                         | 0,07 (-)           |  |  |
| Toelichting                                                 |                        | Gebruiksfase realisatie 30 woningen en verkeersbewegingen Staetendam |                         |                    |  |  |

<span id="page-31-0"></span><span id="page-32-0"></span><span id="page-33-0"></span>Resultaten PASgebieden (mol/ha/j)

| Natuurgebied | Hoogste bijdrage * |
|--------------|--------------------|
| Grevelingen  | 0,07 (-)           |
|              |                    |

* Als de hoogste depositietoename plaatsvindt op een hexagoon waar géén sprake is van een (naderende) stikstofoverbelasting, dan is de hoogste toename op een hexagoon met wel een (naderende) stikstofoverbelasting tussen haakjes aangegeven.

Resultaten per habitattype (mol/ha/j)

# Grevelingen

Habitattype Hoogste bijdrage * H2160 Duindoornstruwelen 0,07 (-)

- * Als de hoogste depositietoename plaatsvindt op een hexagoon waar géén sprake is van een (naderende) stikstofoverbelasting, dan is de hoogste toename op een hexagoon met wel een (naderende) stikstofoverbelasting tussen haakjes aangegeven.
# NOx 57,82 kg/j

| Sector | Categorie                                      | Omschrijving       | Eenheden | Stof | Emissie    |
|--------|------------------------------------------------|--------------------|----------|------|------------|
|        | Woningen<br>(nieuwbouw):<br>Tussenwoning       | Tussenwoningen     | 14,0     | NOx  | 21,71 kg/j |
|        | Woningen<br>(nieuwbouw):<br>Hoekwoning         | Hoek woningen      | 6,0      | NOx  | 10,99 kg/j |
|        | Woningen<br>(nieuwbouw): Twee<br>onder-één-kap | Twee-onder-een-kap | 6,0      | NOx  | 13,00 kg/j |
|        | Woningen<br>(nieuwbouw):<br>Vrijstaande woning | Vrijstaand         | 4,0      | NOx  | 12,12 kg/j |

Naam 30 woningen Locatie (X,Y) 60777, 424578

|           |               | Locatie (X,Y)<br>NOx<br>NH3 | 61142, 423882<br>97,10 kg/j<br>7,72 kg/j |            |                         |
|-----------|---------------|-----------------------------|------------------------------------------|------------|-------------------------|
| Soort     | Voertuig      |                             | Aantal voertuigen (/dag)                 | Stof       | Emissie                 |
| Standaard | Licht verkeer |                             | 92,0                                     | NOx<br>NH3 | 97,10 kg/j<br>7,72 kg/j |

Naam Verkeer buiten bebouwde kom

<span id="page-35-0"></span>Emissie (per bron) Situatie 1

| Standaard | Licht verkeer | 183,0<br>NOx | 10,43 kg/j |
|-----------|---------------|--------------|------------|
|           |               | NH3          | < 1 kg/j   |

Disclaimer Hoewel verstrekte gegevens kunnen dienen ter onderbouwing van een vergunningaanvraag, kunnen er geen rechten aan worden verleend. De eigenaar van AERIUS aanvaardt geen aansprakelijkheid voor de inhoud van de door de gebruiker aangeboden informatie. Bovenstaande gegevens zijn enkel bruikbaar tot er een nieuwe versie van AERIUS beschikbaar is. AERIUS is een geregistreerd handelsmerk in Europa. Alle rechten die niet expliciet worden verleend, zijn voorbehouden.

### Rekenbasis Deze berekening is tot stand gekomen op basis van: AERIUS versie 2016L_20171215_64190d2d2b Database versie 2016L_20170828_c3f058f00f Voor meer informatie over de gebruikte methodiek en data zie: https://www.aerius.nl/nl/factsheets/uitleg