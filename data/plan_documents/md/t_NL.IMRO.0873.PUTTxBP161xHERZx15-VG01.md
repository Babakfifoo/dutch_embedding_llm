# Toelichting bestemmingsplan "Woningbouw Klavetterstraat 12-16, Putte"

Planstatus: vastgesteld Datum: 2019-05-13

Plan identificatie: NL.IMRO.0873.PUTTxBP161xHERZx15-VG01

## **Colofon**

| Titel:          | bestemmingsplan "Woningbouw Klavetterstraat 12-16, Putte"                                                               |  |
|-----------------|-------------------------------------------------------------------------------------------------------------------------|--|
| Opdrachtgever:  | Bouwbureau Michielsen<br>Gemeynte 17<br>4631 MG Hoogerheide                                                             |  |
| Ontwerp:        | Advies Achtmaal BV                                                                                                      |  |
|                 | Minnelingsebrugstraat 4a<br>4885 KP ACHTMAAL<br>Tel: 076-5990340<br>Fax: 076-5984675<br>www.schoenmakersarchitectuur.nl |  |
| Contactpersoon: | L. Schrauwen<br>leny@schoenmakers-ontwerp.nl                                                                            |  |
| Projectnummer:  | 180780                                                                                                                  |  |
| Rapportnummer:  | 180780.01                                                                                                               |  |
| Datum:          | 13 mei 2019                                                                                                             |  |
| Status:         | vastgesteld                                                                                                             |  |

Copyright ©

Niets uit deze uitgave mag worden verveelvoudigd en/of openbaar worden gemaakt door middel van druk, fotokopie, elektronisch of op welke wijze dan ook, zonder schriftelijke toestemming van de auteurs.

# **Toelichting**

| Hoofdstuk 1 | Inleiding  5                                                           |  |
|-------------|------------------------------------------------------------------------|--|
| 1.1         | Aanleiding 5                                                           |  |
| 1.2         | Ligging en begrenzing van het plangebied  5                            |  |
| 1.3         | Vigerend bestemmingsplan 6                                             |  |
| 1.5         | Leeswijzer 6                                                           |  |
| Hoofdstuk 2 | Bestaande situatie  7                                                  |  |
| 2.1         | Ruimtelijke structuur 7                                                |  |
| 2.2         | Functionele structuur  8                                               |  |
| Hoofdstuk 3 | Toekomstige situatie 9                                                 |  |
| 3.1         | Ruimtelijke structuur 9                                                |  |
| 3.2         | Functionele structuur  9                                               |  |
| 3.3         | Planuitgangspunten 9                                                   |  |
| Hoofdstuk 4 | Beleidskader  11                                                       |  |
| 4.1         | Algemeen 11                                                            |  |
| 4.2         | Beleid Europees en rijksniveau 11                                      |  |
| 4.3         | Beleid provinciaal niveau 13                                           |  |
| 4.4         | Beleid gemeentelijk niveau  18                                         |  |
|             |                                                                        |  |
| Hoofdstuk 5 |                                                                        |  |
|             | Milieu- en overige aspecten  22                                        |  |
| 5.1         | Algemeen 22                                                            |  |
| 5.2         | Bodem  22                                                              |  |
| 5.3         | Water 23                                                               |  |
| 5.4         | Cultuurhistorie en archeologie  25                                     |  |
| 5.5         | Geluid  26                                                             |  |
| 5.6         | Bedrijven en milieuzonering 28                                         |  |
| 5.7         | Externe veiligheid  29                                                 |  |
| 5.8         | Kabels en leidingen 30                                                 |  |
| 5.9         | Flora en Fauna  31                                                     |  |
| 5.10        | Luchtkwaliteit  31                                                     |  |
| Hoofdstuk 6 | Juridische aspecten  33                                                |  |
| 6.1         | Algemeen 33                                                            |  |
| 6.2         | Algemene toelichting verbeelding 33                                    |  |
| 6.3         | Algemene toelichting regels 33                                         |  |
|             |                                                                        |  |
| Hoofdstuk 7 | Uitvoerbaarheid 35                                                     |  |
| 7.1<br>7.2  | Economische uitvoerbaarheid  35<br>Maatschappelijke uitvoerbaarheid 35 |  |

| 1. |  | Bodemonderzoek, Moerdijk bodemsanering b.v. rapportnummer 1730.11.141.r1, d.d. 16 januari 2015 |  |  |  |
|----|--|------------------------------------------------------------------------------------------------|--|--|--|
|----|--|------------------------------------------------------------------------------------------------|--|--|--|

# <span id="page-4-0"></span>**Hoofdstuk 1 Inleiding**

#### <span id="page-4-1"></span>**1.1 Aanleiding**

Naar aanleiding van een nieuwe prognose van de provincie Noord- Brabant over de woningbehoefte voor de komende jaren, mag de gemeente Woensdrecht de komende tien jaar het woningcontingent uitbreiden. De gemeente Woensdrecht zet daarbij in op inbreiding binnen alle dorpen in de gemeente. Waarbij nieuwe woningen onder andere gebouwd kunnen worden op onbebouwde kavels tussen bestaande woningen.

De initiatiefnemer heeft het voornemen om één woning te bouwen op het woonperceel aan de Woningbouw Klavetterstraat 12-16, Putte. Het toevoegen van een nieuwe woning is binnen het vigerende bestemmingsplan 'Bebouwde kom Putte, 1e herziening' niet toegestaan.

Om de ontwikkeling juridisch-planologisch mogelijk te kunnen maken is gekozen voor een bestemmingsplanprocedure ex artikel 3.1 Wet ruimtelijke ordening, waarmee het ter plaatse vigerende bestemmingsplan partieel wordt herzien. Onderhavig bestemmingsplan voorziet in het juridisch-planologisch kader.

#### <span id="page-4-2"></span>**1.2 Ligging en begrenzing van het plangebied**

De planlocatie ligt aan de Klavetterstraat in Putte. De planlocatie ligt tegen de grens van Nederland-Belgie. De kern Putte maakt deel uit van de gemeente Woensdrecht, hier vallen onder ander ook de dorpskernen Woensdrecht, Hoogerheide, Huijbergen en Ossendrecht onder. De gemeente Woensdrecht is gelegen in de provincie Noord-Brabant. De percelen van de planlocatie is bekend onder de kadastrale gemeente PTE, sectie B nummer 1856 en 2272. In figuur 1 en 2 wordt de planlocatie weergegeven op de topografische kaart en de luchtfoto.

**Figuur 1: Uitsnede topografische kaart met de planlocatie**

**Figuur 2: Planlocatie aangegeven op luchtfoto**

#### <span id="page-5-0"></span>**1.3 Vigerend bestemmingsplan**

Ter plaatse van de planlocatie vigeert het bestemmingsplan 'Bebouwde kom Putte, 1e herziening'. Het bestemmingsplan 'Bebouwde kom Putte, 1e herziening' is door de gemeenteraad op 7 november 2012 vastgesteld.

#### <span id="page-5-1"></span>**1.5 Leeswijzer**

In hoofdstuk 2 wordt ingegaan op de huidige situatie van de planlocatie, waarbij onder andere de ruimtelijke en functionele structuur wordt beschreven. In hoofdstuk 3 van de toelichting wordt de nieuwe situatie beschreven.

Het vigerende beleid op Europees, Rijks, provinciaal en gemeentelijk niveau dat relevant is voor de ontwikkeling van de planlocatie is beschreven in hoofdstuk 4.

Hoofdstuk 5 beschrijft vervolgens de uitgangspunten en randvoorwaarden, die van belang zijn voor de ontwikkeling van de planlocatie. Hierbij worden onder andere de gevolgen van de ontwikkeling op het gebied van water, natuur, luchtkwaliteit, archeologie en bodem beschreven. De juridische aspecten komen in hoofdstuk 6 aan bod, waarbij een korte uitleg van de bestemmingsplanregels wordt gegeven. Ten slotte wordt in hoofdstuk 7 de maatschappelijke en economische uitvoerbaarheid beschreven.

## <span id="page-6-0"></span>**Hoofdstuk 2 Bestaande situatie**

#### <span id="page-6-1"></span>**2.1 Ruimtelijke structuur**

#### *2.1.1 Bebouwingsstructuur*

De planlocatie ligt centraal in het dorp aan de Klavetterstraat. De Klavetterstraat is een historisch lint met voornamelijk bebouwing uit de jaren zestig van de vorige eeuw. De bebouwing bestaat grotendeels uit vrijstaande en twee-onder-een-kapwoningen van één tot twee bouwlagen met een kap. De woningen zijn allen op de Klavetterstraat georiënteerd en staan in een verspringende rooilijn. De planlocatie bestaat momenteel uit een ruime tuin met daarin een bijgebouw, waardoor er 'extra' ruimte in de bebouwingsstructuur van de Klavetterstraat aanwezig is.

#### *2.1.2 Verkeer en parkeren*

De planlocatie ligt aan de Klavetterstraat in Putte. De planlocatie wordt rechtstreeks door de Klavetterstraat ontsloten. De Klavetterstraat kan worden gecategoriseerd als een eftoegangsweg en heeft een snelheidsregime van 30 Km/h. In figuur 3 is de verkeerstructuur weergegeven in de omgeving van de planlocatie. Het parkeren in de Klavetterstraat gebeurd veelal op eigen terrein of langs de straat.

**Figuur 3: Verkeerstructuur in de omgeving van de planlocatie**

#### *2.1.3 Groen- en waterstructuur*

De omgeving van de planlocatie bestaat vooral uit bebouwd gebied. Er is geen structurerend groen of water aanwezig. Het groene beeld in de Klavetterstraat bestaat uit het groen dat in de tuinen aanwezig is.

#### *2.1.4 Beschrijving planlocatie*

De planlocatie is afgesplitst van het perceel aan de locatie Klavetterstraat 12. Momenteel staat er een houten bijgebouw (circa 32 m²) op de locatie. De planlocatie heeft een oppervlakte van circa 425 m². Een gedeelte (circa 73 m²) van de planlocatie is verhard met stelconplaten. In figuur 4 is een overzicht van de planlocatie weergegeven.

## <span id="page-7-0"></span>**2.2 Functionele structuur**

#### *2.2.1 Wonen*

De functie 'wonen' komt veelvuldig in de omgeving van de planlocatie voor. Hoofdzakelijk zijn de woningen vrijstaand of twee-aan-een gesitueerd en bestaan ze uit één tot twee bouwlagen met een kap.

#### *2.2.2 Maatschappelijke voorzieningen*

In de directe omgeving van de planlocatie zijn geen maatschappelijke voorzieningen gevestigd. Aan de Antwerpsestraat 35 en Albert-Louisastraat 4 zijn twee kerken gevestigd.

#### *2.2.3 Bedrijven, horeca en detailhandel*

In de omgeving van de planlocatie is aan de Klavetterstraat één bedrijf aanwezig en als zodanig bestemd. Het betreft een voormalig loodgietersbedrijf. Daarnaast heeft een nutsvoorziening de bestemming 'Bedrijf'. In het centrum zijn diverse horeca- en detailhandelsbedrijven gevestigd en als centrumvoorziening bestemd.

## <span id="page-8-0"></span>**Hoofdstuk 3 Toekomstige situatie**

#### <span id="page-8-1"></span>**3.1 Ruimtelijke structuur**

#### *3.1.1 Bebouwingsstructuur*

Het bestaande bebouwingspatroon van de Klavetterstraat verandert. Er wordt een nieuwe woning gerealiseerd in het bestaande bebouwingslint. De woning is georiënteerd op de Klavetterstraat en wordt in lijn met de bestaande bebouwing in de bestaande rooilijn van de woning Klavetterstraat 20 ingepast. De 'extra' ruimte in het bebouwingslint wordt daarmee op een passende wijze ingevuld.

#### *3.1.2 Groen- en waterstructuur*

Het initiatief vindt plaats op eigen terrein er is geen structurerend groen of water voorzien. De nieuwe woning wordt in dezelfde rooilijn als de woning aan de Klavetterstraat 20 gepositioneerd, waardoor er in lijn met de omgeving ruimte is voor een voor- en achtertuin.

#### <span id="page-8-2"></span>**3.2 Functionele structuur**

#### *3.2.1 Algemeen*

De functie van de planlocatie verandert van een woonfunctie zonder bouwvlak naar een woonfunctie met bouwvlak. Binnen dit bouwvlak zal één grondgebonden woning worden opgericht.

#### *3.2.2 Verkeer en parkeren*

De planlocatie wordt rechtstreeks door de Klavetterstraat ontsloten. De gemeente Woensdrecht heeft een Gemeentelijk Verkeer en Vervoerplan 2016-2020 (GVVP) opgesteld. Binnen de GVVP zijn ook uitgangspunten met betrekking tot het parkeren opgenomen. Binnen de GVVP is bepaald dat de gemeente Woensdrecht de parkeernormering zoals deze is opgenomen in de CROW uitgave 'ASVV 2012', 'Aanbevelingen voor verkeersvoorzieningen binnen de bebouwde kom' hanteert. Opgemerkt moet worden, dat de gemeente volgens het ASVV qua 'stedelijkheidsgraad' wordt ingedeeld in de categorie 'niet stedelijk', terwijl op basis van de openbaar vervoervoorzieningen en de ligging van de kernen, de zone 'rest bebouwde kom' van toepassing is met betrekking tot de bepaling van de parkeernormen.

Daarnaast zijn aanvullende uitgangspunten opgenomen. Voor nieuwe vrijstaande woningen geldt dat minimaal één parkeerplaats op eigen terrein wordt gerealiseerd en dat ernaar gestreefd wordt, gezien de grotere omvang van deze kavels, dat er twee parkeervoorzieningen op eigen terrein worden gerealiseerd.

Op basis van de CROW uitgave 'ASVV 2012' kan voor middeldure tot dure woningen een gemiddelde parkeernorm van twee parkeerplaatsen per woning aangehouden worden. Op de planlocatie is voldoende ruimte om twee parkeerplaatsen te realiseren.

#### <span id="page-8-3"></span>**3.3 Planuitgangspunten**

De exacte vorm en uitwerking van de nieuwe woning zijn momenteel nog niet bekend. Deze uitwerking zal plaats vinden in het kader van de omgevingsvergunning voor het bouwen. Het bestemmingsplan 'Bebouwde kom Putte, 1e herziening' biedt daarvoor het ruimtelijk kader. Binnen de bestemming 'Wonen' is het mogelijk om een vrijstaande woning met eventuele bijgebouwen en bouwwerken, geen gebouwen zijnde te realiseren. In het bestemmingsplan 'Bebouwde kom Putte, 1e herziening is een tabel opgenomen met daarin de toegestane bebouwing in relatie tot het perceeloppervlak.

Bij verder ontwikkeling van de woning, gelden op basis van deze gemeentelijke standaard de in tabel 1 opgenomen maximale oppervlaktematen voor bouwwerken voor de planlocatie.

**Tabel 1: Maximaal bebouwingsoppervlak aan bouwwerken en per soort bouwwerk**

| Maximaal bebouwingsoppervlak |             |                            |                            |                                  |
|------------------------------|-------------|----------------------------|----------------------------|----------------------------------|
| totaal                       | hoofdgebouw | Vrijstaande<br>bijgebouwen | Aangebouwde<br>bijgebouwen | Bouwwerken geen<br>gebouw zijnde |
| 186                          | 167,40      | 74,40                      | 74,40                      | 133,90                           |

De oppervlaktematen zijn onderling uitwisselbaar waarbij de maximale oppervlaktemaat aan totale bouwwerken niet overschreden mag worden.

Voor de goot- en bouwhoogte wordt de gemeentelijke standaard van respectievelijk 6 meter en 9 meter aangehouden.

## <span id="page-10-0"></span>**Hoofdstuk 4 Beleidskader**

#### <span id="page-10-1"></span>**4.1 Algemeen**

Bij het opstellen van een bestemmingsplan worden de beleidskaders van het rijk, provincie en gemeente uiteengezet. In het onderhavige bestemmingsplan is het relevante ruimtelijke beleid voor de locatie Woningbouw Klavetterstraat 12-16, Putte opgenomen.

#### <span id="page-10-2"></span>**4.2 Beleid Europees en rijksniveau**

#### *4.2.1 Structuurvisie Infrastructuur en Ruimte*

Voor een aanpak die Nederland concurrerend, bereikbaar, leefbaar en veilig maakt, moet het roer in het ruimtelijk en mobiliteitsbeleid om. In 2012 wordt de Structuurvisie Infrastructuur en Ruimte (SVIR) vastgesteld. De SVIR vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het de ruimtelijke doelen en uitspraken in de PKB Tweede structuurschema Militaire terreinen, de agenda landschap, de agenda Vitaal Platteland en Pieken in de Delta.

Het Rijk laat de verantwoordelijkheid voor de afstemming tussen verstedelijking en groene ruimte op regionale schaal over aan provincies. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders.

De veranderde behoefte aan wonen en werken legt daarbij een extra druk op een markt waar de totale vraag afneemt: kwaliteit voor kwantiteit. De ambitie is dat in 2040 de woon- en werklocaties in steden en dorpen aansluiten op de (kwalitatieve) vraag en dat locaties voor transformaties en herstructurering zoveel mogelijk worden benut.

In het SVIR zijn 13 nationale belangen opgenomen, hiermee geeft het Rijk aan waarvoor het verantwoordelijk is en waarop het resultaten wil boeken.

Het Rijk zal bestemmingsplannen niet (tijdens de vaststellingsprocedure) toetsen op een correcte doorwerking van nationale ruimtelijke belangen. Wel zal het Rijk door middel van systeem- of themagerichte onderzoeken achteraf nagaan of bestemmingsplannen aan nationale wet- en regelgeving voldoen.

Ter plaatse van de planlocatie zijn geen nationale belangen in het geding. Het nationale ruimtelijke beleid heeft geen consequentie voor de planlocatie.

#### *4.2.2 Besluit algemene regels ruimtelijke ordening*

Op 30 december 2011 is het Besluit algemene regels ruimtelijke ordering (Barro) in werking getreden. In het Barro wordt een aantal projecten, die van Rijksbelang zijn, met name genoemd en met behulp van digitale kaartbestanden exact ingekaderd. Per project worden vervolgens regels gegeven, waaraan bestemmingsplannen zullen moeten voldoen.

In het Barro zijn voorlopig zes projecten beschreven: Mainport ontwikkeling Rotterdam, Kustfundament, grote rivieren, Waddenzee en Waddengebied, Defensie, Erfgoederen van uitzonderlijk universele waarde. Binnenkort volgen nog: hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, ecologische hoofdstructuur, primaire waterkeringen buiten het kustfundament en het IJselmeergebied.

Ter plaatse van de planlocatie zijn geen nationale belangen in het geding. Het nationale ruimtelijke beleid heeft geen consequentie voor de planlocatie.

#### *4.2.3 Water*

#### Het Nationaal Waterplan (NWP)

In december 2009 heeft het kabinet het Nationaal Waterplan vastgesteld. Dit plan geeft op hoofdlijnen aan welk beleid het Rijk in de periode 2009 - 2015 voert om te komen tot een duurzaam waterbeheer. Het Nationaal Waterplan (NWP) is de opvolger van de Vierde Nota Waterhuishouding uit 1998 en vervangt alle voorgaande nota's waterhuishouding. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie.

#### Watertoets

Met het ondertekenen van het Nationaal Bestuursakkoord Water (juli 2003) hebben de betrokken partijen (het Rijk, IPO, VNG en UvW) afgesproken de watertoets toe te passen bij alle nieuwe ruimtelijke waterhuishoudkundig relevante- plannen en besluiten op alle bestuursniveaus. De watertoets is met ingang van 1 november 2003 wettelijk verplicht voor structuurvisies, bestemmingsplannen, van de Wet Ruimtelijke Ordening (Wro). Het Besluit ruimtelijke ordening (Bro) regelt een verplichte waterparagraaf in de toelichting bij de genoemde ruimtelijke plannen en het vooroverleg op grond van artikel 3.1.1 Bro met het waterschap.

De watertoets omvat het hele proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen.

#### Europese Kaderrichtlijn Water

De Europese Kaderrichtlijn Water is sinds december 2000 van kracht en is gericht op het realiseren van duurzaam waterbeheer. De Europese Kaderrichtlijn Water beoogt de bescherming van aquatische ecosystemen en het duurzaam gebruik van water. Daarvoor wordt de Kaderrichtlijn eerst in landelijke wet- en regelgeving omgezet. Momenteel wordt hier hard aan gewerkt. De Europese Kaderrichtlijn heeft, waar het de gemeente betreft, consequenties voor riolering, afkoppelen, toepassing van bouwmaterialen en het ruimtelijke beleid. Er worden ecologische en fysisch-chemische doelen geformuleerd die afhankelijk zijn van de functie van een watergang.

In paragraaf 5.3 komt het aspect water aan bod voor de planlocatie.

#### *4.2.4 Ecologie*

Vanuit Europa is de bescherming van (plant en dier) soorten en gebieden geregeld in de Europese Vogelrichtlijn en Habitatrichtlijn. In Nederland is de natuurwetgeving verankerd in de Wet Natuurbescherming.

#### Europese Vogel- en Habitatrichtlijn

De Europese Vogelrichtlijn en Habitatrichtlijn hebben tot doel de bescherming van (vogel)soorten en hun natuurlijke habitats. Elke lidstaat is verplicht om speciale beschermingszones (SBZ's) aan te wijzen, die samen één Europees netwerk van natuurgebieden vormen: "Natura 2000". Wanneer in een gebied bepaalde soorten voorkomen, of een bepaald percentage van de Europese populatie herbergt, dan komt dit gebied in aanmerking voor plaatsing onder de betreffende richtlijnen. De planlocatie valt in zijn geheel niet binnen de aangewezen Vogelrichtlijn- of Habitatrichtlijngebieden.

#### Wet Natuurbescherming

De Wet natuurbescherming is een 'kaderwet'. Dat betekent dat er alleen algemene principes en verantwoordelijkheden in staan. De details zijn geregeld in een groot aantal algemene maatregelen van bestuur en ministeriële regelingen. Sommige bepalingen uit de Wet natuurbescherming zijn het gevolg van afspraken op internationaal en Europees niveau, zoals de Vogelrichtlijn, de Habitatrichtlijn en het CITESverdrag.

Het aspect Flora en Fauna komt in paragraaf 5.9 aan bod.

#### *4.2.5 Cultuurhistorie*

#### Nota Belvedère

De Nota Belvedère, een gezamenlijk beleidsstuk van de ministeries van LNV, OC&W en VROM (1999), is opgesteld vanuit de gedachte om de cultuurhistorische identiteit sterker richtinggevend te laten zijn voor de inrichting van de ruimte. In de nota is een visie op de samenhang tussen cultuurhistorie en ruimtelijk beleid opgenomen. Het doel is tweeledig; verbetering van de kwaliteit van de leefomgeving en behoud van het cultureel erfgoed.

Zowel de planlocatie, als de gebieden daaromheen zijn niet aangewezen als Belvedère gebied, daarom hoeft niet verder te worden ingegaan op deze Nota Belvedère.

#### Verdrag van Valletta (Malta)

De bescherming van het archeologische erfgoed in de bodem en de inbedding ervan in de ruimtelijke ontwikkeling is het resultaat van de implementatie van het Verdrag van Malta. Nederland heeft dit verdrag ondertekend in Valletta in 1992. Het uitgangspunt hierbij is dat het archeologisch erfgoed moet worden beschermd op de plaats waar het wordt aangetroffen.

Volgens de Wet op de Archeologische Monumentenzorg heeft de gemeente, als bevoegde overheid, een zorgplicht voor de archeologie in haar grondgebied. Via de Wet op de Archeologische Monumentenzorg 2007 (een wijzigingswet) is de Monumentenwet 1988 aangepast om dit te kunnen verankeren.

Archeologie wordt behandeld in paragraaf 5.4.

#### <span id="page-12-0"></span>**4.3 Beleid provinciaal niveau**

#### *4.3.1 Interimstructuurvisie 'Brabant in Ontwikkeling'*

Met de inwerkingtreding van de Structuurvisie Ruimtelijke Ordening Noord-Brabant zijn deel A en B van de Interimstructuurvisie vervangen. Deel C blijft wel in stand. Deel C beschrijft de concrete ontwikkelprojecten Logistiek Park Moerdijk en Agro-Foodcluster (AFC) West-Brabant en geeft een onderbouwing van de locatiekeuze.

Deel C heeft geen betrekking op de voorgestane planontwikkeling.

#### 4.3.2 Structuurvisie Ruimtelijke Ordening 2014 Noord- Brabant

Op 19 maart 2014 is de Structuurvisie ruimtelijke ordening 2014 (hierna: SVRO) in werking getreden. Deze structuurvisie is een actualisatie van de visie die in 2010 werd vastgesteld. De SVRO geeft aan welke ambities de provincie heeft en hoe zij deze wil realiseren. In de SVRO geeft de provincie aan hoe zij omgaat met de ruimtelijke opgave voor de periode tot 2025, met een doorkijk naar 2040.

De provincie heeft als sturingsfilosofie 'samenwerken aan kwaliteit': samen met andere overheden, marktpartijen en maatschappelijke organisaties vormgeven aan een duurzame ruimtelijke ontwikkeling van Noord-Brabant. Daarbij respecteert de provincie ieders rol. De provincie onderscheidt de volgende vijf rollen:

- 1. Ontwikkelen
De provincie focust in haar ontwikkelingsgerichte rol op een aantal thematische opgaven en op een aantal gebieden. In gebieden waar sprake is van grote ruimtelijke dynamiek, botsende belangen en waar de ontwikkelingen een (inter)provinciale impact hebben, kiest de provincie voor een actieve rol.

- 2. Ordenen
De provincie wil de duurzame ruimtelijke ontwikkeling van Noord-Brabant ordenen in *robuuste ruimtelijke structuren*. Dit zijn de groenblauwe-, de agrarische-, de stedelijke- en de infrastructuur.

#### 3. Beschermen

De provincie wil belangrijke en onvervangbare waarden beschermen. Voor de Ecologische Hoofdstructuur, de cultuur- en aardkundige waarden en de bescherming van de kernkwaliteiten in de nationale landschappen in Noord-Brabant stelt de provincie een beschermingsregiem op.

- 4. Regionaal samenwerken
De provincie kiest voor regionale samenwerking en afstemming *in vier regio's*. De provincie stimuleert de samenwerking tussen de gemeenten, Rijk en waterschappen in deze regio's en legt afspraken vast in een strategische regionale agenda.

- 5. Stimuleren
Bij ruimtelijke ontwikkelingen gaat het niet alleen om de vraag waar welke ontwikkelingen gewenst zijn. Het gaat daarbij ook om de balans tussen de verschillende belangen, functies en kwaliteiten in een gebied. De provincie wil dat ontwikkelingen bijdragen aan de ruimtelijke kwaliteit van Noord-Brabant.

**Figuur 6: Uitsnede structurenkaart locatie Woningbouw Klavetterstraat 12-16, Putte, Structuurvisie Ruimtelijke Ordening Noord-Brabant**

Uit figuur 6 blijkt dat de planlocatie in de Stedelijke structuur, Kernen in het landelijk gebied ligt.

De stedelijke structuur bestaat uit de steden en dorpen in Noord-Brabant. De verschillen tussen de (middel)grote steden, sub urbane kernen, dorpen en plattelandskernen, zowel in ruimtelijk, sociaal als economisch opzicht, zijn een belangrijke kwaliteit van Brabant.

De provincie wil het volgende bereiken:

- 1. concentratie van verstedelijking;
- 2. inspelen op demografische ontwikkelingen;
- 3. zorgvuldig ruimtegebruik;
- 4. meer aandacht voor ruimtelijke kwaliteit;
- 5. betere verknoping van stedelijke ontwikkelingen aan de infrastructuur
- 6. versterking van de economische kennisclusters.

Voor de gebieden in de Stedelijke structuur, Kernen in het landelijk gebied geldt met name het accent dat de provincie in het ruimtelijk beleid legt op zorgvuldig ruimtegebruik; de provincie wil de groei en de spreiding van het stedelijk ruimtebeslag afremmen. Een centraal thema voor kernen in het landelijk gebied is het voorkomen van verdere aantasting van het buitengebied. Dit houdt in dat het accent op inbreiden en herstructureren ligt. Er dient gebouwd te worden voor migratiesaldo-nul.

Het in gebruik nemen van nieuwe ruimte voor verstedelijking is pas aan de orde, als gebleken is dat de bouwopgave voor wonen en werken niet binnen bestaand bebouwd gebied kan worden gerealiseerd, ook niet in andere kernen of op andere bedrijventerreinen binnen de betreffende gemeente, wat betreft wonen, en binnen de betreffende landelijke regio, wat betreft werken. Als toch nieuw ruimtebeslag nodig is, kan dit alleen daar waar, gelet op de ruimtelijke kwaliteiten binnen dat gebied, verantwoorde uitbreidingsmogelijkheden liggen. Ruimtelijke karakteristieken en kwaliteiten worden dus meer bepalend voor de wijze waarop de (economische) dynamiek in de landelijke regio's haar plek krijgt. Dit heeft tot gevolg dat de bouwmogelijkheden per kern verschillen en dat niet iedere gemeente of iedere kern een nieuwe locatie kan ontwikkelen.

De ontwikkeling vindt plaats in het bestaande stedelijk gebied van Putte, er wordt gebruik gemaakt van het bestaande bouwperceel. De beoogde ontwikkeling past binnen de doelstelling van de kernen in het landelijk gebied en is niet in strijd zijn met de Structuurvisie Ruimtelijke Ordening Noord-Brabant.

#### *4.3.2 Verordening Ruimte Noord-Brabant (geconsolideerde versie 1-1-2018)*

In de Verordening ruimte Noord-Brabant (geconsolideerde versie 1-1-2018) staan regels waarmee een gemeente rekening moet houden bij het ontwikkelen van bestemmingsplannen. De onderwerpen die in de verordening staan, komen uit de provinciale structuurvisie. Daarin staat welke belangen de provincie wil behartigen en hoe ze dat wil doen. De verordening is daarbij een van de manieren om die provinciale belangen veilig te stellen.

Belangrijke onderwerpen in de Verordening ruimte zijn:

- ruimtelijke kwaliteit;
- stedelijke ontwikkelingen;
- natuurgebieden en andere gebieden met waarden;
- agrarische ontwikkelingen, waaronder de zorgvuldige veehouderij;
- overige ontwikkelingen in het landelijk gebied.

- 
- 
- 
- 
- 
- 

**Figuur 7: Uitsnede kaart behorende bij de Verordening ruimte Noord-Brabant, planlocatie Woningbouw Klavetterstraat 12-16, Putte**

In figuur 7 is de uitsnede van de kaart behorende bij de Verordening ruimte Noord-Brabant weergegeven voor de planlocatie. Uit figuur 7 blijkt dat de planlocatie ligt in de structuur 'Bestaand stedelijk gebied, kern in landelijk gebied'.

#### Structuur: bestaand stedelijk gebied – kernen in landelijk gebied

Het initiatief is om op een bestaand woonperceel de bestaande bebouwing te saneren en één nieuwe grondgebonden woning te realiseren. De nieuwe woning wordt met de voorgevel georiënteerd aan de Klavetterstraat. In artikel 4.3 van de verordening zijn regels opgenomen voor nieuwbouw van woningen binnen bestaand stedelijk gebied.

#### *Artikel 4.3*

*De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:* 

- a. *de afspraken die daarover zijn gemaakt in het regionaal ruimtelijk overleg bedoeld in artikel 39.4, onder b, worden nagekomen;*
- b. *de beoogde nieuwbouw zich verhoudt tot de afspraken bedoeld onder a, en tot de beschikbar harde plancapaciteit voor woningbouw.*

*Onder harde plancapaciteit voor woningbouw als bedoeld in het eerste lid, onder b, wordt verstaan de capaciteit voor nieuw te bouwen woningen waarover een gemeente beschikt, die:* 

- *a. wordt uitgedrukt in aantallen woningen, en*
- *b. is opgenomen in een vastgesteld bestemmingsplan waarvan de bestemming nog niet is verwezenlijkt.*

Het onderzoek naar de behoefte van woningen wordt door de provincie Noord-Brabant strak geregisseerd. Dit is verankerd in artikel 39 van de Verordening ruimte. In Artikel 39.1, lid 1, is bepaald dat er regionale ruimtelijke overleggen (RRO) zijn voor de volgende gebieden: West-Brabant, Midden-Brabant, Noordoost-Brabant en Zuidoost-Brabant. De gemeente Woensdrecht is ingedeeld bij de regio West-Brabant. Volgens artikel 39.4, aanhef en lid b, onder 1, plegen de deelnemers aan het RRO regionale afstemming en maken afspraken over de programmering en planologische voorbereiding van de bouw van woningen; informeren elkaar over de voortgang van hiervoor bedoelde voornemens en afspraken (lid c); en hebben een monitoringssysteem waarin de voortgang van de woningbouw wordt bijgehouden (lid d).

De gemeente Woensdrecht maakt deel uit van het RRO-gebied West-Brabant (18 gemeenten) en de subregio West (7 gemeenten). RRO-gebied West-Brabant valt samen met het COROP-gebied West-Noord-Brabant. Dit is conform het advies uit de Handreiking Ladder voor duurzame verstedelijking van het Ministerie van infrastructuur en Milieu. Via de RRO's geven de Brabantse gemeenten jaarlijks inzicht in hun woningbouwplannen. Hiertoe actualiseren de gemeenten jaarlijks hun 'overzicht woningbouwcapaciteiten per gemeente', kortweg de matrix genoemd. Sinds 1 december 2016 is de Regionale Agenda Wonen 2017 van toepassing, waarin de meest actuele regionale woningbouwafspraken zijn opgenomen. De provinciale bevolkings- en woningbehoefteprognose 2014 laat een behoorlijke regionale woningbouwopgave zien van circa 33.000 woningen tot 2030. De groei van de woningvoorraad is de afgelopen jaren echter achter blijven lopen ten opzichte van de geprognosticeerde woningbehoefte. De regio West-Brabant heeft op basis van de toekomstige bevolkingsontwikkelingen, de bevolkings- en woningbehoefteprognose en de gemeentelijke woningbouwontwikkelingen de regionale woningvoorraad en woningbouwopgave per gemeente voor de periode 2016 t/m 2025 bepaalt. In de Regionale Agenda Wonen is de woningbouwcapaciteit en – opgaven per gemeente opgenomen.

| Subregio       | regionale     | gemeentelijke woningbouwprogramma |        |     |       |               |
|----------------|---------------|-----------------------------------|--------|-----|-------|---------------|
| West           | woningbouw    | totale<br>harde plancapaciteiten  |        |     |       |               |
|                | opgave        | plan                              | totaal |     |       | 2016 t/m 2025 |
|                | 2016 t/m 2025 | capaciteit                        | ab.    | %   | ab.   | %             |
| Bergen op Zoom | 2.975         | 3.131                             | 2.234  | 75% | 1.619 | 54%           |
| Halderberge    | 890           | 788                               | 537    | 60% | 537   | 60%           |
| Moerdijk       | 1.565         | 1.020                             | 781    | 50% | 781   | 50%           |
| Roosendaal     | 3.115         | 3.034                             | 1.411  | 45% | 1.411 | 45%           |
| Rucphen        | 515           | 663                               | 258    | 50% | 250   | 49%           |
| Steenbergen    | 830           | 641                               | 456    | 55% | 456   | 55%           |
| Woensdrecht    | 320           | 477                               | 109    | 34% | 109   | 34%           |
| Subtotaal      | 10.210        | 9.754                             | 5.786  | 57% | 5.163 | 51%           |

**Figuur 8: Woningbouwopgaven en plancapaciteiten gemeenten 2016 t/m 2025**

Voor de gemeente Woensdrecht wordt de benodigde capaciteit aan nieuwe woningen bepaald op 320 woningen t/m 2025. Ten tijde van het opstellen van de Regionale Agenda Wonen, waren 109 woningen opgenomen binnen de harde plancapaciteit van de gemeente Woensdrecht. Dit betekent dat 34% van het vereiste aantal woningen is opgenomen binnen een bestemmingsplan. Naar aanleiding hiervan kan worden gesteld dat er ruimte is voor de ontwikkeling van één woning binnen de planlocatie.

#### *Algemene regels: Bevordering ruimtelijke kwaliteit*

Een plan dat voorziet in een ruimtelijke ontwikkeling bevat een verantwoording dat het plan bijdraagt aan de zorg voor het behoud en bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid en dat toepassing is gegeven aan het principe van zorgvuldig ruimtegebruik.

Het principe van zorgvuldig ruimtegebruik houdt in ieder geval in dat ingeval van stedelijke ontwikkeling toepassing is gegeven aan artikel 3.1.6 tweede lid van het Besluit ruimtelijke ordening (ladder voor duurzame ontwikkeling). Het doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. De ladder kent verschillende treden die achter elkaar worden doorlopen.

Artikel 3.1.6 lid 2 Bro (Ladder) geeft aan dat de toelichting bij een bestemmingsplan, dat een nieuwe stedelijke ontwikkeling mogelijk maakt. Op 1 juli 2017 is de nieuwe ladder vastgesteld.

#### *Is er sprake van een stedelijke ontwikkeling?*

De Ladder is van toepassing op woningbouwplannen, die worden aangemerkt als nieuwe stedelijke ontwikkeling. Of er sprake is van een stedelijke ontwikkeling wordt bepaald door de aard en omvang van de ontwikkeling, in relatie tot de omgeving. Voor wonen geldt, dat voor woningbouwlocaties vanaf twaalf woningen sprake is van een stedelijke ontwikkeling die Ladderplichtig is.

De beoogde ruimtelijke ontwikkeling op de locatie Klavetterstraat betreft de ontwikkeling van één extra woning ten opzichte van de bestaande situatie. Hier is er geen sprake van stedelijke ontwikkeling, de ontwikkeling is niet Ladderplichtig.

Uit bovenstaande blijkt dat de beoogde ruimtelijke ontwikkeling voldoet aan de regels uit de Verordening ruimte Noord-Brabant.

#### <span id="page-17-0"></span>**4.4 Beleid gemeentelijk niveau**

#### *4.4.1 Woonvisie 2015*

In juni 2015 is de Woonvisie 2015 vastgesteld. In de Woonvisie 2015 worden de gemeentelijke ambities geschetst voor de komende jaren op het gebied van wonen. De woonvisie helpt de gemeente om regie te voeren over de woningbouwontwikkeling en de ontwikkelingen in de bestaande woningvoorraad. Daarbij zijn er drie uitgangspunten centraal:

- een goede afstemming van vraag en aanbod;
- kwaliteit staat centraal;
- uitgaan van de kracht van de inwoners van de gemeente Woensdrecht.

Indien er sprake is van gemeente overstijgende onderwerpen dan worden deze gezamenlijk met de gemeenten van de subregio opgepakt. Twee maal per jaar is er een Regionaal Ruimtelijk Overleg (RRO). In dit overleg worden afspraken tussen gemeenten vastgelegd en wordt de agenda voor de subregionale werkgroepen bepaald.

Opvallend is dat in Putte het aandeel gezinnen niet het grootst is op dit moment, terwijl dit in de andere kernen het grootste aandeel vormt. In Putte is het aandeel stellen en alleenstaanden tussen 55 en 75 jaar sterk vertegenwoordigd. Het aandeel jonge alleenstaande huishoudens is in vergelijking met andere kernen in Putte ook hoog.

In de woonvisie is voor de kern Putte opgenomen dat het aantal huishoudens tussen 2015 en 2026 nog zal groeien met ongeveer 48 huishoudens. Vanwege de groei van het aantal huishoudens is er in Putte nog ruimte voor het toevoegen van nieuwe woningen. Nieuwbouw zou zich daarbij met name moeten richten op grondgebonden nultredenwoningen of appartementen met lift. Daarbij is er zowel vraag naar kleine als grote woningen. Er is een tekort aan vrijstaande woningen en tot 2020 ook aan rijwoningen. In de koopsector gaat het hier om het toevoegen van woningen aan de woningvoorraad in het middeldure en dure segment, vanaf circa € 200.000, -. Met voorliggend initiatief wordt één bouwvlak toegevoegd binnen de bestaande woonbestemming. Hierbinnen kan één grote vrijstaande woning (>130 m²) worden gerealiseerd. De bouw van deze woning is passend binnen de woningbouwopgave die de gemeente Woensdrecht heeft opgenomen in haar woonvisie.

#### *4.4.2 Woningbouwplanning 2018*

Toetsingskader Het woningbouwprogramma van de gemeente Woensdrecht wordt ieder jaar opnieuw beoordeeld en indien nodig aangepast en opnieuw vastgesteld door de gemeenteraad. De beoordeling en aanpassing vindt plaats op basis van het Regionaal Ruimtelijk Overleg. De Provincie geeft in haar woningbehoefteprognose van mei 2017 aan dat de woningbehoefte hoger uitvalt dan de vorige prognose uit 2014. Voor de komende 10 jaar is er volgens de provincie in de gemeente Woensdrecht behoefte aan 455 tot 590 extra woningen. In de nieuwe woningbouwplanning is rekening gehouden met deze aantallen. Beoordeling Ten aanzien van perceelsplitsingen, heeft de gemeente Woensdrecht al sinds het raadsbesluit uit 2009 ruimte beschikbaar gemaakt in haar woningbouwplanning. De gemeenteraad heeft hierbij besloten om in totaal 13 perceelsplitsingen toe te staan. Voorliggende locatie Woningbouw Klavetterstraat 12-16, Putte maakt daar geen deel van uit. In 2018 zijn in de woningbouwplanning nog eens vier extra locaties opgenomen die voor perceelssplitsing in aanmerking komen. De locatie Woningbouw Klavetterstraat 12-16, Putte maakt deel uit van één van deze vier locaties. De planlocatie is niet concreet opgenomen in de woningbouwplanning. De beoogde ontwikkeling bestaat uit het toevoegen van één grondgebonden woning, op eigen initiatief en risico van de initiatiefnemer. Het realiseren van één particuliere woning, die in eigen beheer wordt gebouwd, is niet wezenlijk van invloed op het gemeentelijk woonbeleid.

De woning die door middel van het planvoornemen mogelijk wordt gemaakt past binnen de gemeentelijke woningbouwprogrammering.

#### *4.4.3 StructuurvisiePlus Gemeente Woensdrecht 2001 en actualisatie 2009*

In de StructuurvisiePlus Gemeente Woensdrecht 2001, actualisatie 2009 wordt de visie gepresenteerd op de ruimtelijke ontwikkelingen in de gemeente Woensdrecht tot 2015. Het betreft een strategisch document waarin wordt gestreefd naar versterking van de sociaal-economische vitaliteit en de ruimtelijke kwaliteit van de gemeente. De kern van de methodiek van de StructuurvisiePlus betreft het opstellen van enerzijds het structuurbeeld (duurzame component) en anderzijds het programma (tijdelijke component).

Ten aanzien van de ontwikkeling van woningen wordt gesteld dat er door de aanwezige intensieve bebouwing weinig ruimte is voor verdere verdichting. Daarom dienen de mogelijkheden voor nieuwbouw gezocht te worden in inbreidings- herstructureringsplannen. Onderhavig plan betreft de ontwikkeling van één vrijstaande woning in Putte. De nieuwe woning wordt opgericht binnen een bestaand woonperceel dat wordt gesplitst. Een dergelijke ontwikkeling kan worden gezien als een inbreidingslocatie en is derhalve passend binnen de beleidsvisie uit de gemeentelijke structuurvisie.

#### *4.4.4 Vigerende bestemmingsplan 'Bebouwde kom Putte, 1e herziening'*

De locatie Woningbouw Klavetterstraat 12-16, Putte ligt in het bestemmingsplan 'Bebouwde kom Putte, 1e herziening', zoals vastgesteld door de gemeenteraad op 7 november 2012. De planlocatie heeft de bestemming 'Wonen – 3', de 'Gebiedsaanduiding vrijwaringszone – radar', een bouwvlak en heeft gedeeltelijk een gevellijn en een maatvoeringsvlak waarbinnen de maximale bouwhoogte (9,5 meter) en de maximale goothoogte (5,5 meter) is bepaald. Binnen de bestemming 'Wonen – 3' zijn woningen in de vorm van vrijstaande woningen, twee-aaneengebouwde woningen en aaneengebouwde woningen toegestaan, expliciet is woningvermeerdering uitgesloten. In figuur 9 is een uitsnede van de verbeelding weergegeven.

**Figuur 9: Uitsnede verbeelding bestemmingsplan 'Bebouwde kom Putte, 1e herziening'**

Om het perceel te kunnen splitsen en één woning toe te kunnen voegen dient de aanduiding 'specifieke bouwaanduiding – nieuwbouw toegestaan' opgenomen te worden. Voorliggend bestemmingsplanherziening voorziet in het opnemen van deze aanduiding.

#### *4.4.5 Welstandsnota 2013*

De welstandsnota van de gemeente Woensdrecht is door de gemeenteraad vastgesteld op 7 februari 2013. Het welstandsbeleid van de gemeente Woensdrecht is opgesteld vanuit de overtuiging dat de gemeente het belang van een aantrekkelijke gebouwde omgeving dient te behartigen. Het doel van het welstandstoezicht is om, in alle openheid, een bijdrage te leveren aan die dagelijkse leefomgeving, de schoonheid en de aantrekkelijkheid van de gemeente. Door het ontwikkelen van een zowel intern als extern samenhangend stelsel van beleidsregels voor de welstandsadvisering, zet de gemeente haar visie op het ruimtelijk kwaliteitsbeleid en de rol van de welstandszorg. Het hebben van een dergelijk stelsel van regels beoogt de bouwende burger vooraf informatie en inzicht te verschaffen over de wijze waarop de welstandscommissie zijn bouwplan zal adviseren. De criteria die bij deze advisering een rol spelen worden met deze nota meer geobjectiveerd en gemotiveerd.

#### **Figuur 10: Uitsnede Welstandskaart voor de kern Putte**

Bouwplannen worden aan de Welstandsnota getoetst middels drie soorten criteria: algemene, gebiedsgerichte en objectgerichte criteria. Algemene criteria zijn globale stedenbouwkundige uitgangspunten. Objectgerichte criteria bestaan uit objectieve, meetbare beleidsnormen, die van toepassing zijn op specifieke, veel voorkomende bouwwerken of bouwkundige ingrepen. Voor de gebiedsgerichte criteria is het gemeentelijke grondgebied ingedeeld in deelgebieden. Afhankelijk van de waarde en gevoeligheid van het gebied en de betekenis voor het aanzien van de openbare ruimte kan voor dat gebied een hoog (niveau 1), normaal (niveau 2) of laag (niveau 3) welstandsniveau vastgesteld worden. Hiernaast bestaat er nog een welstandsniveau 4 voor gebieden die niet worden getoetst aan redelijke eisen van welstand.

De locatie Woningbouw Klavetterstraat 12-16, Putte ligt in deelgebied 2: 'Grensstraat'. De bebouwing in het historische lint aan de Grensstraat, dateert overwegend uit de jaren '60. Het gebied heeft een overwegende woonfunctie, met op enkele plaatsen detailhandel en dienstverlening. De bebouwing staat in het oostelijke gedeelte aan de straat, waarbij voortuinen ontbreken. De bouwhoogte in de Grensstraat is 2 bouwlagen met kap, waarbij de noklijn in de meeste gevallen evenwijdig loopt aan de straat. In de Achterstraat komen enkele voortuinen voor, gescheiden van de openbare ruimte door hekjes. De bouwhoogte is 1 en 2 bouwlagen met kap, waarbij de noklijn overwegendevenwijdig loopt aan de straat. De meest voorkomende dakvorm is het zadeldak, echter met verschillende hellingshoeken. Binnen het gebied komen veel aanbouwen voor, die aan de achterzijde van de woningen zijn gesitueerd en veelal een bouwhoogte van 1 bouwlaag met plat dak hebben. Het gebied is niet erg samenhangend, door het verschil in bebouwingshoogte en de plaatse van de bebouwing op het perceel.

Het gemeentelijke beleid is gericht op handhaving van de aanwezige oorspronkelijke karakteristiek qua schaal, kleur- en materiaalgebruik, korrelmaat en vormentaal. Er is sprake van een kleinschalig gevarieerd bebouwingsbeeld. Elk pand kent binnen beperkte marges zijn eigen situering, kleurgebruik en uitstraling. Nieuwe bebouwing moet aansluiten bij het karakter zoals omschreven is in de gebiedsbeschrijving met als extra eisen:

- de bebouwing moet in één rooilijn staan;
- als dakvorm moet het zadeldak met een evenwijdig aan de straat lopende noklijn worden toegepast;
- dakkappellen moeten zoveel mogelijk op het dakvlak aan de achterzijde worden gesitueerd;
- de bebouwing moet met baksteen als schoon metselwerk worden gebouwd en als dakbedekking moeten rode of antracietkleurige dakpannen toegepast worden; de gebouwen mogen ook met stucwerk of schilderwerk afgewerkt worden.

Op dit moment is er nog geen concreet bouwplan. Ten tijde van het aanvragen van de omgevingsvergunning voor het bouwen wordt het bouwplan voor de woning voorgelegd aan de gemeente om te beoordelen of het plan voldoet aan de criteria die voortkomen uit de Welstandsnota.

## <span id="page-21-0"></span>**Hoofdstuk 5 Milieu- en overige aspecten**

#### <span id="page-21-1"></span>**5.1 Algemeen**

In de onderstaande paragraven zijn de ruimtelijke-milieuhygiënische aspecten verder uiteengezet.

#### <span id="page-21-2"></span>**5.2 Bodem**

#### *5.2.1 Algemeen*

Met het oog op een goede ruimtelijke ordening dient de bodemkwaliteit ter plaatse te worden onderzocht. Bij functiewijzigingen dient te worden bekeken of de bodemkwaliteit voldoende is voor de betreffende functiewijziging. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd.

De provincie hanteert de richtlijn dat bij de beoordeling van ruimtelijke plannen ten minste het eerste deel van het verkennend bodemonderzoek, het historisch onderzoek, moet worden verricht. Indien uit het historisch onderzoek wordt geconcludeerd dat op de betreffende locatie sprake is geweest van activiteiten met een verhoogd risico op verontreiniging, dan dient het volledig verkennend bodemonderzoek te worden verricht.

#### *5.2.2 Onderzoek*

Door Moerdijk Bodemsanering B.V. is een beperkt vooronderzoek NEN 5725, verkennend bodemonderzoek NEN 5740 en nader bodemonderzoek NTA 5755 uitgevoerd ter plaatse van de locatie Woningbouw Klavetterstraat 12-16, Putte uitgevoerd. De onderzoeksresultaten (rapportnummer 1730.11.141.r1, d.d. 16 januari 2015) zijn als afzonderlijke bijlage toegevoegd aan voorliggend bestemmingsplanherziening.

Op grond van de beschikbare gegevens (historische gegevens, zintuiglijke waarnemingen gedaan tijdens het veldwerk en de analyseresultaten) kan het volgende worden geconcludeerd:

- Tijdens de locatie-inspectie zijn geen bijzonderheden aangetroffen.
- Zintuiglijk zijn tijdens de uitvoering van de veldwerkzaamheden geen afwijkingen aangetroffen.
- In de bovengrond is een matig verhoogd gehalte aan zink aangetroffen; evenals licht verhoogde gehalten aan cadmium, kwik, lood en PAK. De nader onderzoekswaarde van zink wordt overschreden.
- In de ondergrond is een matig verhoogd gehalte aan PAK aangetroffen; evenals licht verhoogde gehalten aan kwik, lood en zink. De nader onderzoekswaarde van PAK wordt overschreden.
- In het grondwater zijn licht verhoogde concentraties aan barium en zink aangetroffen.
- Aangenomen wordt dat deze verhoogde concentraties aan zware metalen natuurlijk verhoogde achtergrondwaarden betreffen.

Naar aanleiding van de matig verhoogde gehalten aan zink en PAK zijn respectievelijk de boven- en ondergrondmonsters apart onderzocht op zware metalen en PAK.

- In de bovengrond ter plaatse van de boringen 1 en 2 zijn licht verhoogde gehalten aan cadmium, kwik, lood en zink aangetroffen.
- In de bovengrond ter plaatse van boring 3 is een licht verhoogd gehalte aan kwik aangetroffen.
- In de bovengrond is een sterk verhoogd gehalte aan zink aangetroffen; evenals licht verhoogde gehalten aan cadmium, koper, kwik en lood.
- In de ondergrond ter plaatse van de boringen 1 en 3 is geen verhoogd gehalte aan PAK aangetroffen.
- In de ondergrond ter plaatse van de boringen 2 en 4 is een licht verhoogd gehalte aan PAK aangetroffen.

De gestelde hypothese 'onverdachte' locatie dient te worden verworpen aangezien er een grondverontreiniging met zink is aangetroffen Naar aanleiding van het sterk verhoogde gehalte aan zink in de bovengrond ter plaatse van boring 4 is aansluitend een nader onderzoek verricht, dit om de omvang en de ernst van de verontreiniging vast te stellen.

#### *5.2.3 Nader onderzoek*

Uit de resultaten blijkt dat het een geringe grondverontreiniging met zink betreft. Redelijkerwijs kan gesteld worden dat de grondverontreiniging voor 1987 veroorzaakt is. De grond is verontreinigd vanaf maaiveld tot circa 0,5 m -mv. Het totale volume sterk verontreinigde grond bedraagt maximaal circa 4 m2 x 0,5 m = circa 2 m3. Op basis van de aangetroffen mate en omvang van de grondverontreiniging kan worden gesteld dat er geen sprake is van een 'ernstig geval van bodemverontreiniging' (het geval indien een interventiewaarde overschreden wordt in minimaal 25 m3 grond of 100 m³ grondwater). Derhalve is er geen sprake van saneringsplicht.

#### *5.2.4 Conclusie*

De resultaten van het verrichte bodemonderzoek dienen geen belemmering te vormen voor de nieuwbouw van de woning. Voor de volledige onderzoeksresultaten wordt kortheidshalve naar het rapport in de afzonderlijke bijlage verwezen.

#### <span id="page-22-0"></span>**5.3 Water**

#### *5.3.1 Beleid Waterschap Brabantse Delta*

Het waterschap Brabantse Delta is verantwoordelijk voor het waterbeheer in de regio. Het gaat dan om het waterkwantiteits en - kwaliteitsbeheer, de waterkeringzorg, waterzuivering, het grondwaterbeheer, het waterbodembeheer en vaak ook het scheepvaartbeheer. Het waterschap heeft de grondslag van haar beleid opgenomen in het waterbeheerplan 2016-2021 'Grenzeloos verbindend', wat is afgestemd op Europees, nationaal en provinciaal beleid. Speerpunten uit het waterbeheerplan zijn klimaatadaptatie, innovaties, ruimtelijke ontwikkelingen, toekomstig medegebruik en het tegengaan van verdroging.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. De Keur is onder andere te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak, en de hydrologische uitgangspunten bij de keurregels voor afvoeren van hemelwater'

#### *5.3.2 Beschrijving huidige situatie*

In de bestaande situatie is de ondergrond gedeeltelijk bebouwd met een schuurtje van circa 32 m² met daaromheen een verharding van stelconplaten met een oppervlak van circa 73 m². In totaal is er circa 105 m² verhard oppervlak aanwezig. Het overige deel circa 320 m² van de planlocatie is onverhard.

#### *5.3.3 Waterlopen*

In de directe omgeving van de planlocatie komen geen waterlopen voor. In figuur 11 is een uitsnede van de leggerkaart opgenomen.

**Figuur 11: Uitsnede leggerkaart, waterschap Brabantse Delta**

#### *5.3.4 Grondwaterbeschermingsgebied*

Uit de beoordeling van de keurkaart blijkt dat de planlocatie enkel in binnen het invloedsgebied Natura 2000 ligt. De Keur kent diverse verbodsbepalingen voor handelingen in het watersysteem. Deze handelingen mogen alleen worden verricht wanneer een waterwetvergunning is verleend, of voldaan wordt aan algemene regels. Voor de invloedsgebieden Natura 2000 gelden deze algemene regels niet, deze blijven vergunningplichtig op grond van de Keur. Dit zijn de gebieden rond Natura 2000 - gebieden waar significante effecten van de vergroting van agrarische grondwateronttrekking niet kan worden uitgesloten. Met het beoogde initiatief wordt geen grondwater onttrokken, derhalve is de ligging binnen dit invloedsgebied niet relevant voor het initiatief.

**Figuur 12: Uitsnede keurkaart, waterschap Brabantse Delta** 

#### *5.3.5 Riolering en infiltratie*

Het Waterschap Brabantse Delta heeft in het beleid aangegeven dat bij afgekoppeld verhardoppervlak voor locaties kleiner dan 2.000 m², het is toegestaan het water direct af te voeren op het oppervlaktewater of op het in de omgeving aanwezige bestaande rioolstelsel en geen infiltratie dan wel retentie toegepast hoeft te worden. Het woonvlak van de planlocatie bedraagt maximaal 425 m². Het verhard en bebouwd oppervlak binnen het plangebied zal daarbij niet meer bedragen dan 2.000 m² . De totale planlocatie is immers kleiner dan 2.000 m². Vanuit het waterschapsbeleid is het derhalve niet nodig om te voorzien in infiltratie of retentie.

Conform het Verbreed Gemeentelijk Rioleringsplan van de gemeente Woensdrecht, dient afstromend hemelwater van daken en terreinverharding binnen het perceel worden geïnfiltreerd of afgevoerd naar het oppervlakte water. Als van de perceeleigenaar redelijkerwijs niet kan worden vereist dat het afvloeiend hemelwater op of in de bodem of in het oppervlaktewater wordt gebracht zal de gemeente zorgen voor een geschikte voorziening voor de afvoer van het hemelwater, mits dat op een doelmatige manier kan. Bij nieuwbouw is de initiatiefnemer dus verantwoordelijk voor het gescheiden verwerken van hemelwater en het hydrologisch neutraal houden van de effecten van de ruimtelijke ontwikkeling. Om verontreiniging van het grondwater of het oppervlaktewater te voorkomen, dient gebruik gemaakt te worden van niet uitlogende materialen. De gemeente Woensdrecht heeft geen beleid waarin het percentage verharding is vastgelegd, echter wijst de gemeente erop dat in het kader van de klimaatverandering het wenselijk is om vergroening van particuliere percelen na te streven (en verstening tegen te gaan). Hierbij kan zowel gedacht worden aan vergroening van tuinen, toepassen van halfverharding ter plaatse van opritten alsook het toepassen van groene daken. Hiermee wordt het tegengaan van hittestress en/of wateroverlast bevorderd.

Binnen de planlocatie is geen oppervlaktewater aanwezig waarop het afgekoppelde hemelwater afgevoerd kan worden. Het hemelwater zal binnen de planlocatie worden geïnfiltreerd. Bij de aanvraag voor de omgevingsvergunning voor het bouwen zal aangegeven worden op welke manier het hemelwater wordt geïnfiltreerd.

#### *5.3.6 Watertoets*

Het watertoetsproces is een belangrijk instrument om het waterbelang in ruimtelijke plannen en besluiten te waarborgen. Het gaat daarbij om alle waterhuishoudkundige aspecten, waaronder veiligheid, wateroverlast, watertekort, waterkwaliteit en verdroging, en om alle wateren: rijkswateren, regionale wateren en grondwater. De watertoets zorgt er voor dat bij alle ruimtelijke plannen aandacht is voor de kwaliteit én kwantiteit van water. De watertoets is verplicht bij alle plannen voor landelijk én stedelijk gebied. De gemeente doorloopt met het waterschap het watertoetsproces, dat bestaat uit advisering, toetsing en goedkeuring door het waterschap. Dit bestemmingsplan is voorgelegd aan het waterschap Brabantse Delta, zij stemmen in met de waterparagraaf voor dit plan.

#### <span id="page-24-0"></span>**5.4 Cultuurhistorie en archeologie**

#### *5.4.1 Cultuurhistorie*

Bij de nieuwe ontwikkelingen dient rekening gehouden te worden met de aanwezige archeologische en cultuurhistorische waarden. Op de Cultuurhistorische Waardenkaart 2010, herziening 2016 van de Provincie Noord-Brabant staat aangegeven welke archeologische en cultuurhistorische waarden (in potentie) aanwezig is. Een uitsnede van de Cultuurhistorische Waardenkaart is weergegeven in figuur 13.

**Figuur 13: Uitsnede Cultuurhistorische Waardenkaart 2010(herziening 2016), provincie Noord-Brabant**

Op de Cultuurhistorische Waardenkaart is te zien dat de planlocatie ligt binnen het cultuurhistorisch landschap Brabantse Wal. De planlocatie ligt in het stedelijk gebied van Putte. De planlocatie is gedeeltelijk bebouwd en is in gebruik als tuin, met het beoogd initiatief worden geen waarden geschaad, die voortkomen uit de ligging van de planlocatie in het cultuurhistorisch landschap Brabantse Wal. Het aspect cultuurhistorie vormt geen belemmering voor de beoogde ontwikkeling.

#### *5.4.2 Archeologie*

Het is verplicht om in nieuwe bestemmingsplannen rekening te houden met de mogelijke aanwezigheid van archeologisch waarden. De archeologen van de Regio West-Brabant adviseren de gemeenten hierin. Om te bepalen of binnen de planlocatie sprake is van archeologische waarden waarmee rekening dient te worden gehouden, is de cultuurhistorische waardenkaart van de provincie Noord-Brabant geraadpleegd. Uit de cultuurhistorische waardenkaart blijkt dat er geen sprake is van een (indicatieve) archeologische verwachtingswaarde op de planlocatie.

De gemeente Woensdrecht heeft geen vastgesteld archeologisch beleid. In het vigerende bestemmingsplan 'Bebouwde kom Putte, 1e herziening' is echter wel op enkele locaties de dubbelbestemming 'Waarde – Archeologie' opgenomen ter bescherming en het behoud van de op en/of in deze gronden voorkomende middelhoge en hoge archeologische waarden. De planlocatie ligt niet binnen deze dubbelbestemming. Er worden voor de planlocatie geen archeologische waarden verwacht. Archeologisch onderzoek is niet nodig.

#### <span id="page-25-0"></span>**5.5 Geluid**

#### *5.5.1 Algemeen*

Bij het ontwikkelen van een ruimtelijk plan is het belangrijk rekening te houden met geluidsbronnen en de mogelijke hinder of overlast daarvan.

#### *5.5.2 Wegverkeer*

Volgens de Wet geluidhinder is het noodzakelijk dat er aandacht wordt besteed aan akoestische situatie bij geluidgevoelige objecten. In het kader van de Wet geluidhinder valt een woning onder een geluidsgevoelig object. Daarnaast vindt de beoordeling zijn grondslag in de Wet ruimtelijke ordening, op grond van een goed woon- en leefklimaat.

In de zin van de Wet geluidhinder (Wgh) zijn de objecten; woningen, geluidsgevoelige terreinen en andere geluidsgevoelige gebouwen beschermt tegen wegverkeerslawaai, industrielawaai, spoorweglawaai en omgevingslawaai. Onder geluidsgevoelige terreinen wordt verstaan: terreinen behorend bij andere gezondheidszorggebouwen dan algemene categorale en academische ziekenhuizen, alsmede verpleeghuizen en woonwagenstandplaatsen. Geluidsgevoelige gebouwen zijn onder andere onderwijsgebouwen, ziekenhuizen, verzorgingstehuizen, psychiatrische inrichtingen.

Het berekenen van de geluidbelasting heeft tot doel te bepalen of de voorkeursgrenswaarde van Lden – 48 dB uit de Wet geluidhinder wordt overschreden. Is dit het geval dan dient een hogere waarde verleend te worden om realisatie van het bouwplan mogelijk te maken en dienen bouwkundige voorzieningen te worden bepaald om aan de binnen niveaus van de Wet geluidhinder en de geluidweringseisen van het Bouwbesluit te voldoen.

Binnen de geluidzone van een weg dient de geluidbelasting op de gevel van geluidgevoelige bestemmingen aan bepaalde wettelijke normen te voldoen. De zonebreedte van wegen is afhankelijk van een binnen- of buitenstedelijke ligging van de weg en het aantal rijstroken van de weg en wordt gemeten uit de kant van de weg. De breedte van de geluidszone van een weg is in tabel 1 weergegeven.

| aantal rijstroken | breedte van de geluidszone (in meters) |                  |  |
|-------------------|----------------------------------------|------------------|--|
|                   | buitenstedelijk gebied                 | stedelijk gebied |  |
| 5 of meer         | 600                                    | 350              |  |
| 3 of 4            | 400                                    | 350              |  |
| 1 of 2            | 250                                    | 200              |  |

**Tabel 1: Schema zonebreedte aan weerszijden van de weg volgens artikel 74 Wgh** 

Indien de ontwikkeling is gelegen binnen een als 'woonerf' aangeduid gebied of in een zone nabij wegen waarvoor een maximum snelheidsregime van 30 km/u geldt, hoeven de betreffende waarden niet in acht te worden genomen.

Binnen de planlocatie wordt één woning toegevoegd en is derhalve als geluidsgevoelige object aan te wijzen. De planlocatie ligt aan de Klavetterstraat in de stedelijke kern van Putte en heeft een snelheidsregime van 30 km/uur. Wegen waarvoor een maximum snelheid geldt van 30 km/ uur hebben geen geluidzone en vallen zodoende buiten de toetsing aan de Wet geluidhinder. Vanuit het oogpunt van een goede ruimtelijke ordening dient echter wel aangetoond te worden dat ter sprake is van een goed woon- en leefklimaat.

#### *5.5.3 Woon- en Leefklimaat*

Om aan te tonen dat er sprake is van een goed woon- en leefklimaat is er een akoestisch onderzoek uitgevoerd door Kraaij Akoestisch Adviesbureau.

Het nieuwbouwplan ligt binnen de geluidzone van de Canadalaan en Grensstraat. Beide wegen zijn in elkaars verlengde gelegen en vormen de grenslijn met België. De planlocatie ligt niet binnen de zone van een spoorlijn of industrieterrein.

Voor een aantal wegen in de directe omgeving van de planlocatie geldt een 30 km/u regime. Dergelijke wegen hebben volgens de Wgh geen geluidzone en formeel dus ook geen toetsingsplicht aan de Wgh. In het kader van een goede ruimtelijke ordening is het echter wel wenselijk de geluidbelasting van dergelijke wegen te

beschouwen als de geluidbelasting vanwege deze wegen relevant geacht wordt voor de beoogde ontwikkeling.

In voorliggende situatie is daarom de geluidbelasting vanwege de Antwerpsestraat, de Achterstraat en de op Belgisch grondgebied gelegen Ertbrandstraat (in verlengde van Antwerpsestraat) meegenomen in de beoordeling op een goede ruimtelijke ordening.

#### *Wet geluidhinder*

De berekende geluidbelasting vanwege de Grensstraat en de in het verlengde daarvan gelegen Canadalaan bedraagt op de gevels van de nieuwbouwwoning ten hoogste 47 dB.

Daarmee wordt op alle gevels van de nieuwbouwwoning voldaan aan de voorkeursgrenswaarde van 48 dB uit de Wgh. Voortvloeiend hieruit is nader onderzoek naar aanvullende maatregelen om de geluidbelasting vanwege deze wegen te reduceren dus niet noodzakelijk, evenals de aanvraag voor een hogere waarde.

*Akoestisch woon- en leefklimaat*

De afzonderlijke geluidbelasting vanwege de niet gezoneerde wegen in de omgeving van de planlocatie bedraagt ten hoogste 47 dB (inclusief 5 dB aftrek). De Klavetterstraat is in dit geval de maatgevende weg.

De gecumuleerde geluidbelasting vanwege wegverkeerslawaai in de omgeving van de planlocatie bedraagt 47 - 52 dB (zonder aftrek) op de gevels van de nieuwbouwwoning.

Daarmee kan het akoestisch woon- en leefklimaat bij de woning volgens de Milieukwaliteitsmaat worden beoordeeld als 'redelijk' tot 'goed'.

Aangezien de geluidbelasting niet meer dan 53 dB bedraagt (zonder aftrek) is bij alle zijden van de woning sprake van een geluidluwe gevel. Dit onderschrijft de goede kwaliteit van het akoestisch woon- en leefklimaat bij de woning en er is dus vanuit akoestisch oogpunt geen belemmering voor de nieuwbouw van de woning aan de Klavetterstraat 12-16 in Putte.

#### *Bouwbesluit*

De minimumeis voor de karakteristieke geluidwering van woningen is op grond van het Bouwbesluit 20 dB.

Daarnaast is in het Bouwbesluit bepaald dat de karakteristieke geluidwering van de gevel niet kleiner mag zijn dan het verschil tussen de vastgestelde hogere waarde en 33 dB in een verblijfsgebied en 35 dB in een verblijfsruimte. De geluidbelasting op de gevels waar mee gerekend moet worden is exclusief aftrek ingevolge art. 110g van de Wet geluidhinder.

Dit betekent dat in onderhavige situatie, waarbij vooralsnog geen hogere waarde hoeft te worden vastgesteld, de karakteristieke geluidwering van de woning alleen dient te voldoen aan de minimale eis van 20 dB.

Omdat de hoogste gecumuleerde geluidbelasting vanwege alle geluidsbronnen voor wegverkeerslawaai slechts 52 dB bedraagt, wordt met deze geluidwering altijd een goed woon- en leefklimaat in de woning gewaarborgd (52 dB – 20 dB = 32 dB binnenwaarde).

Een berekening naar de karakteristieke geluidwering van de uitwendige gevelconstructie wordt in onderhavige situatie dan ook niet noodzakelijk geacht.

Ten aanzien van geluidhinder zijn geen belemmeringen voor het initiatief.

#### <span id="page-27-0"></span>**5.6 Bedrijven en milieuzonering**

#### *5.6.1 Algemeen*

Bij ruimtelijke ontwikkelingen dient rekening te worden gehouden met eventuele milieuhinder als gevolg van (bedrijfs-)activiteiten. Uitgangspunt daarbij is dat bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. Voor het bepalen van de aan te houden afstanden wordt de VNG-publicatie 'Bedrijven en Milieuzonering' gehanteerd. Deze uitgave bevat een lijst, waarin voor een hele reeks van milieubelastende activiteiten richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstand geldt tussen enerzijds de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. De gegeven afstanden zijn in het algemeen richtafstanden en geen harde afstandseisen.

**Figuur 14: Overzicht bestemmingen in de omgeving van de planlocatie**

In de VNG-publicatie is een gebied ingedeeld in twee typen: rustige woonwijk/rustig buitengebied of gemengd (buiten)gebied. Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied beschouwd worden. Indien sprake is van een gemengd gebied kan de richtafstand met één afstandsstap worden verlaagd.

#### *5.6.2 Omgevingstype*

Het gebied waarin de planlocatie ligt kan beschouwd worden als rustige woonwijk, het betreft lintbebouwing bestaande uit overwegend woonbebouwing. Op enige afstand grenst de woonbebouwing aan de bestemming 'Centrum' waarbinnen de functies wonen, detailhandel, dienstverlening, maatschappelijke voorzieningen, kantoor en horeca van categorie 1, 2 en 3 mogelijk zijn. De centrumbestemming valt binnen de Staat van Bedrijfsactiviteiten functiemenging binnen categorie A, waarbinnen activiteiten in milieucategorie 1 mogelijk zijn. De minimale richtafstand bedraagt 10 meter. De verschillende functies kunnen goed met de functie wonen gecombineerd worden, dit is in de huidige situatie ook het geval. Tevens zijn de dichtstbijzijnde percelen met een 'Centrum' bestemming in gebruik als woning. Deze percelen liggen op een afstand van circa 20 meter van de planlocatie en voldoen daarmee aan de gegeven richtafstand. Aan de Klavetterstraat 7 is een nutsvoorziening gevestigd. Deze nutsvoorziening heeft een bedrijfsbestemming waarbinnen alleen nutsvoorzieningen zijn toegestaan. Een nutsvoorziening heeft geen hindercontour.

Het aspect bedrijven en milieuhinder vormt geen belemmering voor de ontwikkeling van de planlocatie.

#### <span id="page-28-0"></span>**5.7 Externe veiligheid**

#### *5.7.1 Algemeen*

Een risico inventarisatie externe veiligheid betreft alle risicobronnen die invloed hebben of kunnen hebben op het plaatsgebonden risico en groepsrisico, zoals Bevi-inrichtingen, transportassen en transportleidingen die gebruikt worden voor het vervoer van gevaarlijke stoffen.

#### *5.7.2 Inrichtingen*

Het Besluit externe veiligheid inrichtingen (Bevi) is gericht aan het bevoegd gezag inzake de Wet milieubeheer en de Wet ruimtelijke ordening en heeft onder meer tot doel om bij nieuwe situaties toetsing aan de risiconormen te waarborgen. Het Bevi is van toepassing op vergunningplichtige risicovolle bedrijven en de

nabijgelegen al dan niet geprojecteerde (beperkt) kwetsbare objecten. Voor de toepassing van het Bevi, wordt een nieuw ruimtelijk besluit gezien als een nieuwe situatie.

#### *5.7.3 Transportassen*

Beoordeling van de risico's veroorzaakt door het vervoer van gevaarlijke stoffen over het spoor, het water en de weg dient plaats te vinden aan de hand van het Besluit externe veiligheid transportroutes (Bevt). Bij nieuwe ruimtelijke ontwikkelingen langs transportassen die deel uitmaken van het Basisnet Weg, Water en/of Spoor kan de berekening van het plaatsgebonden risico achterwege blijven. Hiervoor gelden namelijk de afstanden die in bijlage 2, 3 en 4 van het Bevt zijn opgenomen. Op deze afstanden mag het plaatsgebonden risico vanwege het vervoer van gevaarlijke stoffen niet meer bedragen dan 10-6 per jaar. Voor het Basisnet Weg geldt dat daar waar in de tabel van bijlage 2 van het Bevt de afstand '0' is vermeld het plaatsgebonden risico vanwege het vervoer op het midden van de weg niet meer mag bedragen dan 10-6 per jaar.

#### *5.7.4 Transportleidingen*

Wanneer sprake is van relevante buisleidingen in een gebied, dient er een ruimtelijke reservering opgenomen te worden in het bestemmingsplan voor het plaatsgebonden risico (PR) en een verantwoording van het groepsrisico (GR). Binnen de PR 10-6 risicocontour mogen geen kwetsbare objecten aanwezig zijn en zo mogelijk ook geen beperkt kwetsbare objecten. Het invloedsgebied reikt bij brandbare vloeistoffen tot net buiten de 10- 6 contour, voor leidingen met aardgas en chemicaliën moet dat per geval bekeken worden. De voor onderhoud gereserveerde ruimte bedraagt minimaal 5 meter aan beide zijden van de leiding.

**Figuur 15: Uitsnede risicokaart, provincie Noord-Brabant**

#### *5.7.5 Samenvatting:*

Om te bepalen of er in de directe omgeving bedrijven zijn gelegen waarop het Bevi van toepassing is, risicorelevante transportassen of risicorelevante buisleidingen in de buurt zijn gelegen, is de risicokaart geraadpleegd (figuur 15). De risicokaart toont in de directe omgeving (binnen een straal van 200 meter) van de planlocatie geen inrichtingen, transportassen of transportleidingen die met betrekking tot externe veiligheid van invloed kunnen zijn op het initiatief.

Er zijn met betrekking tot de externe veiligheid geen belemmeringen voor de ontwikkeling van één nieuwe woning binnen de planlocatie.

#### <span id="page-29-0"></span>**5.8 Kabels en leidingen**

Op of in de directe nabijheid van de planlocatie, zijn geen transportleidingen dan wel andere belangrijke kabels en leidingen gelegen, waarmee in het bestemmingsplan rekening gehouden moet worden. De KLIC-melding

wordt uitgevoerd om eventuele kabels en leidingen in beeld te brengen, zodat bij de uitvoering van eventuele werkzaamheden hiermee rekening kan worden gehouden.

#### <span id="page-30-0"></span>**5.9 Flora en Fauna**

#### *5.9.1 Algemeen*

Bij ruimtelijke ontwikkelingen kunnen wettelijk beschermde dieren en plantensoorten in hun algemeenheid of wettelijk beschermde gebieden in het geding zijn. Om de natuurwaarden van de projectlocatie te kunnen beoordelen moet er getoetst worden aan wat beschreven staat in de Wet natuurbescherming. Daarnaast is het beleid aangaande het Natuurnetwerk van belang.

#### *5.9.2 Gebiedsbescherming*

Op grond van de Wet natuurbescherming is het verboden activiteiten te verrichten die leiden tot aantasting van wettelijk beschermde soorten en van hun voortplantingsplaats, vaste rustplaats of vaste verblijfplaats. De Wet natuurbescherming regelt de bescherming van gebieden die om hun ecologische waarde beschermd moeten worden. Daaronder vallen onder andere de zogenaamde Natura 2000 gebieden.

De planlocatie ligt niet in een speciale beschermingszone als bedoeld in de Wet natuurbescherming. Het ligt ook niet binnen het Natuurnetwerk. Het beleid dat daarop van toepassing is heeft geen betrekking op de planlocatie.

#### *5.9.3 Beschermde soorten*

Het is in theorie mogelijk dat op de locatie dier- en plantensoorten van de Habitatrichtlijnen voorkomen of dier- en plantensoorten die beschermd zijn op grond van de Wet natuurbescherming. De volgende beschermde soorten kunnen mogelijk op de planlocatie worden aangetroffen, concreet zijn dit de kamsalamander, de heikikker, de poelkikker, de rugstreeppad, de vleermuis en de drijvende waterweegbree. Met uitzondering van vleermuis bestaat de habitat van deze soorten voornamelijk uit stromend dan wel stilstaand water. Op dit moment is er geen water op de locatie aanwezig. Het is dan ook nagenoeg uitgesloten dat op de locatie één of meer beschermende amfibiesoorten voorkomen.

De vleermuis leeft in bomen en/of in gebouwen. Verblijfplaatsen van vleermuizen kunnen worden gevonden in spouwmuren, maar ook achter betimmering en daklijsten en zijn dus zeer moeilijk op te sporen. Op de planlocatie worden geen bomen gekapt of bebouwing gesloopt.

Gelet op het bovenstaande en de beoogde ontwikkeling op de planlocatie kan gesteld worden dat de beschermde soorten niet belemmerd worden. Een nader onderzoek wordt daarom niet noodzakelijk geacht, maar er geldt altijd een algemene zorgplicht voor beschermde en onbeschermde soorten.

#### <span id="page-30-1"></span>**5.10 Luchtkwaliteit**

Conform de Wet Luchtkwaliteit kan elk project dat NIBM (niet in betekenende mate) bijdraagt aan de verslechtering van de luchtkwaliteit uitgevoerd worden. Als het plan NIBM aan de luchtkwaliteit bijdraagt, hoeft geen uitgebreid luchtonderzoek meer uitgevoerd te worden.

Op 1 augustus 2009 is het Nationaal Samenwerkingsprogramma Luchtkwaliteit (NSL) in werking getreden. Het NSL zorgt ervoor dat Nederland binnen de door Europa gestelde termijn zal voldoen aan de Europese grenswaarden op het gebied van fijn stof en stikstofdioxide. In het NSL is een lijst met ruimtelijke infrastructurele projecten opgenomen met een maatregelenpakket, dat ervoor gaat zorgen dat de huidige overschrijdingen van de luchtkwaliteit worden opgelost en de negatieve effecten van geplande ruimtelijke ontwikkelingen worden gecompenseerd.

Een plan is vanaf 1 augustus 2009 NIBM als het een toename van de concentratie van fijn stof (PM10) of stikstofdioxide (NO2) veroorzaakt die niet meer bedraagt dan 3 % van de jaargemiddelde concentratie van die stof. Dit komt overeen met een toename van maximaal 1,2 microgram/m³ voor zowel PM10 en NO2. De categorieën die altijd NIBM zijn, de volgende:

Woningbouw:

- 1500 woningen (netto) bij minimaal één ontsluitingsweg;
- 3000 woningen (netto) bij minimaal twee ontsluitingswegen met een gelijkmatige verkeersverdeling.

De woning, welke ten opzichte van de huidige situatie wordt toegevoegd, zal niet resulteren in een significante toename van het verkeer. Voor het onderhavige plan geldt een grens van 3 %. De extra verkeersbewegingen als gevolg van de nieuwe woning zal naar verwachting geen invloed hebben op de luchtkwaliteit ter plaatse en derhalve de 3 % grens niet overschrijden. Geconcludeerd kan worden dat het aspect luchtkwaliteit geen belemmering vormt voor de onderhavige ontwikkeling.

# <span id="page-32-0"></span>**Hoofdstuk 6 Juridische aspecten**

#### <span id="page-32-1"></span>**6.1 Algemeen**

Het onderhavige bestemmingsplan is, in navolging van het vigerende bestemmingsplan 'Bebouwde kom Putte, 1 e herziening' een globaal bestemmingsplan. In de regels behorende bij de onderhavige herziening, is zoveel mogelijk aansluiting gezocht bij de juridische regelgeving, zoals deze in dat plan is gehanteerd. In paragraaf 5.2 zal een algemene toelichting van de verbeelding worden gegeven. Daarna wordt in paragraaf 5.3 een algemene toelichting van de regels beschreven.

#### <span id="page-32-2"></span>**6.2 Algemene toelichting verbeelding**

De verbeelding is getekend uitgaande van het rapport 'Digitaal Uitwisselbare Ruimtelijke Plannen' (DURP) en het rapport 'Standaard Vergelijkbare Bestemmingsplannen 2012' (SVBP2012). Hierdoor wordt het mogelijk met toevoeging van een codering de plannen digitaal uit te wisselen.

De verbeelding is getekend op een kadastrale ondergrond. Op de verbeelding zijn vrijwel alle functies apart bestemd, waardoor het direct mogelijk is om met het bijbehorende renvooi te zien welke bestemmingen aan de gronden binnen de planlocatie gegeven zijn. In de bijbehorende regels zijn de bestemmingsomschrijving en de bouwregels te vinden.

#### <span id="page-32-3"></span>**6.3 Algemene toelichting regels**

De regels zijn gebaseerd op het rapport 'Standaard Vergelijkbare Bestemmingsplannen' (SVBP) van 2012. Hierin zijn afspraken en aanbevelingen opgenomen met betrekking tot de opbouw en de presentatie van het bestemmingsplan (digitaal en analoog).

De bestemmingsplanregels bestaan uit vier hoofdstukken:

- Hoofdstuk 1 Inleidende regels;
- Hoofdstuk 2 Bestemmingsregels;
- Hoofdstuk 3 Algemene regels;
- Hoofdstuk 4 Overgangs- en slotregels

#### *6.3.1 Hoofdstuk 1 Inleidende regels*

#### *Artikel 1 Begrippen*

In dit artikel worden de begrippen die van toepassing zijn op de regels verklaard. Een en ander voorkomt dat er bij de uitvoering van het plan onduidelijkheden ontstaan over de uitleg van bepaalde begrippen.

## *Artikel 2 Wijze van meten*

In het artikel 'wijze van meten' is een regeling opgenomen waarin bepaald is hoe de voorgeschreven maatvoering in het plan gemeten moet worden

### *6.3.2 Hoofdstuk 2 Bestemmingsregels*

## *Artikel 3 Wonen-1*

Binnen de bestemming 'Wonen – 1' is één nieuwe vrijstaande woning toegestaan binnen de aanduiding 'specifieke bouwaanduiding – nieuwbouw toegestaan'. De bebouwing die op het bouwperceel is toegestaan, wordt vermeld in de bij de regels behorende bijlage 2 'Tabel toegestane bebouwing.

#### *6.3.3 Hoofdstuk 3 Algemene regels*

## *Artikel 4 Anti-dubbeltelregel*

Het artikel 'Anti-dubbeltelregel' bevat bepalingen om te voorkomen dat met het bestemmingsplan strijdige situaties ontstaan of worden vergroot. De redactie is wettelijk vastgelegd in het Besluit ruimtelijke ordening en overeenkomstig opgenomen.

#### *Artikel 5 Algemene bouwregels*

In dit artikel is een aantal aanvullende bouwregels opgenomen die voor alle bestemmingen kunnen gelden, zoals een regeling voor ondergronds bouwen en parkeren.

#### *Artikel 6 Algemene aanduidingsregels*

Dit artikel bevat de algemene aanduidingsregels behorende bij het radarverstoringsgebied van vliegbasis Woensdrecht.

#### *Artikel 7 Algemene afwijkingsregels*

In dit artikel is een aantal algemene afwijkingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken.

#### *Artikel 8 Algemene wijzigingsregels*

In dit artikel is een aantal algemene wijzigingsmogelijkheden opgenomen. Het betreft hier een standaardregeling die het mogelijk maakt om bij de uitvoering van bouwplannen beperkte afwijkingen van het plan mogelijk te maken die niet met toepassing van de afwijkingsbepalingen geregeld kunnen worden. Bijvoorbeeld een geringe wijziging van de bestemmingsgrens.

#### *Artikel 9 Algemene procedureregels*

Dit artikel omvat algemene regels met betrekking tot het voeren van een procedure ten aanzien van een wijzigingsbevoegdheid voor het plan.

#### *6.3.4 Hoofdstuk 4 Overgangs- en slotregels*

#### *Artikel 10 Overgangsrecht*

In de overgangsrechtregel is een regeling opgenomen voor bebouwing en gebruik dat al bestond bij het inwerking treden van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd. De redactie is wettelijk vastgelegd en overeenkomstig opgenomen.

#### *Artikel 11 Slotregel*

In de slotregel wordt de officiële naam van het plan weergegeven. Onder deze naam kan het bestemmingsplan aangehaald worden.

## <span id="page-34-0"></span>**Hoofdstuk 7 Uitvoerbaarheid**

#### <span id="page-34-1"></span>**7.1 Economische uitvoerbaarheid**

Het onderhavige bestemmingsplan voorziet in het oprichten van één nieuwe grondgebonden woning ter plaatse van de locatie Woningbouw Klavetterstraat 12-16, Putte, volgens de Bro aan te merken als bouwplan. De gemeente Woensdrecht zal ten behoeve van het voorgestane plan een anterieure overeenkomst sluiten met de initiatiefnemer van de gronden. Deze overeenkomst heeft onder andere de strekking dat de gemeente geen enkel risico loopt ten aanzien van de economische uitvoerbaarheid van dit plan.

#### <span id="page-34-2"></span>**7.2 Maatschappelijke uitvoerbaarheid**

#### *7.2.1 Vooroverleg en inspraak*

Artikel 3.1.1 van het Besluit ruimtelijke ordening (Bro) geeft aan dat bij de voorbereiding van een bestemmingsplan de gemeente overleg met de besturen van de bij het plan betrokken waterschap en de provincie plegen. Waar nodig pleegt de gemeente tevens overleg met besturen van andere gemeenten, de inspecteur voor de ruimtelijke ordening en met eventuele andere diensten die belast zijn met de behartiging van belangen die in het plan in het geding zijn. Bovendien kan de gemeente ervoor kiezen om conform de gemeentelijke inspraakverordening een voorontwerp van het bestemmingsplan voor inspraak ter inzage te leggen voor een periode van 6 weken. Gedurende deze termijn kunnen belanghebbenden een reactie geven op het plan. Het voorontwerpbestemmingsplan heeft ter inzage gelegen vanaf 27 september 2018 PM gedurende zes weken. Naar aanleiding hiervan zijn geen reacties ontvangen die een wijziging van het plan inhielden.

#### *7.2.2 Zienswijzen*

De vaststellingsprocedure van het bestemmingsplan vindt plaats volgens artikel 3.8 van de Wet ruimtelijke ordening. Het plan wordt in dit kader ter visie gelegd gedurende een periode van zes weken. Gedurende deze periode wordt een ieder in de gelegenheid gesteld zijn zienswijzen kenbaar te maken tegen het plan. De resultaten van de tervisielegging zullen te zijner tijd worden verwerkt in onderhavige toelichting.

Het ontwerp bestemmingsplan heeft gedurende zes weken ter inzage gelegen, gedurende periode van 28 februari 2019 tot en met 10 april 2019. Tijdens deze periode zijn geen zienswijzen ingediend.

#### *7.2.3 Vaststelling*

Het plan is vastgesteld, het vaststellingsbesluit is toegevoegd als onderdeel van onderhavig plan.