# Bestemmingsplan 'Woningbouwperceel aan de Krouwel'

**Gemeente Horst aan de Maas**

**Vastgesteld**

## Bestemmingsplan 'Woningbouwperceel aan de Krouwel' **Gemeente Horst aan de Maas Vastgesteld**

| Rapportnummer:   | P03028_3                                                                                                          |
|------------------|-------------------------------------------------------------------------------------------------------------------|
| Idn nr.          | NL.IMRO.1507.SNKROUWELKAVEL-BPV1                                                                                  |
| Datum:           | 25 september 2020                                                                                                 |
| Opdrachtgever:   | Gemeente Horst aan de Maas                                                                                        |
| Projectteam BRO: | SSh & LNi                                                                                                         |
| Trefwoorden:     | Woningbouwkavel, de Krouwel, Sevenum, gemeente<br>Horst aan de Maas                                               |
| Bron foto kaft:  | Hollandse Hoogte 3                                                                                                |
| Beknopte inhoud: | Bestemmingsplan ten behoeve van de ontwikkeling van<br>een woningbouwkavel aan de Krouwel in de kern Seve<br>num. |

BRO Vestiging Tegelen Industriestraat 94 5931 PK Tegelen T +31 (0)77 373 06 01 E info@bro.nl

**Toelichting** 

#### **INHOUDSOPGAVE**

| 1. INLEIDING                                                | 3        |
|-------------------------------------------------------------|----------|
| 1.1 Aanleiding en doel van het bestemmingsplan              | 3        |
| 1.2 Ligging en begrenzing plangebied                        | 4        |
| 1.3 Vigerend bestemmingsplan                                | 4        |
| 1.4 Leeswijzer                                              | 5        |
| 2. BESCHRIJVING VAN HET PLANGEBIED                          | 6        |
| 2.1 Ruimtelijke structuur                                   | 6        |
| 2.2 Functionele structuur                                   | 7        |
| 2.3 Historische ontwikkeling en cultuurhistorie             | 7        |
| 2.3.1 Historische ontwikkeling                              | 7        |
| 2.3.2 Cultuurhistorie                                       | 7        |
| 3. BELEID                                                   | 8        |
| 3.1 Inleiding                                               | 8        |
| 3.2 (Europees) en Rijksbeleid                               | 8        |
| 3.2.1 Structuurvisie Infrastructuur en Ruimte               | 8        |
| 3.2.2 Besluit algemene regels ruimtelijke ordening (Barro)  | 9        |
| 3.2.3 Regeling algemene regels ruimtelijke ordening (Rarro) | 9        |
| 3.2.4 Besluit ruimtelijke ordening (Bro)                    | 9        |
| 3.2.5 Wet milieubeheer<br>3.3 Provinciaal beleid            | 10<br>11 |
|                                                             |          |
| 3.3.1 Provinciaal Omgevingsplan Limburg 2014                | 11<br>12 |
| 3.3.2 Omgevingsverordening Limburg 2014                     | 12       |
| 3.3.3 Beleidsregel Limburgs Kwaliteitsmenu (LKM)            | 13       |
| 3.4 Regionaal beleid                                        | 13       |
| 3.5 Gemeentelijk beleid                                     | 14       |
| 3.5.1 Structuurvisie 'Horst aan de Maas'                    | 14       |
| 3.5.2 Masterplan Wonen Horst aan de Maas                    | 16       |
| 3.5.3 Bestemmingsplan 'Buitengebied Horst aan de Maas'      | 17       |
| 3.5.4 Beleidslijn 'Groter bouwen in het buitengebied'       | 17       |
| 3.5 Conclusie                                               | 19       |
| 4. PLANBESCHRIJVING                                         | 20       |
| 4.1 Uitgangspunten en doelstellingen van het plan           | 20       |
| 4.2 Stedenbouwkundige/ ruimtelijke aspecten                 | 21       |

| 6. UITVOERBAARHEID                   | 48 |
|--------------------------------------|----|
| 6.1 Economische uitvoerbaarheid      | 48 |
| 6.2 Handhaving                       | 48 |
| 6.3 Maatschappelijke uitvoerbaarheid | 49 |

| 7. JURIDISCHE TOELICHTING                    | 50 |
|----------------------------------------------|----|
| 7.1 Planstukken                              | 50 |
| 7.2 Toelichting op de verbeelding            | 50 |
| 7.3 Toelichting op de regels                 | 50 |
| 7.3.1 Algemeen                               | 50 |
| 7.3.2 Artikelsgewijze toelichting planregels | 51 |

#### **[SEPARATE BIJLAGEN](#page-55-0) 53**

- HMB B.V., *Aanvullend (bodem)onderzoek (asbest)*, rapportnr.: 19268201A, d.d. 9 juli 2019
- M-Tech, *Akoestisch onderzoek wegverkeerslawaai*, rapportnr.: Kro.Sev.20.AO BP-01, d.d. 29 april 2020
- M-Tech, *Toelichting geur en spuitzones woningbouwproject Krouwel te Sevenum*, rapportnr.: Krou.Sev.20.GO-SZ-1, d.d. 15 mei 2020
- M-Tech, *Externe Veiligheid onderzoek 1e fase BP De Krouwel Sevenum*, rapportnr.: Kro.Sev.20.EV BP-01, d.d. 18 mei 2020
- BRO, *Quickscan flora en fauna ´Woonhuis De Krouwel´ te Sevenum*, rapportnr.: P03028, d.d. 13 mei 2020
- Aeres *Milieu, Archeologisch bureau- en verkennend veldonderzoek, door middel van boringen Krouwelstraat te Sevenum (gemeente Horst aan de Maas)*, rapportnr.: AM20204, d.d. 27 juli 2020

## <span id="page-5-0"></span>**1. INLEIDING**

## <span id="page-5-1"></span>**1.1 Aanleiding en doel van het bestemmingsplan**

De gemeente Horst aan de Maas is voornemens om een nieuwe woningbouwkavel mogelijk te maken op een locatie aan de Krouwelstraat (ongenummerd) in Sevenum. Tegenover deze beoogde woningbouwkavel is in de huidige situatie aan de Krouwelstraat 4 een oude boerderij gelegen met een aantal bijgebouwen. Deze bebouwing zal in de toekomstige situatie gesloopt worden. De nieuwe woningbouwkavel dient zodoende ter vervanging van de huidige boerderijwoning en bijgebouwen aan de Krouwelstraat 4.

De gewenste ontwikkeling van de woningbouwkavel is conform het vigerende bestemmingsplan 'Buitengebied Horst aan de Maas' niet toegestaan op de beoogde locatie. Om de ontwikkeling mogelijk te maken is het daarom noodzakelijk een nieuw bestemmingsplan op te stellen. Hiertoe is derhalve voorliggend bestemmingsplan opgesteld.

Uitsnede topografische kaart met globale ligging plangebied (rode pijl)

## <span id="page-6-0"></span>**1.2 Ligging en begrenzing plangebied**

Het plangebied is gelegen aan de Krouwelstraat (ong.) en is kadastraal bekend als het perceel Sevenum, sectie S, nummer 215 (ged.) en heeft een oppervlakte van circa 2.000 m2 .

Uitsnede kadastrale ondergrond met aanduiding plangebied rood omlijnd

## <span id="page-6-1"></span>**1.3 Vigerend bestemmingsplan**

Het plangebied is gelegen binnen het bestemmingsplan 'Bestemmingsplan Buitengebied Horst aan de Maas', zoals dat op 19 december november 2017 door de gemeenteraad van Horst aan de Maas is vastgesteld. Binnen dit bestemmingsplan zijn de gronden bestemd tot 'Agrarisch met waarden'. De voor 'Agrarisch met waarden' aangewezen gronden zijn hoofdzakelijk bestemd voor agrarisch bedrijfsmatig grondgebruik, agrarisch hobbymatig grondgebruik en grondgebonden agrarische bedrijven, niet zijnde grondgebonden veehouderijen. De beoogde realisatie van een woonkavel is derhalve niet toegestaan op deze gronden.

Een klein gedeelte van de gronden binnen het plangebied is reeds bestemd tot 'Wonen'. Deze gronden mogen derhalve reeds gebruikt worden voor woondoeleinden.

Naast de enkelbestemming 'Agrarisch met waarden' geldt voor het gehele plangebied de dubbelbestemming 'Waarde – Archeologie 3'. De voor 'Waarde - Archeologie 3' aangewezen gronden zijn, behalve voor de andere daar voorkomende bestemming(en), mede bestemd voor het behoud en bescherming van de archeologische waarden. In paragraaf 5.7 wordt nader ingegaan op de ligging van het plangebied binnen deze dubbelbestemming.

Tot slot geldt voor het gehele plangebied de gebiedsaanduiding 'overige zone – velden'. Deze gronden tevens bestemd voor het behoud, de bescherming, de ontwikkeling en/of het herstel van de desbetreffende cultuurhistorische, landschappelijke en natuurlijke waarden. Middels de beoogde ontwikkeling (realisatie van één woningbouwkavel) worden de landschaps- en natuurwaarden die van toepassing zijn op dit gebied conform artikel 47.1 niet aangetast.

In de geldende bestemmingsplan zijn geen afwijkingsbevoegdheden of wijzigingsbevoegdheden opgenomen, waarmee de beoogde woningbouw binnen het plangebied mogelijk kan worden gemaakt. Daarom is het besluit genomen om het voorliggende nieuwe bestemmingsplan op te stellen.

Uitsnede vigerend bestemmingsplan 'Buitengebied Horst aan de Maas' met aanduiding plangebied rood omlijnd

## <span id="page-7-0"></span>**1.4 Leeswijzer**

De toelichting van dit bestemmingsplan is als volgt opgebouwd. In het volgende hoofdstuk vindt een beschrijving van het plangebied plaats. In hoofdstuk 3 volgen de uitgangspunten uit het rijks-, provinciaal en gemeentelijk beleid, die betrekking hebben op de locatie en wordt tevens ingegaan op het wettelijke onderzoekskader. Hoofdstuk 4 beschrijft vervolgens de gewenste ruimtelijke en stedenbouwkundige ontwikkeling. Hoofdstuk 5 bevat een verantwoording van de diverse sectorale aspecten. In hoofdstuk 6 komt de uitvoerbaarheid van het plan aan de orde. In hoofdstuk 7 is tot slot de wijze van bestemmen opgenomen.

## <span id="page-8-0"></span>**2. BESCHRIJVING VAN HET PLANGEBIED**

## <span id="page-8-1"></span>**2.1 Ruimtelijke structuur**

In de huidige situatie is het plangebied in gebruik als grasland en hebben de gronden een agrarische functie. Het plangebied grenst in noordelijke richting aan de Krouwelstraat. Aan de oostzijde grenst het plangebied aan een woonperceel (de Krouwelstraat 4) met hierop een boerderij en een aantal bijgebouwen die in de toekomstige situatie geamoveerd zullen worden. In zuidelijke richting grenst het plangebied aan gronden die momenteel een agrarische functie kennen. Ten zuiden van het plangebied zal echter in de toekomst een nieuwe woningbouwlocatie gerealiseerd worden. Tot slot grenst het plangebied in westelijke richting aan een agrarisch perceel dat momenteel in gebruik is voor akkerbouw.

In de directe omgeving van het plangebied zijn voornamelijk agrarische gronden gelegen. Ten noorden van het plangebied aan de overzijde van de Krouwelstraat zijn enkele woonpercelen gelegen. Ten noordwesten begint de bebouwing van de kern Sevenum en ten oosten van het plangebied is de N556 (Venloseweg) gelegen.

Uitsnede luchtfoto met kadastrale ondergrond (plangebied rood omlijnd)

## <span id="page-9-0"></span>**2.2 Functionele structuur**

Het plangebied bestaat in de huidige situatie uit agrarisch grasland. Er is geen bebouwing aanwezig. Ten oosten van het plangebied aan de Krouwelstraat 4 is een boerederij met bijgebouwen gelegen. Deze bebouwing zal in de toekomstige situatie geamoveerd worden. In de directe omgeving liggen ten noorden enkele woonpercelen. Ten zuiden liggen op een afstand van circa 130 meter enkele nieuwbouwwoningen. Dit betreft de reeds gerealiseerde Ruimte voor Ruimte woningen van de ontwikkelingslocatie 'De Krouwel'. Direct grenzend aan de zuidzijde van het plangebied is in de toekomst een nieuwe woningbouwlocatie voorzien.

## <span id="page-9-1"></span>**2.3 Historische ontwikkeling en cultuurhistorie**

### <span id="page-9-2"></span>**2.3.1 Historische ontwikkeling**

Van oudsher is Sevenum een agrarisch dorp (esdorp). Al in het bronzen en ijzeren tijdperk was er sprake van enige bewoning, wat blijkt uit een aantal vondsten uit die periode. Het oudste document waarin Sevenum wordt genoemd is een aflaatbrief uit 1317.

In 1674 werd Sevenum een zelfstandige heerlijkheid, die behoorde bij het Overkwartier van Gelre of Spaans Opper-Gelre. Tijdens de Spaanse Successieoorlog werd het gebied door Pruisische troepen bezet, en zo bleef het als deel van Pruisisch Opper-Gelre ongeveer een eeuw lang Duits, tot de komst van de Franse troepen in 1794. In deze Franse tijd werd Sevenum bij Horst gevoegd (1800). Bij Koninklijk Besluit van Leopold I van België in 1836 werd Sevenum weer afgesplitst van Horst als een zelfstandige gemeente.

Tot eind 2009 was Sevenum een zelfstandige gemeente, bestaande uit de dorpen Sevenum, Kronenberg en Evertsoord. Deze gemeente telde 7.609 inwoners (2006) en had een oppervlakte van 45,62 km². Op 1 januari 2010 is de gemeente Sevenum samengegaan met Horst aan de Maas in de nieuwe gemeente Horst aan de Maas.

Volgens divers historisch kaartmateriaal (bron: topotijdreis.nl) was het grootste gedeelte van de omgeving rondom het plangebied tot de jaren '90 van de vorige eeuw in agrarisch gebruik. Tot de jaren '90 was er ook weinig bebouwing in de omgeving aanwezig. De kernrand en de momenteel aanwezige woonkavels ten noordwesten van het plangebied zijn eind jaren '90 gerealiseerd. Vanaf 2010 is het woongebied 'De Krouwel' ten zuidwesten van het plangebied in ontwikkeling. Uit de historische kaarten blijkt dat het plangebied zelf tot op heden onbebouwd is geweest en een agrarisch gebruik heeft gekend.

#### <span id="page-9-3"></span>**2.3.2 Cultuurhistorie**

Binnen het plangebied zijn, mede op basis van de kaarten van de provincie Limburg en de Atlas van de Leefomgeving geen monumenten of aangewezen karakteristieke c.q. beeldbepalende elementen aanwezig. Ook in de directe omgeving zijn geen van dergelijke elementen aanwezig, waarop het bestemmingsplan van invloed zou kunnen zijn. Cultuurhistorische waarden worden door het initiatief dan ook niet aangetast. Een verder afweging vindt plaats in paragraaf 5.7.

## <span id="page-10-0"></span>**3. BELEID**

## <span id="page-10-1"></span>**3.1 Inleiding**

In dit hoofdstuk zal aandacht worden besteed aan het rijks-, provinciaal, regionaal en gemeentelijk beleid (respectievelijk § 3.2, § 3.3, § 3.4 en § 3.5) Bij het rijksbeleid wordt ingegaan op de Structuurvisie Infrastructuur en Ruimte. Voor het provinciaal beleid wordt onder andere gebruik gemaakt van het Provinciaal Omgevingsplan Limburg 2014 (POL2014), een overkoepelend beleidsstuk. In het kader van het regionaal beleid wordt onder andere ingegaan op de Regionale Structuurvisie Wonen Noord-Limburg. In het kader van het gemeentelijk beleid wordt onder andere ingegaan op het geldende bestemmingsplan.

## <span id="page-10-2"></span>**3.2 (Europees) en Rijksbeleid**

#### <span id="page-10-3"></span>**3.2.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het Rijk richt zich met name op het versterken van de internationale positie van Nederland en het behartigen van de nationale belangen.

Het Rijk zet zich voor wat betreft het ruimtelijk- en mobiliteitsbeleid in voor een concurrerend, bereikbaar, leefbaar en veilig Nederland. In de Structuurvisie Infrastructuur en Milieu worden drie hoofddoelen genoemd om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de onderwerpen van nationaal belang benoemd, waarmee het Rijk aangeeft waarvoor het verantwoordelijk is en waarop het resultaten wil boeken. Relevante nationale belangen voor onderhavig plangebied zijn als volgt:

- Verbeteren van de milieukwaliteit (lucht, bodem, water), bescherming tegen geluidsoverlast en externe veiligheidsrisico's;
- Ruimte voor behoud en versterking van (inter)nationale unieke cultuurhistorische en natuurlijke kwaliteiten;
- Ruimte voor een nationaal netwerk van natuur voor het overleven en ontwikkelen van floraen faunasoorten.

#### Afweging

Voor het plangebied geldt uiteraard dat voldaan dient te worden aan de voorwaarden van zorgvuldige afwegingen en transparante besluitvorming zoals bij alle ruimtelijke plannen. Voor het

overige is sprake van een lokale en kleinschalige ontwikkeling, waarbij geen nationale belangen uit de Structuurvisie Infrastructuur en Ruimte direct in het geding zijn.

#### <span id="page-11-0"></span>**3.2.2 Besluit algemene regels ruimtelijke ordening (Barro)**

Op 30 december 2011 is het Besluit algemene regels ruimtelijke ordening (Barro) in werking getreden en op 1 oktober 2012 zijn enkele wijzigingen in werking getreden. Voor de nationale belangen die kaderstellend zijn voor besluiten van gemeenten zijn in het Barro regels opgenomen die direct het bestemmingsplan en daarmee gelijk te stellen besluiten betreffen. Zij strekken ertoe dat de nationale ruimtelijke afweging, die door het kabinet in samenspraak met de Tweede en Eerste Kamer der Staten-Generaal is gemaakt, bij besluitvorming over bestemmingsplannen wordt gerespecteerd.

Onderwerpen waarvoor het Rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam, de uitoefening van defensietaken, veiligheid op rijksvaarwegen, toekomstige uitbreiding van infrastructuur, de elektriciteitsvoorziening, het Natuurnetwerk Nederland (NNN), primaire waterkeringen buiten het kustfundament en het IJsselmeergebied (uitbreidingsruimte).

#### Afweging

Op dit bestemmingsplan werken geen van de genoemde rijksbelangen rechtstreeks door. In het plangebied is verder ook geen sprake van een gebiedsreservering voor de lange termijn. Het plan is dan ook in lijn met het Barro.

#### <span id="page-11-1"></span>**3.2.3 Regeling algemene regels ruimtelijke ordening (Rarro)**

De Regeling algemene regels ruimtelijke ordening (Rarro) is gebaseerd op het Barro. In het Barro is bepaald dat bij ministeriële regeling verschillende militaire terreinen en objecten, hoofdwegen en NNN-gebieden worden aangewezen, waar gemeenten bij de vaststelling van bestemmingsplannen rekening mee moeten houden. In de Rarro wordt daar uitvoering aan gegeven. Als gevolg van de gewijzigde regelgeving beslaat het radarverstoringsgebied behorende bij de radar op de militaire vliegbasis Volkel ook de gemeente Horst aan de Maas. Aangezien onderhavig bestemmingsplan echter geen windturbines of andere bouwwerken hoger dan 114 meter toestaat vormt de ligging binnen het radarverstoringsgebied geen belemmering.

#### <span id="page-11-2"></span>**3.2.4 Besluit ruimtelijke ordening (Bro)**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *'De ruimtelijke ont-*

*wikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.'* Uit de jurisprudentie1 komt naar voren dat het wel een nieuwe stedelijke ontwikkeling van enige omvang moet zijn.

Per 1 juli 2017 is een gewijzigde ladder in werking getreden. Hierin is de tekst van de ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: *'De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien'* (artikel 3.1.6 lid 2 Bro).

#### Afweging

In het voorliggende geval (realisatie van één woningbouwkavel) is géén sprake van een stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Een toetsing aan de ladder voor duurzame verstedelijking is derhalve niet aan de orde.

#### <span id="page-12-0"></span>**3.2.5 Wet milieubeheer**

In artikel 7.2, lid 1 van de Wet milieubeheer is bepaald dat bij algemene maatregel van bestuur de activiteiten worden aangewezen:

- a. Die belangrijke nadelige gevolgen kunnen hebben voor het milieu;
- b. Ten aanzien waarvan het bevoegd gezag moet beoordelen of zij belangrijke nadelige gevolgen voor het milieu kunnen hebben.

In het Besluit milieueffectrapportage zijn in artikel 2, lid 1 als activiteiten die belangrijke nadelige gevolgen kunnen hebben voor het milieu (en waarvoor op grond van de Wet milieubeheer dus de verplichting geldt om een milieueffectrapportage op te stellen), aangewezen de activiteiten die behoren tot een in onderdeel C van de bijlage bij het Besluit genoemde categorie.

In lid 2 van hetzelfde artikel zijn als activiteiten ten aanzien waarvan het bevoegd gezag moet beoordelen of zij belangrijke nadelige gevolgen voor het milieu kunnen hebben (en waarvoor op grond van de Wet milieubeheer dus een m.e.r.-beoordelingsplicht geldt), aangewezen de activiteiten die behoren tot een in onderdeel D van de bijlage bij het Besluit genoemde categorie.

In artikel 2, lid 5, aanhef en onder b. van het Besluit milieueffectrapportage, is vastgelegd dat de m.e.r.-beoordelingsplicht ook geldt voor plannen die weliswaar vallen onder een van de in onderdeel D genoemde activiteiten, maar waarbij het project valt onder de drempelwaarden zoals genoemd in onderdeel D, indien: 'op grond van selectiecriteria als bedoeld in bijlage III bij de EEG-richtlijn milieueffectbeoordeling niet kan worden uitgesloten dat de activiteit belangrijke nadelige gevolgen voor het milieu kan hebben'.

De afweging met betrekking tot de m.e.r.-(beoordelings)plicht van dit bestemmingsplan, is opgenomen in paragraaf 5.2.8.

 1 o.a. ABRS 1 juni 2016 (ECLI:NL:RVS:2016:1503), ABRS 18 februari 2015 (ECLI:NL:RVS:2015:428) en ABRS 24 augustus 2016 (ECLI:NL:RVS:2016:2319)

## <span id="page-13-0"></span>**3.3 Provinciaal beleid**

#### <span id="page-13-1"></span>**3.3.1 Provinciaal Omgevingsplan Limburg 2014**

Op 12 december 2014 hebben Provinciale Staten van Limburg het POL2014 'Voor de kwaliteit van Limburg' vastgesteld. In het POL2014 is onderscheid gemaakt in zeven soorten gebieden, elk met eigen herkenbare kernkwaliteiten. Voor de verschillende zones liggen er heel verschillende opgaven en ontwikkelingsmogelijkheden.

Binnen het bebouwd gebied worden de volgende zones onderscheiden:

- Stedelijk centrum,
- Bedrijventerrein,
- Overig bebouwd gebied.

In het landelijk gebied gaat het om de zones:

- Goudgroene natuurzone,
- Zilvergroene natuurzone,
- Bronsgroene landschapszone en
- Buitengebied.

Volgens de POL2014 kaart 'Zonering Limburg' ligt het plangebied geheel binnen het buitengebied. Het buitengebied omvat alle gronden in het landelijk gebied die niet behoren tot de goudgroene en zilvergroene natuurzone of de bronsgroene landschapszone. Deze zone omvat een breed scala aan gebieden variërend van landbouwgebieden in algemene zin, glastuinbouwgebieden, ontwikkelingsgebieden intensieve veehouderij, verblijfsrecreatieve terreinen, stadsrandzones tot linten en cluster van bebouwingbedrijven. Accenten worden gelegd op:

- Ontwikkelingsmogelijkheden voor nieuwe bedrijfslocaties landbouw;
- Terugdringen milieubelasting vanuit landbouw;
- Kwaliteit en functioneren ondergrond.

#### Afweging

Aan de Krouwelstraat 4 (locatie tegenover het plangebied) worden de bestaande boerderij en bijgebouwen geamoveerd. Hiertoe wordt binnen onderhavig plangebied één nieuwe woningbouwkavel gerealiseerd. Deze ontwikkeling is passend in het buitengebied en in overeenstemming met de uitgangspunten uit het Provinciaal Omgevingsplan 2014.

<span id="page-14-0"></span>Uitsnede POL2014-kaart 'Zonering Limburg' met ligging plangebied (blauw omlijnd)

### <span id="page-14-1"></span>**3.3.2 Omgevingsverordening Limburg 2014**

De provincie Limburg heeft op 12 december 2014 ook de Omgevingsverordening Limburg 2014 vastgesteld. Hierin staan de regels die nodig zijn om het omgevingsbeleid van het POL2014 juridische binding te geven.

### Hoofdstuk 2 'Ruimte'

In artikel 2.2.2 'duurzame verstedelijking' is ladder voor duurzame verstedelijking van toepassing verklaard op ruimtelijke plannen die een nieuwe stedelijke ontwikkeling mogelijk maken. Onderhavig plan omvat echter geen nieuwe stedelijke ontwikkeling (zie paragraaf 3.2.4). Derhalve is een toetsing aan de ladder voor duurzame verstedelijking binnen onderhavig plan niet noodzakelijk.

In artikel 2.4.2 'wonen' is omschreven dat een ruimtelijk plan in de regio Noord-Limburg niet mag voorzien in de toevoeging van woningen aan de bestaande voorraad woningen, alsmede aan de bestaande planvoorraad woningen anders dan op de wijze zoals beschreven in de door de gemeenteraden vastgestelde Regionale Structuurvisie Wonen Noord-Limburg. Middels onderhavig plan wordt de bestaande boerderij (woning) aan de Krouwelstraat 4 geamoveerd. Hiertoe wordt binnen het plangebied een nieuwe woningbouwkavel gerealiseerd. Derhalve vindt er geen kwantitatieve toename plaats in het aantal woningen.

#### Afweging

Uit de kaarten behorende bij de Omgevingsverordening Limburg 2014 blijkt dat het plangebied niet ligt binnen (milieu)beschermingsgebieden of beschermingszones ten behoeve van natuur en landschap. Daarnaast wordt de boerderij (woning) aan de Krouwelstraat 4 geamoveerd en wordt er één nieuwe woningbouwkavel gerealiseerd binnen het plangebied. Zodoende vindt er geen kwantitatieve toename plaats in het aantal woningen. De beoogde ontwikkeling is dan ook passend binnen de Omgevingsverordening Limburg 2014.

#### <span id="page-15-0"></span>**3.3.3 Beleidsregel Limburgs Kwaliteitsmenu (LKM)**

Het Limburgs Kwaliteitsmenu is gebaseerd op het idee dat bebouwingsontwikkelingen in het buitengebied leiden tot verlies van omgevingskwaliteit en dat dit verlies op een kwalitatieve manier wordt gecompenseerd. De doelstelling is dan ook het combineren van ruimtelijke ontwikkelingen in het buitengebied met het verbeteren van de ruimtelijke kwaliteit in Limburg. Op 12 januari 2010 hebben Gedeputeerde Staten de beleidsregel Limburgs Kwaliteitsmenu vastgesteld. De verantwoordelijkheid en de uitvoering van het Kwaliteitsmenu wordt in handen van de gemeenten gelegd.

Het kwaliteitsmenu is van toepassing op (niet onaanvaardbare) ontwikkelingen buiten de, rond de plattelandskernen getrokken, contour die middels een bestemmingsplanwijziging mogelijk worden gemaakt. Het kenmerkende voor de bedoelde ontwikkelingen is dat het functies zijn die met bebouwing gepaard gaan en extra ruimtebeslag leggen op het buitengebied. Het LKM is derhalve op deze ontwikkeling van toepassing. De gemeente Horst aan de Maas heeft het LKM 'doorvertaald' naar eigen beleid door in de Structuurvisie Horst aan de Maas een gemeentelijk kwaliteitsmenu op te nemen. Voor een nadere afweging hieromtrent zie paragraaf 3.5.1.

## <span id="page-15-1"></span>**3.4 Regionaal beleid**

De Regionale Structuurvisie Wonen Noord-Limburg, vastgesteld op 20 april 2016, is een visie waarmee de bestuurders van de gemeenten Beesel, Bergen, Gennep, Horst aan de Maas, Mook en Middelaar, Venlo, Venray en Peel en Maas en de provincie Limburg sturing geven aan de regionale woningmarkt. De structuurvisie heeft de status van intergemeentelijke structuurvisie op grond van artikel 2.1, lid 3 Wet ruimtelijke ordening (Wro). Daarmee heeft het document een juridische status met een zelfbindend karakter.

Samen met alle woonpartners zijn vijf inhoudelijke pijlers geïdentificeerd die de kern vormen van de visie. De pijlers rusten idealiter op een stevig fundament: krachtige gemeenten en een sterke regio. De inhoudelijke pijlers zijn:

- 1. een gezonde woningmarkt in balans: nieuwbouw naar behoefte;
- 2. de juiste woning op de juiste plek en dynamisch voorraadbeheer;
- 3. goed wonen voor iedereen, maar met extra aandacht voor onder andere arbeidsmigranten;
- 4. kwaliteit bestaande voorraad en kernen meer centraal;
- 5. een levensloopvriendelijke en duurzame regio.

#### Afweging

De voorgenomen ontwikkeling betreft de realisatie van één woningbouwkavel. Hierbij wordt de bestaande boerderij (woning) aan de Krouwelstraat 4 geamoveerd. Per saldo neemt het aantal woningen derhalve middels onderhavig planvoornemen niet toe. De realisatie van de woningbouwkavel is hiermee niet strijdig met de visie van de gemeenten binnen de regio Noord-Limburg. Vanuit het regionaal beleid bestaan er geen belemmeringen voor de voorgenomen ontwikkeling.

## <span id="page-16-0"></span>**3.5 Gemeentelijk beleid**

#### <span id="page-16-1"></span>**3.5.1 Structuurvisie 'Horst aan de Maas'**

Op 9 april 2013 heeft de gemeenteraad van Horst aan de Maas de structuurvisie 'Horst aan de Maas' vastgesteld. In deze integrale op uitvoering gerichte structuurvisie heeft de gemeente haar ruimtelijk beleid gebundeld. Volgens de bij de structuurvisie behorende visiekaart ligt het plangebied binnen gebied 3C 'Agrarisch gebied Sevenum-Zuid en Meterik-Noord'.

De gemeente streeft ernaar om de omgevingskwaliteiten te behouden en te ontwikkelen conform nationaal en provinciaal beleid. Voor de drie beleidsmatige speerpunten van de gemeente Horst aan de Maas (agribusiness, toerisme & recreatie en leefbaarheid) is het landschap (de omgevingskwaliteit) een belangrijke factor. Het vormt namelijk de productieruimte voor de agrarische sector, het verblijfsgebied voor toeristen en recreanten en de woonomgeving voor de inwoners. Om de speerpunten tot een succes te maken, is het van belang dat de aantrekkelijkheid van het landschap (de omgevingskwaliteit) gewaarborgd blijft en zoveel mogelijk versterkt wordt.

#### Bijdrage ruimtelijke ontwikkelingen (Gemeentelijk kwaliteitsmenu)

De gemeente Horst aan de Maas is voornemens investeringen te doen die bijdragen aan een algemene verbetering van de woon-, leef-, en werkkwaliteiten van deze gemeente. Deze investeringen hebben daarmee een positieve uitwerking op de waardeontwikkeling van bestaand alsook nieuw te realiseren onroerend goed. De gemeente vindt het daarom gerechtvaardigd om bij het aangaan van een overeenkomst inzake de grondexploitatie waar nodig en mogelijk ook een kwaliteitsbijdrage te vragen ten behoeve van deze gemeentelijke investeringen.

Het Gemeentelijk Kwaliteits Menu is van toepassing indien de ontwikkeling mogelijk moet worden gemaakt middels een bestemmingsplanwijziging. De locatie van de beoogde ontwikkeling is bepalend voor de planologische toelaatbaarheid en de manier waarop kwaliteitsverbeterende maatregelen ingezet kunnen worden. Per type ontwikkeling is aangegeven in hoeverre deze past binnen het betreffende deelgebied. Er zijn vier mogelijkheden:

- a. De gemeente heeft een positieve grondhouding (ja) ten opzichte van een dergelijke ontwikkeling in het deelgebied;
- b. De gemeente heeft een meedenkende grondhouding (ja, mits) ten opzichte van een dergelijke ontwikkeling in het deelgebied;
- c. De gemeente heeft een voorwaardelijke grondhouding (nee, tenzij) ten opzichte van een dergelijke ontwikkeling in het deelgebied;
- d. De gemeente heeft een negatieve grondhouding (nee) ten opzichte van een dergelijke ontwikkeling in het deelgebied. Enkel via maatwerk is medewerking aan het initiatief denkbaar.

Uitsnede uit kaart gemeentelijk kwaliteitsmenu Structuurvisie Horst aan de Maas, met aanduiding ligging plangebied (rode pijl)

Het plangebied maakt deel uit van het 'Agrarisch gebied Sevenum-Zuid en Meterik-Noord', deelgebied 3C. Dit agrarisch gebied wordt gekarakteriseerd als open (essen)gebied met landbouw, waar weinig bebouwing voorkomt. Het Gemeentelijk Kwaliteits Menu kent verschillende modules. Onderhavig plan valt onder de module "Nieuwe (solitaire) woningen". Gezien deelgebied waar het plangebied binnen is gelegen, alsmede de module waar het initiatief deel van uitmaakt heeft de gemeente een voorwaardelijke grondhouding (nee, tenzij) ten opzichte van een dergelijke ontwikkeling in het deelgebied. Bij een voorwaardelijke grondhouding kan het initiatief enkel doorgang vinden, wanneer voldaan wordt aan strikte voorwaarden die het initiatief alsnog acceptabel maken.

#### Afweging

De beoogde ontwikkeling voorziet in de realisatie van één woningbouwkavel binnen het plangebied. Hiertoe worden de bestaande boerderij en bijgebouwen aan de Krouwelstraat 4 geamoveerd. Zodoende neemt het ruimtebeslag in het buitengebied niet toe en wordt de openheid van het landschap niet aangetast. Een nadere toets aan het gemeentelijk kwaliteitsmenu is niet noodzakelijk en de ontwikkeling past binnen de structuurvisie Horst aan de Maas.

#### <span id="page-18-0"></span>**3.5.2 Masterplan Wonen Horst aan de Maas**

Het Masterplan Wonen (lokale woonvisie) 2016-2021, dat in juni 2016 door de gemeente Horst aan de Maas is vastgesteld, is een uitwerking van de Regionale Structuurvisie Wonen Noord-Limburg. De beleidsopgaven voor Horst aan de Maas die gebaseerd zijn op het regionale beleid, zijn als volgt:

- Een nieuwbouwprogramma met toekomstwaarde;
- Een sluitend netwerk van wonen, zorg en welzijn;
- Aantrekkelijk houden van de bestaande woningvoorraad en dorpen door verduurzaming in brede zin.

De genoemde beleidsopgaven resulteren in de volgende speerpunten in het Masterplan Wonen (2016- 2021):

- 1. Streven naar een kwalitatief gedifferentieerd woningaanbod, dat aansluit op de vraag van de huidige en toekomstige inwoners van de gemeente Horst aan de Maas. Een gedifferentieerd woningaanbod biedt de mogelijkheid om een gewenste wooncarrière te maken binnen de gemeente (doorstroming) en draagt bij aan een evenwichtige bevolkingsopbouw.
- 2. Ter bevordering van een evenwichtige bevolkingsopbouw besteedt gemeente in haar programma wonen extra aandacht aan woningen (huur en koop) voor jongeren, starters en senioren.
- 3. Voor senioren is het van belang dat de woning zorggeschikt is en dat zij daar kunnen blijven wonen, ook als ze zorg behoeven.
- 4. In de bestaande particuliere woningvoorraad kan nog een flinke slag gemaakt worden op het gebied van duurzaamheid en het toekomstbestendig maken. Met name woningen uit de periode 1950-1985 vragen om (energetische) verduurzaming om deze toekomstbestendig en courant te houden.
- 5. Realiseren van de nieuwbouw hoofdzakelijk binnen de bestaande bebouwing en in vrijkomend vastgoed in de woonkernen om de groene en landelijke omgeving tussen de woonkernen te behouden.
- 6. Het stimuleren van de starters naar de bestaande voorraad, de realisatie van tijdelijke huurwoningen en de bewustwording van langer zelfstandig wonen.

De opgave voor de kern Sevenum in de periode 2015-2025 bedraagt 160 woningen en de opgave van 2015-2035 bedraagt 250 woningen. Derhalve betreft de beoogde ontwikkeling van één woningbouwkavel een wenselijke ontwikkeling.

#### Afweging

Onderhavig plan voorziet in de realisatie van één woningbouwkavel. Per saldo neemt hierbij het aantal woningen niet toe, omdat de bestaande boerderijwoning aan de Krouwelstraat 4 geamoveerd wordt. Het plan voldoet dan ook aan het gemeentelijk woningbouwkader zoals opgenomen in het Masterplan Wonen Horst aan de Maas.

Voor wat betreft levensloopbestendigheid en duurzaamheid wordt onderhavig plangebied uitgegeven als één woningbouwkavel. De beoogde woning heeft op de begane grond een slaapkamer, woonkamer, keuken en badkamer. Derhalve betreft dit in principe een levensloopbestendige woning. Dit sluit aan op de groeiende behoefte en vraag naar levensloopbestendige woningen in de gemeente Horst aan de Maas. Daarnaast is het plangebied gelegen in de nabijheid

van de kern Sevenum. Dit sluit aan op de toenemende vraag naar woningen in centrumdorpen met voorzieningen voor ouderen. De beoogde woningbouw zal daarnaast voldoen aan de wettelijke duurzaamheidseisen, waaronder gasloos bouwen. Tevens is men voornemers zonnepanelen te gebruiken op de beoogde bebouwing, hetgeen vanuit het duurzaamheidsperspectief een wenselijke ontwikkeling betreft.

#### <span id="page-19-0"></span>**3.5.3 Bestemmingsplan 'Buitengebied Horst aan de Maas'**

Op 19 december 2017 heeft de gemeenteraad van Horst aan de Maas het bestemmingsplan 'Buitengebied Horst aan de Maas' vastgesteld. Volgens dit vigerende bestemmingsplan is het plangebied grotendeels bestemd tot 'Agrarisch met Waarden'. De voor 'Agrarisch met Waarden' aangewezen gronden zijn bestemd voor hobbymatig agrarisch grondgebruik, bedrijfsmatig agrarisch grondgebruik (waaronder vollegrondstuinbouw) en grondgebonden agrarische bedrijven, niet zijnde grondgebonden veehouderijen. Het vestigen van veehouderijen op deze gronden is dan ook niet toegestaan, alsmede het gebruik van de gronden voor glastuinbouw (dit kan enkel wanneer de aanduiding 'glastuinbouw' is opgenomen voor de betreffende gronden). Een klein gedeelte van het plangebied is reeds bestem tot 'Wonen'. Deze gronden mogen zodoende reeds gebruikt worden voor woondoeleinden.

Naast de enkelbestemming kent het plangebied nog de dubbelbestemming 'Waarde – Archeologie' en de gebiedsaanduiding 'overige zone – velden. Tot slot is een maatvoering opgenomen in de vorm van 'maximum aantal wooneenheden: 2'.

### <span id="page-19-1"></span>**3.5.4 Beleidslijn 'Groter bouwen in het buitengebied'**

Indien wordt afgeweken van de vigerende bouwregels voor het bouwen van grotere hoofd- en bijgebouwen uit het bestemmingsplan 'Buitengebied Horst aan de Maas' geldt dat de beleidslijn "Groter bouwen in het buitengebied" van toepassing is.

Deze beleidslijn heeft betrekking op nieuw te bouwen woningen in het buitengebied die worden uitgebreid naar een inhoud die de maatvoering van het bestemmingsplan 'Buitengebied van Horst aan de Maas' overstijgen. Het beleidsstuk is in 2011 opgesteld, maar in 2014 heeft een actualisatie plaatsgevonden om een aantal specifieke regelingen nader uit te werken door middel van de 'Maatwerknotitie bijgebouwen in het buitengebied'.

In de Beleidslijn 'Groter bouwen in het buitengebied' zijn zes uitgangspunten geformuleerd voor grotere nieuwbouw van woningen, of de uitbreiding van woningen. Het gaat hierbij om de navolgende uitganspunten:

- 1. Omvang kavel: Bij nieuwbouw van woningen in het buitengebied is minimaal sprake van een kavel van 1.500 m² oppervlakte;
- 2. Kwaliteit en omvang hoofdgebouw: Het hoofdgebouw mag zonder extra compenserende maatregelen maximaal 1.300 m³ groot zijn;
- 3. Kwaliteit bouwwerken: Bijbehorende bouwwerken zijn niet wenselijk bij een hoofdgebouw met een omvang van 1.300 m³ groot, tenzij een ruimtelijke tegenprestatie wordt geleverd;
- 4. Tegenprestatie uitbreiding hoofdgebouw boven de 1.000 m³: Voor de extra omvang van de bebouwing dient een sloopverhouding van 1:3 m² aan bebouwing uit het buitengebied te verdwijnen.

- 5. Tegenprestatie bijbehorende bouwwerken: Wanneer initiatiefnemers toch bijbehorende bouwwerken willen realiseren bij een hoofdgebouw van 1.300 m³, dan geldt een verhouding van 1:3 in m² aan bebouwing gesloopt moet worden. Op de plek waar de bebouwing gesloopt wordt, wordt een aanduiding op de verbeelding opgenomen, zodat ter plekke in de toekomst niet opnieuw gebouwd kan worden. Bestaande woningen in het buitengebied die meer bijgebouwen wensen dan die mogelijkheden die het bestemmingsplan nu biedt, kunnen ook gebruik maken van deze regeling.
- 6. Kwaliteit van de kavel: Naast de kwaliteit van de bebouwing is ook de kwaliteit van het erf van groot belang. Bij elk initiatief moet daarom een landschappelijk inrichtingsplan worden aangeleverd.

In de 'Maatwerknotitie bijgebouwen in het buitengebied' zijn hierop de navolgende aanvullingen toegevoegd:

- 1. Maximum aantal m² bebouwing: Bijgebouwen tot maximaal 150 m² zijn zonder meer toegestaan (ook bij (bedrijfs-)woningen met een omvang van 1.300 m³ of groter). Voor een initiatiefnemer die meer dan 150 m² aan bijgebouwen wil hebben, geldt:
	- a. Maximaal 600 m² is toegestaan, mits op het moment van de aanvraag reeds 600 m² of meer bebouwing legaal aanwezig is op hetzelfde perceel;
	- b. Hetgeen gesloopt wordt of kan worden mag voor 1/3 worden ingezet. Hierover wordt geen bijdrage gerekend;
	- c. Wanneer meer wordt teruggebouwd of wordt behouden dan 1/3 van het gesloopte geldt een bijdrage van € 45,- per m².
- 2. Enkel bestaand en legaal en op eigen perceel: De 600 m² geldt voor het totaal aantal bijgebouwen op hetzelfde perceel. Voor sloop elders voorziet de Integrale Structuurvisie in een sloopvergoeding. Bovendien kan enkel wat legaal is en bestaand is worden ingezet. Bouwwerken die eerder zijn gesloopt, zonder specifieke afspraak, kunnen in principe niet alsnog worden ingezet, met uitzondering van hetgeen hierna is uitgewerkt;
- 3. Sloop in het verleden: Eerder gesloopte bebouwing kan worden meegenomen in de bepaling van het maximaal toegestane aantal m² bijgebouwen onder de volgende voorwaarden:
	- a. De gesloopte bebouwing door dezelfde eigenaar uitgevoerd als de aanvragen en;
	- b. De sloop heeft aantoonbaar niet langer dan 5 jaar geleden plaatsgevonden en;
	- c. Het gesloopte telt enkel mee voor de berekening van het aantal m² dat (terug)gebouwd mag worden. Dit wil zeggen dat voor de bijdrage aansluiting wordt gezocht bij de bestaande bebouwing.

### Afweging

Conform het vigerend bestemmingsplan 'Buitengebied Horst aan de Maas' geldt voor woonbestemmingen in het buitengebied dat een woning niet groter mag zijn dan 1.000 m³ (betreffende het hoofdgebouw) en dat bijgebouwen gezamenlijk maximaal een oppervlakte mogen hebben van 150 m².

In paragraaf 1.1 is reeds aangegeven dat tegenover onderhavig plangebied aan de Krouwelstraat 4 een boerderijwoning met een aantal bijgebouwen gelegen is. Deze bebouwing zal in de toekomstige situatie gesloopt worden. De nieuwe woningbouwkavel binnen het plangebied zal ter vervanging dienen van de huidige boerderijwoning en bijgebouwen aan de Krouwelstraat 4,

die in eigendom was van de eigenaar van het nieuwe woningbouwperceel. De bestaande bijgebouwen op de locatie van de Krouwelstraat 4 hebben een oppervlakte van circa 190 m2 en 250 m2 , (exclusief de bestaande boerderij met een oppervlakte van circa 395 m2 ). In totaliteit is er zodoende 440 m2 aan bijgebouwen aanwezig op het woonperceel aan de Krouwelstraat 4.

In navolging van de beleidslijn 'Groter bouwen in het buitengebied' geldt dat bij nieuwbouw van woningen in het buitengebied minimaal sprake moet zijn van een kavel met een oppervlakte van 1.500 m2 . In onderhavig geval heeft de woningbouwkavel een oppervlakte van 2.000 m2 , waardoor voldaan wordt aan deze voorwaarde. Een hoofdgebouw mag zonder extra compenserende maatregelen maximaal 1.300 m³ groot zijn. Derhalve is in afwijking van de bouwregels uit het vigerend bestemmingsplan 'Buitengebied Horst aan de Maas' binnen onderhavig plan een maximale inhoud van 1.300 m2 aangehouden voor het hoofdgebouw.

Bijgebouwen tot maximaal 150 m² zijn daarnaast zonder meer toegestaan (ook bij woningen met een omvang van 1.300 m³). Voor een initiatiefnemer die meer dan 150 m² aan bijgebouwen wil hebben geldt dat maximaal 600 m² is toegestaan. Er dien dan wel op het moment van de aanvraag reeds 600 m² of meer bebouwing legaal aanwezig te zijn op hetzelfde perceel. Hetgeen gesloopt wordt of kan worden mag voor 1/3 worden ingezet (hierover wordt geen bijdrage gerekend). Wanneer meer wordt teruggebouwd of wordt behouden dan 1/3 van het gesloopte geldt een bijdrage van € 45,- per m².

Binnen het plangebied is men voornemens om het volledig oppervlak aan bijgebouwen binnen terug te bouwen (zijnde 440 m2 ). Deze oppervlakte is derhalve in afwijking van de bouwregels uit het vigerend bestemmingsplan 'Buitengebied Horst aan de Maas' binnen onderhavig plan aangehouden voor bijbehorende bouwwerken. In totaliteit is er aan de Krouwelstraat 4 momenteel immers 440 m2 aan bijgebouwen aanwezig. Binnen het plangebied is, conform de maatwerknotitie bijgebouwen buitengebied, maximaal 150 m2 aan bijgebouwen reeds toegestaan. Voor meer m2 's aan bijgebouwen hoeft voor 1/3 deel geen kwaliteitsafdracht betaald te worden. Dit betekent dat voor 2/3 deel wel kwaliteitsafdracht betaald moet worden, in dit geval voor 193 m2 .

## <span id="page-21-0"></span>**3.5 Conclusie**

Uit het vorenstaande blijkt dat het initiatief past binnen beleid en regelgeving van rijk, provincie, regio en gemeente.

## <span id="page-22-0"></span>**4. PLANBESCHRIJVING**

## <span id="page-22-1"></span>**4.1 Uitgangspunten en doelstellingen van het plan**

Middels het voorliggende bestemmingsplan wordt één woningbouwkavel mogelijk gemaakt. Deze woningbouwkavel dient ter vervanging van de boerderij en bebouwing aan de Krouwelstraat 4. Middels dit bestemmingsplan wordt daarom een bouwvlak opgenomen, waarbinnen één nieuwe vrijstaande woning gerealiseerd mag worden. Wat betreft de bouw- en gebruiksmogelijkheden wordt aansluiting gezocht bij de regels uit het moederplan 'Buitengebied Horst aan de Maas'. De nieuwe woning zal hierdoor qua typologie, situering en maatvoering aansluiten bij de omliggende woningen.

Binnen het bouwvlak mag maximaal één vrijstaande woning gebouwd worden. De goothoogte van het hoofdgebouw mag hierbij 7 meter bedragen en de maximale bouwhoogte 11 meter. De afstand van het hoofdgebouw tot de perceelgrens dient 2,5 meter te bedragen. Tot slot mag de inhoud van het hoofdgebouw maximaal 1.300 m³ bedragen. Tevens is het toegestaan om 440 m2 aan bijgebouwen te realiseren.

De indeling van het beoogde hoofdgebouw en het bijgebouw binnen het plangebied is weergegeven in de onderstaande afbeeldingen.

Uitsnede tekeningen gevelaanzichten, doorsnede en functionele indeling woning

In de onderstaande afbeelding is daarnaast een uitsnede zichtbaar van de functionele indeling van het plangebied.

Functionele indeling plangebied

## <span id="page-23-0"></span>**4.2 Stedenbouwkundige/ ruimtelijke aspecten**

Functioneel en stedenbouwkundig gezien past de woningbouwkavel en de beoogde bebouwing in de omgeving, aangezien deze is gelegen in directe nabijheid van diverse woonpercelen ten noorden van het plangebied en de kernrand van de kern Sevenum. De situering en ruimtelijke uitstraling van de woning blijft aansluiten op de omliggende percelen.

Wat betreft de bouw- en gebruiksmogelijkheden wordt aansluiting gezocht bij het moederplan 'Buitengebied Horst aan de Maas'. De nieuwe woning zal hierdoor qua typologie, situering en maatvoering aansluiten bij de omliggende woningen.

Tot slot dient opgemerkt te worden dat de verouderde bebouwing aan de Krouwelstraat 4 (boerderij en bijgebouwen) geamoveerd worden. Binnen het plangebied wordt hiervoor in de plaats nieuwe kwalitatief hoogwaardige bebouwing gerealiseerd met een landelijke uitstraling, hetgeen aansluit op de ligging in het buitengebied.

Concluderend kan gesteld worden dat de voorgenomen ontwikkeling vanuit stedenbouwkundig en ruimtelijk oogpunt passend in de omgeving is. De realisatie van het plan heeft, zowel op korte als op (middel)lange termijn, geen negatieve ruimtelijke effecten tot gevolg op de omgeving.

## <span id="page-24-0"></span>**5. SECTORALE ASPECTEN**

## <span id="page-24-1"></span>**5.1 Inleiding**

In dit hoofdstuk wordt nader ingegaan op de verschillende onderzoeks- en milieuaspecten die aan de orde zijn bij het voorliggend initiatief. Daarbij komen onder meer de volgende aspecten aan bod: milieu (geluid, bodem, bedrijven en milieuzonering, luchtkwaliteit, externe veiligheid, geur, spuitzones), waterhuishouding, archeologie en cultuurhistorie, verkeer en parkeren, kabels en leidingen, duurzaamheid en ecologie.

## <span id="page-24-2"></span>**5.2 Milieuaspecten**

Er bestaat een duidelijke relatie tussen milieu en ruimtelijke ordening. De laatste decennia groeien de beleidsvelden steeds verder naar elkaar toe. De milieukwaliteit vormt een belangrijke afweging bij de ontwikkelingsmogelijkheden van ruimtelijke functies. Bij de besluitvorming over het al dan niet toelaten van een bepaalde ruimtelijke ontwikkeling, dient onderzocht te worden welke milieuaspecten daarbij een rol kunnen spelen. Het is daarnaast van belang om milieubelastende functies (zoals bepaalde bedrijfsactiviteiten) ruimtelijk te scheiden ten opzichte van milieugevoelige functies zoals woningen. Andersom moet in de ruimtelijke ordening nadrukkelijk rekening gehouden worden met de gevolgen van ruimtelijke ingrepen voor het milieu. Milieubelastende situaties moeten voorkomen worden.

#### <span id="page-24-3"></span>**5.2.1 Bodem- en grondwaterkwaliteit**

In het kader van de Wet ruimtelijke ordening dient aangegeven te worden of de plaatselijke bodemkwaliteit geschikt is voor de wijziging van de bestemming. Het plangebied is reeds bestemd tot 'Agrarisch met Waarden' in het geldende bestemmingsplan 'Buitengebied Horst aan de Maas'. Daarnaast is een klein gedeelte van het plangebied reeds bestemd tot 'Wonen'. Deze gronden mogen reeds gebruikt worden voor woondoeleinden.

Aangezien de ontwikkeling voorziet in het realiseren van een woonkavel (woning), wat een gevoelige functie is, dient er aangetoond te worden dat de bodem hiervoor geschikt is. In 2019 is door HMB B.V. een aanvullend (bodem)onderzoek (asbest)2 uitgevoerd. Aanleiding tot het uitvoeren van het onderzoek was de voorgenomen bestemmingsplanwijziging ten behoeve van (toekomstige) woningbouw. Onderhavig plangebied maakt hierbij onderdeel uit van de onderzoekslocatie die in het kader van dit onderzoek onderzocht is. Hieronder worden de conclusies uit dit onderzoek samengevat. Voor een volledige weergave wordt verwezen naar de separate bijlagen.

De onderzoeksresultaten binnen het aanvullende (bodem)onderzoek (asbest) geven geen aanleiding om nader bodemonderzoek te adviseren. De bodemkwaliteit is in voldoende mate vastgesteld. Om het terrein geschikt te maken voor de toekomstige woningbouw dient echter wel de halfverharding en de bodemverontreiniging met PAK ter plaatse van de voormalige kolenopslag

 2 HMB B.V., *Aanvullend (bodem)onderzoek (asbest)*, rapportnr.: 19268201A, d.d. 9 juli 2019

aan de Krouwelstraat 4 te worden verwijderd c.q. gesaneerd. Ter plaatse van het overige terrein van de onderzoekslocatie worden ten hoogste lichte verontreinigingen aangetroffen. De vastgestelde aangetroffen verontreiniging vormt geen belemmering voor de voorgenomen bestemmingsplanwijziging (het gebruik van de gronden voor woondoeleinden).

Onderhavig plangebied is niet gelegen ter plaatse van de voormalige kolenopslag of halfverharding. Derhalve vormt de milieuhygiënische bodemkwaliteit ter plaatsen van het plangebied geen belemmering voor onderhavige ontwikkeling.

#### <span id="page-25-0"></span>**5.2.2 Geluid**

In de Wet geluidhinder wordt aangegeven hoe voor een gebied waar een ruimtelijke ontwikkeling plaatsvindt, dient te worden omgegaan met geluidhinder als gevolg van (spoor)wegverkeer en gezoneerde industrieterreinen.

#### Wegverkeerslawaai

In de Wet geluidhinder (Wgh) is bepaald dat elke weg een geluidzone heeft, met uitzondering van woonerven en wegen waar een maximumsnelheid van 30 km/u voor geldt. Bij een ruimtelijke ontwikkeling waarbij sprake is van de ontwikkeling van geluidgevoelige objecten binnen een geluidzone, dient een onderzoek te worden uitgevoerd naar de geluidbelasting op deze gebouwen of terreinen. Binnen onderhavig plangebied wordt één woning gerealiseerd, hetgeen in de zin van de Wet geluidhinder wordt aangemerkt als een geluidgevoelig object.

In het kader van onderhavig plan is door M-Tech een akoestisch onderzoek wegverkeerslawaai3 uitgevoerd, omdat het plangebied binnen het regime van de Venloseweg (N556) en de Krouwelstraat is gelegen. Hieronder worden de conclusies uit dit onderzoek samengevat. Voor een volledige weergave wordt verwezen naar de separate bijlagen.

De beoogde woning binnen het plangebied is in buitenstedelijk gebied gelegen, binnen de geluidzone (200 meter) van de N556 80 km/u en de Krouwelstraat 60 km/uur. De voorkeursgrenswaarde voor wegverkeerslawaai bedraagt 48 dB met een maximale ontheffing tot 53 dB. De correctie conform artikel 110g Wgh bedraagt 5 dB bij een rijsnelheid van <70 km/uur, bij een 80 km/uur weg is deze correctie 2 dB. De wegvakken binnen de 30km/u-zone vallen buiten toetsing.

#### *Rekenresultaten*

In de onderstaande afbeelding zijn de berekende geluidbelastingen (Lden) op de relevante gevels van de projectlocatie zichtbaar. De geluidbelasting vanwege de N556 en Krouwelstraat bedraagt ten hoogste 46 dB. De voorkeursgrenswaarde van 48 dB wordt hiermee gerespecteerd. In het kader van de Wet geluidhinder vormt de geluidbelasting vanwege de omliggende geluidgezoneerde N556 en Krouwelstraat geen belemmering van het woon- en leefklimaat ter plaatse van de te realiseren woning. Een hogere waarde procedure is derhalve niet noodzakelijk. Daarnaast is geen nader onderzoek naar de geluidwering noodzakelijk is.

 3 M-Tech, *Akoestisch onderzoek wegverkeerslawaai*, rapportnr.: Kro.Sev.20.AO BP-01, d.d. 29 april 2020

| i.d.  | omschrijving                 | hoogte [m] | berekende geluidbelasting Laen [dB] |         |
|-------|------------------------------|------------|-------------------------------------|---------|
|       |                              |            | Krouwelstraat *                     | મરેરિ * |
| T01 A | nieuwbouw woning voorgevel   | 1.5        | 44                                  | 45      |
| T01 B | nieuwbouw woning voorgevel   | 5          | 44                                  | 46      |
| T02 A | nieuwbouw woning zijgevel    | 1.5        | રૂદિ                                | 40      |
| T02 B | nieuwbouw woning zijgevel    | 5          | 37                                  | 42      |
| T03 A | nieuwbouw woning achtergevel | 1.5        | 18                                  | 30      |
| T03 B | nieuwbouw woning achtergevel | 5          | 18                                  | 33      |
| T04 A | nieuwbouw woning zijgevel    | 1.5        | રૂદિ                                | 43      |
| T04 B | nieuwbouw woning zijgevel    | 5          | 37                                  | 44      |

Geluidbelasting voor prognose 2030

#### Spoorwegverkeer

Bij de ontwikkeling van geluidgevoelige objecten nabij een spoorlijn dient het spoorwegverkeerslawaai betrokken te worden. Wat betreft spoorwegverkeerslawaai wordt opgemerkt dat in de wijde omgeving van het plangebied geen spoorwegen zijn gelegen. Vanuit dit kader zijn er dan ook geen belemmeringen.

#### Industrielawaai

Bij de ontwikkeling van geluidgevoelige objecten binnen de geluidzone van een gezoneerd industrieterrein of bij ontwikkelingen in de nabijheid van bedrijfspercelen dient het aspect industrielawaai betrokken te worden. In paragraaf 5.2.6 (bedrijven en milieuzonering) wordt ingegaan op (geluid)hinder als gevolg van de ligging van het plangebied ten opzichte van omliggende bedrijven.

#### <span id="page-26-0"></span>**5.2.3 Luchtkwaliteit**

In de Wet milieubeheer (hoofdstuk 5 Wm) staan de hoofdlijnen voor regelgeving rondom luchtkwaliteitseisen beschreven. Artikel 5.16 Wm (lid 1) geeft weer, onder welke voorwaarden bestuursorganen bepaalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. Er is geen sprake van een feitelijke of dreigende overschrijding van een grenswaarde;
- b. Een project leidt al dan niet per saldo niet tot een verslechtering van de luchtkwaliteit;
- c. Een project draagt 'niet in betekenende mate' (NIBM) bij aan de luchtverontreiniging;
- d. Een project past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

#### Het Besluit NIBM

Deze AMvB legt vast wanneer een project niet in betekenende mate (NIBM) bijdraagt aan de concentratie van een bepaalde stof. Een project is NIBM als aannemelijk is dat het project een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel fijn stof als NO2.

Er zijn twee mogelijkheden om aannemelijk te maken dat een project binnen de NIBM-grens blijft:

- a. Aantonen dat een project binnen de grenzen van een categorie uit de Regeling NIBM valt. Er is dan geen verdere toetsing nodig, het project is in ieder geval NIBM (artikel 4, lid 1, van het Besluit NIBM);
- b. Op een andere manier aannemelijk maken dat een project voldoet aan het 3% criterium. Hiervoor kunnen berekeningen nodig zijn. Ook als een project niet kan voldoen aan de grenzen van de Regeling NIBM, is het mogelijk om alsnog via berekeningen aan te tonen, dat de 3% grens niet wordt overschreden.

Als de 3% grens voor PM10 of NO2 niet wordt overschreden, dan hoeft geen verdere toetsing aan grenswaarden plaats te vinden.

#### **NIBM-grens woningbouwlocaties:**

3% criterium: ≤ 1.500 woningen (netto) bij minimaal 1 ontsluitingsweg, en ≤ 3.000 woningen bij minimaal 2 ontsluitingswegen met een gelijkmatige verkeersverdeling.

Het voorliggende bestemmingsplan heeft betrekking op de realisatie van één woningbouwkavel. Hierbij wordt de bovenstaande NIBM-grens bij lange na niet overschreden. De ontwikkeling draagt dan ook 'niet in betekenende mate' (NIBM) bij aan de heersende luchtkwaliteit.

#### Achtergrondwaarden

In het kader van een goede ruimtelijke ordening dient te worden bezien of de luchtkwaliteit ter plaatse goed genoeg is om een goed woon- en leefmilieu te kunnen waarborgen. Volgens de kaarten van het Planbureau voor de Leefomgeving is de concentratie fijn stof (PM10) ter plaatse gelegen tussen 18 en 20 µg/m³, de concentratie fijn stof (PM2,5) tussen 10 en 12 µg/m³ en de concentratie stikstofdioxide (NO2) tussen 15 en 20 µg/m³. In de Wet milieubeheer is de jaargemiddelde grenswaarde voor PM10 40 µg/m³ en voor PM2,5 25 µg/m³. Voor NO2 bedraagt de jaargemiddelde grenswaarde 40 µg/m³. Volgens de kaarten van het Planbureau voor de Leefomgeving is de luchtkwaliteit ter plaatse voldoende.

#### Toetsing

Onderhavig plan voorziet in de ontwikkeling van één woningbouwkavel. Het initiatief draagt niet in betekenende mate bij aan een verslechtering van de luchtkwaliteit.

#### <span id="page-27-0"></span>**5.2.4 Geurhinder**

#### Geurhinder

Nieuwe ruimtelijke ontwikkelingen dienen te worden getoetst aan de normen uit de per 1 januari 2007 in werking getreden Wet geurhinder en veehouderij (Wgv). Als gevolg van deze wet worden normen gesteld voor de bouw van nieuwe geurgevoelige objecten (gebouwen voor menselijk wonen en menselijk verblijf). Er dient voor deze objecten sprake te zijn van een goed woonen leefklimaat. Daarnaast mogen de omliggende veehouderijen niet in hun ontwikkelingsmogelijkheden worden beperkt.

Gemeenten hebben onder de Wgv de bevoegdheid gekregen om binnen de kaders die deze wet stelt eigen normen te stellen. Deze kunnen worden vastgelegd in een geurverordening. De normstelling in de geurverordening dient te worden gemotiveerd aan de hand van een gebiedsvisie geurhinder en veehouderij. De gemeente Horst aan de Maas beschikt niet over een geurverordening. Voor het bepalen van de toe te passen normen is het eveneens van belang of het gebied is gelegen binnen een concentratiegebied als bedoeld in bijlage l van de Meststoffenwet, hetgeen voor de gemeente Horst aan de Maas van toepassing is. Dit betekent dat de onderstaande wettelijke normen en afstanden van toepassing zijn binnen het grondgebied van de gemeente:

- De norm van 3 ouE/m3 voor de maximale geurbelasting op geurgevoelige objecten gelegen in de bebouwde kom;
- De norm van 14 ouE/m3 voor de maximale geurbelasting op geurgevoelige objecten binnen het buitengebied;
- Een vaste afstand van 100 meter ten opzichte van geurgevoelige objecten gelegen in de bebouwde kom;
- Een vaste afstand van 50 meter ten opzichte van geurgevoelige objecten gelegen in het buitengebied.

De gemeente Horst aan de Maas is echter momenteel bezig met de ontwikkeling van een geurgebiedsvisie en geurverordening ten behoeve van de gebiedsontwikkeling Klavertje 4. Deze gebiedsvisie heeft niet alleen betrekking op de omgeving van het Klavertje 4, maar op het gehele grondgebied van de gemeente Horst aan de Maas. Deze heeft tot 7 mei 2020 ter inzage gelegen. Omdat deze gebiedsvisie en de bijbehorende kaarten een actueel inzicht geven in de huidige situatie omtrent geur, zijn deze gebruikt in de voorliggende toelichting met betrekking tot onderhavig plangebied.

#### Toetsing

Woningen zijn geurgevoelige objecten in de zin van de Wgv. Het voorliggende bestemmingsplan maakt hierdoor een nieuw geurgevoelig object mogelijk. Dit betekent dat toetsing aan de geurnormen van nabijgelegen veehouderijen noodzakelijk is. In navolging van de bovenstaande bevindingen heeft M-Tech een notitie geur en spuitzones4 opgesteld. Hieronder worden de conclusies uit dit onderzoek samengevat. Voor een volledige weergave wordt verwezen naar de separate bijlagen.

#### *Goed woon- en leefklimaat*

Voor onderhavig initiatief is eerst gekeken welke veehouderijen er in de directe omgeving gesitueerd zijn. Zie hiertoe onderstaande afbeelding.

 4 M-Tech, *Toelichting geur en spuitzones woningbouwproject Krouwel te Sevenum*, rapportnr.: Krou.Sev.20.GO-SZ-1, d.d 15 mei 2020

Veehouderijen in de directe omgeving van de planlocatie (uitsnede behorende bij de ontwerp geurverordening, ontwerp beleidsregel en bijbehorende geurgebiedsvisie Horst aan de Maas d.d. 26-03-2020)

In de directe omgeving van de planlocatie zijn de onderstaande veehouderijen gelegen.

| Adres                | Soort                                  | Afstand             |
|----------------------|----------------------------------------|---------------------|
| Venloseweg 17        | Paardenhouderij                        | Circa 320 meter     |
| Grubbenvorsterweg 34 | Vleeskalveren                          | Circa 850 meter     |
| Venloseweg 38        | Vleeskalveren                          | Circa 800 meter     |
| Zeesweg 3A/5         | Varkens*                               | Circa 890 meter     |
| Zeesweg 7            | Paarden                                | Circa 1 kilometer   |
| Romerweg 21          | Varkens                                | Circa 1,5 kilometer |
| Vinkenpas 16 en 18   | Gemengd (varkens,<br>rundvee, paarden) | Circa 850 meter     |
|                      |                                        |                     |
| Vinkenpas 14         | Paarden                                | Circa 830 meter     |

Overzicht veehouderijen in de directe omgeving

Voor dieren zonder geuremissiefactor (zoals melkvee- en paardenhouderijen) gelden vaste afstanden tot geurgevoelige objecten. Voor objecten buiten de bebouwde kom, zoals binnen onderhavig plangebied, is dit een afstand van 50 meter. Hieraan wordt ruimschoots voldaan binnen onderhavig plan.

In de bijlagen behorende bij de geurgebiedsvisie van de gemeente Horst aan de Maas is tevens een kaart gevoegd van de actuele achtergrondbelasting geur. Een uitsnede van deze kaart is hieronder toegevoegd. Op basis van onderstaande kaart kan geconcludeerd worden dat ter

plaatse van het plangebied voor wat betreft geur, een zeer goed woon- en leefklimaat heerst. De achtergrondbelasting geur vormt daarmee geen belemmering voor onderhavig initiatief.

Achtergrondbelasting geur (uitsnede behorende bij de ontwerp geurverordening, ontwerp beleidsregel en bijbehorende geurgebiedsvisie Horst aan de Maas d.d. 26-03-2020)

#### *Omgekeerde werking*

Het plangebied ligt op geruime afstand van de omliggende agrarische bedrijven. Het dichtstbijzijnde bedrijf is gelegen op een afstand van circa 320 meter. Onderstaande afbeelding geeft inzicht in de ligging van geurgevoelige objecten ten opzichte van de veehouderij bedrijven.

Ligging geurgevoelige objecten en veehouderijen (uitsnede behorende bij de ontwerp geurverordening, ontwerp beleidsregel en bijbehorende geurgebiedsvisie Horst aan de Maas d.d. 26-03-2020)

De voor geur gevoelige objecten zijn weergeven door middel van gekleurde rondjes. De veehouderijen zijn weergeven als blauwe vierkantjes. Uit de bovenstaande afbeelding blijkt dat rondom de voor de planlocatie relevante veehouderijen, reeds andere voor geur gevoelige objecten zijn gelegen. Deze objecten zijn daarmee de beperkende factor voor de ontwikkeling van de veehouderijen.

Daarnaast is de milieukwaliteit op de planlocatie gekwalificeerd als 'zeer goed', terwijl een milieukwaliteit van 'tamelijk slecht' nog aanvaardbaar wordt geacht. Gezien voorgaande vormt onderhavig initiatief geen belemmering voor de ontwikkeling van de omliggende veehouderijen.

#### <span id="page-31-0"></span>**5.2.5 Spuitzones**

Bij een ruimtelijk plan dient te worden beoordeeld of sprake is van een goede ruimtelijk ordening. Eén van de aspecten waar rekening mee gehouden moet worden is de spuitzone ten behoeve van het gebruik van bestrijdingsmiddelen. Dit in verband met de risico's voor de volksgezondheid vanwege eventuele blootstelling aan gewasbeschermingsmiddelen via drift. Met de term drift wordt de hoeveelheid gewasbeschermingsmiddel bedoeld, dat bij het spuiten buiten het agrarisch perceel op de grond terecht kan komen en/of op hoogte door de lucht passeert.

Er gelden in Nederland geen wettelijke bepalingen over minimaal aan te houden afstanden tussen gronden waarop gewassen in de open lucht worden geteeld en nabij gelegen, voor gewasbeschermingsmiddelen gevoelige objecten, zoals woningen met tuinen. Op basis van jurisprudentie wordt in de praktijk een spuitzone voor bebouwing aangehouden van 50 meter, gemeten vanaf de bestemmingsgrens. Deze 50 meter is in diverse uitspraken van de Raad van State (bijvoorbeeld de uitspraak van 23 september 2009 in zaak nr. 200900570/1/R2) als "in het algemeen niet onredelijk" bevonden en geldt als een vaste richtafstand waar gemotiveerd van kan worden afgeweken. Een kleinere afstand is mogelijk, mits dat goed onderbouwd wordt. De vaste richtafstand van 50 meter is in de open teelt met name van belang voor boomkwekerijen en boomgaarden, omdat gewasbeschermingsmiddelen daarbij niet alleen neerwaarts worden gespoten (onkruidbestrijding), maar ook zij- en opwaarts (voorkomen en bestrijden schimmels en plaagdieren). Vooral het opwaarts spuiten veroorzaakt de meeste drift en is om die reden maatgevend voor gezondheidsrisico's.

Bij de afstand van 50 meter wordt ervan uitgegaan dat enerzijds de bedrijfsvoering van de agrariër niet wordt belemmerd en anderzijds dat er geen nadelige effecten optreden voor de gezondheid van de bewoners van de woning. De 50 meter afstand is echter een indicatieve afstand. Voor het betrokken bestuursorgaan bestaat zowel bij toepassing als afwijking van deze afstand een onderzoeksplicht. Een kortere afstand is mogelijk, mits voorzien van een deugdelijke motivering.

#### Toetsing

Gezien de situering van het plangebied in het buitengebied van de gemeente Horst aan de Maas dient er aandacht besteedt te worden aan eventuele gevolgen van en voor spuitzones. In navolging van de bovenstaande bevindingen heeft M-Tech een notitie geur en spuitzones5 opgesteld. Hieronder worden de conclusies uit dit onderzoek samengevat. Voor een volledige weergave wordt verwezen naar de separate bijlagen.

 5 M-Tech, *Toelichting geur en spuitzones woningbouwproject Krouwel te Sevenum*, rapportnr.: Krou.Sev.20.GO-SZ-1, d.d 15 mei 2020

#### *Uitgangspunten onderzoek omvang spuitzones*

Zoals hiervoor reeds aangegeven is de in de praktijk gegroeide vuistregel van 50 meter indicatief. Dat betekent dat er onder omstandigheden gemotiveerd van kan worden afgeweken en er toch sprake is van een goede ruimtelijke ordening. Omdat elk geval anders is, dient dit per ruimtelijk initiatief te worden onderzocht en afgewogen. Dat is maatwerk. Uit onderzoek en jurisprudentie van de Afdeling bestuursrechtspraak van de Raad van State komen de volgende aandachtspunten naar voren:

- a) Wat wordt planologisch mogelijk gemaakt en wat zijn de geldende bestemming(en);
- b) Welke gewasbeschermingsmiddelen worden gebruikt;
- c) Wat is de overheersende windrichting.

#### Punt 1:

De bestaande bestemming 'Agrarisch met waarden' wordt gewijzigd in 'Wonen'. Zoals reeds aangegeven zijn de agrarische rondom de projectlocatie bestemd als 'agrarisch met waarden'. De voor 'Agrarisch met waarden' aangewezen gronden zijn o.a. bestemd voor:

- a) Agrarisch bedrijfsmatig grondgebruik;
- b) Agrarisch hobbymatig grondgebruik;
- c) Grondgebonden agrarische bedrijven, niet zijnde grondgebonden veehouderijen.

Bij het bepalen van een verantwoorde afstand tussen woningen met tuinen en agrarische percelen waarop agrarische bedrijvigheid in planologisch opzicht is toegestaan, dient te worden gekeken naar wat het bestemmingsplan in juridische zin toelaat. De agrarische percelen zijn momenteel in gebruik ten behoeve van akkerbouw/grasland.

Op grond van het bestemmingsplan is er echter ook fruitteelt mogelijk. Vanwege de planologisch-juridische mogelijkheid voor fruitteelt wordt hier in dit onderzoek van uitgegaan. Hiernavolgend de uitgangspunten van het onderzoek:

- Er wordt uitgegaan van de aanwezigheid van laagstam fruitbomen. De dichtstbijzijnde rij staat op 3 meter afstand van de perceelsgrens.
- Er wordt gebruik gemaakt van een 75% driftreducerende spuittechniek binnen de boomgaard, vanwege wettelijke voorschriften uit het Activiteitenbesluit.

#### Punt 2:

Er wordt uitgegaan van gebruik van de stof Captan, aangezien deze stof in de fruitteelt het meest toxisch is en daarom de grootste afstand tot een gevoelige functie aangehouden dient te worden. Van belang is tevens wanneer deze middelen gebruikt mogen worden: gedurende het hele jaar of gedurende een seizoen, dus zowel op volblad als op kale bomen. De stof Captan mag gedurende het gehele jaar worden gebruikt, dus zowel op kale bomen als bomen met blad.

#### Punt 3:

In verband met de mogelijke verwaaiing van spuitvloeistof is de overheersende windrichting tevens van belang. De meest voorkomende windrichting in Nederland is de wind uit zuidwestelijke richting.

#### *Benodigde spuitzone*

Door Plant Research International (verder PRI) in Wageningen wordt al jaren wetenschappelijk onderzoek gedaan naar drift bij gewasbespuitingen. Over de blootstelling van omwonenden en omstanders door toepassing van pesticiden in de agrarische sector, zijn diverse onderzoeksrapporten gepubliceerd. In het onderzoeksrapport 'Driftblootstelling van omstanders en omwonenden door boomgaardbespuitingen', J.C. van der Zande en M. Wenneker, maart 2015 zijn van verschillende situaties de veiligheidsafstanden voor de stof Captan berekend. Voor onderhavig initiatief zijn de volgende situaties relevant:

| Nummer | Praktijksituatie                                                                        |
|--------|-----------------------------------------------------------------------------------------|
| 5      | Geen sloot om boomgaard                                                                 |
| 6      | Geen sloot om boomgaard en er staat een windhaaq op de perceelsgrens                    |
|        | Geen sloot om boomgaard en er staat een dubbele windhaag of houtwal op de perceelsgrens |
|        | Geen sloot om boomgaard en er staat een wintergroene windhaag op de perceelsgrens       |

Praktijksituaties met betrekking tot driftreducerende maatregelen en een driftreducerende spuittechniek van 75% gebruikt bij PRI onderzoeken

| Praktijk<br>situatie | Teeltvrije<br>zone [m] | uittechniak | Wind-<br>haag | 0-3 m     |         | 3-6 m     |         |
|----------------------|------------------------|-------------|---------------|-----------|---------|-----------|---------|
|                      |                        |             |               | Kale boom | Volblad | Kale boom | Volblad |
| I                    | 3                      | Standaard   | Nee           | 35        | 30      | 35        | 30      |
| 2                    | 3                      | Standaard   | Ja            | 25        | 5       | 25        | 10      |
| 3                    | 3                      | Standaard   | Twee          | 15        | 54)     | 15        | 5-)     |
| 4                    | 3                      | Standaard   | Groen         | 15        | ટ       | 15        | 5       |
| 5                    | 3                      | DRT75       | Nee           | 30        | 20      | 25        | 15      |
| 6                    | 3                      | DRT75       | Ja            | 20        | 5       | 15        | 5       |
| 7                    | 3                      | DRT75       | Twee          | 5-)       | 51)     | 5-)       | 5-)     |
| 8                    | 3                      | DRT75       | Groen         | 5         | 5       | 5         | 5       |
| ਹੈ                   | 3                      | DRT90       | Nee           | 25        | 15      | 15        | 10      |
| 10                   | 3                      | DRT90       | Ja            | 15        | 5       | 5         | 5       |
| 11                   | 3                      | DRT90       | Twee          | 51)       | 51)     | 51)       | 52)     |
| 12                   | 3                      | DRT90       | Groen         | 5         | 5       | ട         | 5       |

#### De bijbehorende spuitzones zijn weergegeven in de onderstaande afbeelding.

Benodigde afstand vanaf de laatste bomenrij (m) om in de kale boom en in de volblad situatie voor de stof Captan geen overschrijding van het dermate blootstellingseindpunt (AEL) te krijgen op de hoogten van 0-3 m en 3-6 m in de lucht

#### *Beoordeling*

Op basis van de bovenstaande afbeeldingen kan geconcludeerd dat de plaatselijke situatie het beste overeenkomt met praktijksituatie 5. Voor praktijksituatie 5 geldt voor de relevante luchtlaag tussen 0 en 3 meter, een aan te houden afstand tot voor drift gevoelige bestemmingen van ten minste 30 meter.

In de hiernavolgende luchtfoto is te zien dat voor de gronden ten oosten van het plangebied aan dit afstandscriterium wordt voldaan (feitelijk 56 meter).

Luchtfoto planlocatie en afstand tot ten oosten gelegen landbouwgrond

De gronden ten zuiden en ten westen van het plangebied liggen direct aan de te realiseren woonbestemming. Hier kan dus niet zonder meer worden voldaan aan het afstandscriterium.

Bij uitspraak van 20 december 2017 (ECLI:NL:RVS:2017:3524) heeft de Afdeling bestuursrechtspraak van de Raad van State uitspraak gedaan in hoeverre een raad rekening moet houden met de maximale gebruiksmogelijkheden die het bestemmingsplan biedt wat betreft het gebruik van gewasbeschermingsmiddelen in de open lucht op agrarische percelen. Ook in dit geval sloot het vigerende bestemmingsplan ter plaatse de teelt van gewassen waarbij bestrijdingsmiddelen mochten worden gebruikt, niet uit. De vraag was nu, of de raad met die mogelijkheid rekening had moeten houden bij de vaststelling van het plan, dat woningbouw mogelijk maakte. De Afdeling nam daartoe in aanmerking, dat geen enkel concreet voornemen kenbaar was gemaakt om het huidige agrarische gebruik te wijzigen. Bovendien had appellant ook niet gesteld dat wijziging van het gebruik binnen de planperiode voorzienbaar was. De Afdeling kwam tot de conclusie dat verandering van het bestaande agrarische gebruik binnen de planperiode zodanig onwaarschijnlijk is, dat de raad in redelijkheid geen rekening had hoeven te houden met een vorm van agrarisch gebruik waarbij spuitzones dienen te worden aangehouden. Uit deze uitspraak volgt dus – kortgezegd – dat voor het antwoord op de vraag of rekening moet worden gehouden met de mogelijkheid dat het gebruik van de agrarische gronden wordt gewijzigd naar teelt, bezien moet worden of deze wijziging binnen de planperiode voorzienbaar is. Indien deze wijziging zodanig onwaarschijnlijk is, behoeft de raad bij de vaststelling van het bestemmingsplan dat woningbouw mogelijk maakt, geen rekening te houden met spuitzones.

De gronden ten zuiden van het plangebied zijn reeds in eigendom verworven door de gemeente en men is begonnen aan de concrete uitwerking van het woningbouwproject. In alle redelijkheid zijn derhalve op deze percelen geen wijzigingen van het agrarisch gebruik richting boom- en/of fruitteelt te verwachten. De gronden ten westen van het plangebied zijn door de gemeente nog niet in eigendom verworven, maar maken wel deel uit van een groter woningbouwproject. Ook hier is een wijziging van het agrarisch gebruik niet te verwachten.

#### *Ontwikkelingsmogelijkheden en bedrijfsvoering teler*

Er zijn geen regels voor het gebruik van gewasbeschermingsmiddelen nabij woningen of andere voor drift gevoelige bestemmingen. Evenmin zijn er regels die toezien op bescherming van omstanders, recreanten of omwonenden. Eventuele klachten kunnen daarom niet leiden tot het aanpassen van de bedrijfsvoering van de teler. De voorgenomen ontwikkeling heeft geen belemmeringen vanuit wet- en regelgeving voor de eigenaar en/of gebruiker van het aangrenzende agrarisch perceel tot gevolg.

#### <span id="page-35-0"></span>**5.2.6 Bedrijven en milieuzonering**

Milieuzonering is het aanbrengen van een noodzakelijke ruimtelijke scheiding tussen milieubelastende en milieugevoelige functies ter bescherming of vergroting van de kwaliteit van de leefomgeving. Milieuzonering beperkt zich tot de milieuaspecten met een ruimtelijke dimensie: geur, stof, geluid en gevaar. Als hulpmiddel voor de inpassing van bedrijvigheid in haar fysieke omgeving of van gevoelige functies nabij bedrijven, heeft de Vereniging van Nederlandse Gemeenten (VNG), in samenwerking met de Ministeries van Volkshuisvesting, Ruimtelijke Ordening en Milieubeheer en Economische zaken, in 2009 een indicatieve bedrijvenlijst opgesteld.

In de VNG-publicatie zijn gebiedstyperingen opgenomen, te weten omgevingstype rustige woonwijk en rustig buitengebied en de omgevingstype gemengd gebied:

- 1. *Omgevingstype rustige woonwijk en rustig buitengebied*
Een rustige woonwijk is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies (zoals bedrijven of kantoren) voor. Langs de randen (in de overgang naar mogelijke bedrijfsfuncties) is weinig verstoring door verkeer. Een vergelijkbaar omgevingstype qua aanvaardbare milieubelasting is een rustig buitengebied (eventueel inclusief verblijfsrecreatie), een stiltegebied of een natuurgebied;

- 2. *Omgevingstype gemengd gebied*
Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

De indicatieve bedrijvenlijst in de VNG-publicatie geeft richtafstanden, gebaseerd op de omgevingskwaliteit zoals die wordt nagestreefd in een rustige woonwijk of gemengd gebied. De richtafstanden in de bedrijvenlijst gelden voor een rustige woonwijk. Bij een omgevingstype gemengd gebied mag de richtafstand met één afstandsstap worden verlaagd. Voor een rustige woonwijk geldt dat de geluidsbelasting (etmaalwaarde) 45 dB(A) op de gevels van nabijgelegen geluidsgevoelige objecten mag bedragen. Voor een gemengd gebied geldt dat de geluidsbelasting (etmaalwaarde) 50 dB(A) op de gevels van nabijgelegen geluidsgevoelige objecten mag bedragen.

De richtafstand geldt tussen enerzijds de grens van de bestemming die het bedrijf (of andere milieubelastende functie) toelaat en anderzijds de uiterste situering van de gevel van een woning (of andere milieugevoelige functie).

Woningen zijn milieugevoelige functies. Aangezien onderhavig plan voorziet in de realisatie van een woningbouwkavel met één woning dient getoetst te worden of in deze woning sprake zal zijn van een goed woon- en leefklimaat en of omliggende bedrijven niet worden gehinderd door de ontwikkeling.

#### Toetsing

#### *Externe werking*

De externe werking betreft de vraag of de beoogde nieuwe functie binnen onderhavig plan niet zal leiden tot hinder voor bestaande of toekomstige hindergevoelige functies. De beoogde woning zelf vormt geen functie die volgens de (indicatieve) brochure 'Bedrijven en Milieuzonering' gezoneerd dient te worden ten opzichte van milieugevoelige functies in de omgeving.

#### *Interne werking*

Naast de externe werking is er ook een interne werking als het gaat om het beoogde planvoornemen. De interne werking ziet erop toe dat medewerking aan het beoogde planvoornemen pas mogelijk is indien blijkt dat een goed woon- en leefklimaat in de woningen gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden gefrustreerd. In de onderstaande tabel wordt de omliggende bedrijvigheid rondom het plangebied toegelicht. Hierbij is conform het vigerend bestemmingsplan gekeken naar de maximaal toelaatbare milieucategorie.

| Bestemming                                         | Milieucategorie | Richtafstand | Afstand tot plangebied6 |
|----------------------------------------------------|-----------------|--------------|-------------------------|
| 'Bedrijf' – functieaanduiding 'specifieke vorm van | 2               | 30 meter     | Circa 88 meter          |
| bedrijf – garagebedrijf'.                          |                 |              |                         |
| ''Bedrijf' – functieaanduiding 'verkooppunt        | 2               | 30 meter     | Circa 130 meter         |
| motorbrandstof'                                    |                 |              |                         |

Omliggende bedrijvigheid en diens richtafstanden conform de VNG-publicatie 'Bedrijven en milieuzonering'

Ten aanzien van het garagebedrijf is aansluiting gezocht bij de beschrijving 'Handel in auto's en motorfietsen, reparatie- en servicebedrijven' (SBI-code: 451, 452, 454) conform de VNG-brochure 'Bedrijven en Milieuzonering'. Ten aanzien van dit type inrichting geldt een richtafstand van 30 meter voor het aspect 'geluid' en 10 meter van de aspecten 'geur' en 'gevaar'. Het plangebied is op circa 88 meter afstand gelegen en ligt daarmee buiten de richtafstanden voor deze inrichting.

Ten aanzien van het verkooppunt voor motorbrandstoffen is aansluiting gezocht bij de beschrijving 'Benzinestations zonder LPG' (SBC-code: 473) conform de VNG-brochure 'Bedrijven en Milieuzonering'. Ten aanzien van dit type inrichting geldt een richtafstand van 30 meter voor de aspecten 'geur' en 'geluid' en 10 meter voor het aspect 'gevaar'. Een afweging in het kader van het aspect gevaar vindt tevens plaats in paragraaf 5.2.7. Voor benzinestations zonder verkoop van LPG/CNG geldt een richtafstand van 30 meter tussen het benzinestation en het bouwvlak van woningen of andere daarmee gelijk te stellen gebouwen. Het plangebied is op circa 130 meter afstand gelegen en ligt daarmee buiten de richtafstanden voor deze inrichting.

 6 Afstand is gemeten tussen de grens van het plangebied en de grens van de bestemming 'Bedrijf' en de betreffende functieaanduiding.

#### Conclusie

Op basis van het aspect 'milieuzonering' bestaan er geen belemmeringen ten aanzien van het voorgenomen initiatief.

#### <span id="page-37-0"></span>**5.2.7 Externe veiligheid**

#### Beleid

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi), het Besluit externe veiligheid transportroutes (Bevt) en het Besluit externe veiligheid buisleidingen (Bevb) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op 2 maatstaven, te weten het plaatsgebonden risico en het groepsrisico.

#### *Basisnet voor het vervoer van gevaarlijke stoffen*

Vervoer van gevaarlijke stoffen vindt sinds jaar en dag plaats via het spoor, over de weg en het water. Op 1 april 2015 is de Wet Basisnet in werking getreden. De Wet Basisnet voegt een nieuw hoofdstuk toe aan de Wet vervoer gevaarlijke stoffen. Deze toevoeging omvat regels voor het vaststellen van het maximaal toegestane risico door het vervoer van gevaarlijke stoffen.

Het Basisnet heeft als doel een evenwicht voor de lange termijn te creëren tussen de belangen van het vervoer van gevaarlijke stoffen over de hoofdwegen, binnenwateren en de hoofdspoorwegen en de bebouwde omgeving die hierlangs ligt en de veiligheid van omwonenden. Het Basisnet stelt verder regels aan het vaststellen en beheersen van de risico's voor het vervoer van gevaarlijke stoffen (vervoerskant).

#### *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

#### *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, waarin de kans op overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als *ijkpunt* in de verantwoording (géén norm).

In het Bevi, het Bevb en het Bevt is een verplichting tot verantwoording van het groepsrisico opgenomen. Er is sprake van een groepsrisico zodra het plan in het invloedsgebied ligt van een risicovolle activiteit. Het betrokken bestuursorgaan moet, al dan niet in verband met de totstandkoming van een besluit, expliciet aangeven hoe de diverse factoren die bijdragen aan de hoogte

van het groepsrisico (waaronder zelfredzaamheid en bestrijdbaarheid) zijn beoordeeld en eventuele in aanmerking komende maatregelen, zijn afgewogen. Een belangrijk onderdeel van de verantwoording is overleg met (advies vragen aan) de regionale brandweer.

#### *(Beperkt) kwetsbare objecten*

Er moet getoetst worden aan het Bevi en de richtlijnen voor vervoer gevaarlijke stoffen wanneer bij een ontwikkeling (beperkt) kwetsbare objecten worden toegestaan. (Beperkt) kwetsbare objecten zijn o.a. woningen, scholen, ziekenhuizen, hotels, restaurants7 .

Onderhavige ontwikkeling voorziet in de realisatie van een woningbouwkavel met hierop één woning. Derhalve voorziet onderhavig plan in de realisatie van een kwetsbaar object. Er dient zodoende een toetsing aan het aspect externe veiligheid plaats te vinden.

In navolging van de bovenstaande bevindingen heeft M-Tech een quickscan externe veiligheid8 uitgevoerd. Hieronder worden de conclusies uit dit onderzoek samengevat. Voor een volledige weergave wordt verwezen naar de separate bijlagen.

#### Toetsing

Om de mogelijke risicobronnen in kaart te brengen is gebruik gemaakt van de Landelijke Signaleringskaart Externe Veiligheid. Hieruit blijkt dat er twee mogelijke risicobronnen in de omgeving van het plangebied aanwezig zijn (zie hiertoe onderstaande afbeelding). Dit zijn een LPG-Tankstation en de provinciale weg N556 met daarover vervoer van gevaarlijke stoffen.

| bron                               | Ligging t.o.v.<br>planlocatie | invloeds-<br>gebied [m] | PR=10-6 [m] | afstand tot<br>planlocatie<br>[m] | binnen<br>invloedsgebied<br>[ja/nee] |
|------------------------------------|-------------------------------|-------------------------|-------------|-----------------------------------|--------------------------------------|
| LPG-Tankstation                    | Noord-oosten                  | 150                     | 35          | +/- 160                           | nee                                  |
| Provinciale weq<br>N556 Venloseweq | Noord-oosten                  | 0                       | n.v.t.      | +/- 250                           | nee                                  |

Inventarisatie risicobronnen in de omgeving

#### *LPG-tankstation*

Uit de Signaleringskaart externe veiligheid blijkt dat het invloedsgebied van LPG-tankstation de Weel het plangebied niet raakt. Het invloedsgebied van een LPG-tankstation is 150 meter vanuit het vulpunt van de inrichting. Het effectgebied van een LPG-inrichting is 310 meter, maar dit is geen belemmering voor de ontwikkeling van een burgerwoning.

#### *Venloseweg N556*

Ten aanzien van de veiligheidsrisico's in het plangebied als gevolg van het vervoer van gevaarlijke stoffen over de weg zijn uitsluitend de transportassen van belang waar vervoer van gevaarlijke stoffen in bulkvervoer is toegestaan. In beginsel zijn dit A- en N-wegen waarover vervoer van gevaarlijke stoffen plaatsvindt.

Ten aanzien van de veiligheidsrisico's is deze provinciale weg uitsluitend van belang indien hierover gevaarlijke stoffen worden getransporteerd. Bij Rijkswaterstaat zijn géén jaarintensiteiten van het vervoer van gevaarlijke stoffen over deze weg bekend. Het blijkt dat er géén telgegevens van transporten met gevaarlijke stoffen bekend zijn over de N556. Wél is aangegeven

8 M-Tech, *Externe Veiligheid onderzoek 1e fase BP De Krouwel Sevenum*, rapportnr.: Kro.Sev.20.EV BP-01, d.d. 18 mei 2020

 7 Zoals bedoeld in artikel 1 van het Besluit externe veiligheid inrichtingen

dat de PR 10-6 afstand van de weg 0 meter betreft en de overschrijdingsfactor van de oriëntatiewaarde <0,1 maal de oriënterende waarde betreft.

Gelet op de zeer lage externe veiligheidsrisico's en de afstand tot de ontwikkeling (circa 250 meter) geeft de ontwikkeling binnen onderhavig plangebied dan ook geen aanleiding om een onderzoek naar de hoogte van het groepsrisico uit te voeren.

#### *Verantwoording van het groepsrisico*

Er zijn meerdere redenen waarom een verantwoording van het groepsrisico noodzakelijk kan zijn bij een voorgenomen ontwikkeling. De populatie kan significant toenemen in een bepaald gebied, zeker als dit in het invloedsgebied is van een risicovolle inrichting is. Dit geldt niet voor onderhavig plan. De populatie neemt niet toe, enkel de kwetsbaarheid van het object veranderd. De ontwikkeling wordt niet gerealiseerd in het invloedsgebied van een risicovolle inrichting (in dit geval het LPG-tankstation en de Venloseweg) en vormt ook geen aanleiding tot het verantwoorden van het groepsrisico.

#### <span id="page-39-0"></span>**5.2.8 Milieueffectrapportage**

#### Toets m.e.r-plicht

In het plangebied worden vier bouwkavels voor nieuwbouwwoningen gerealiseerd. Het bouwen van woningen komt niet voor in onderdeel C van de bijlage bij het Besluit milieueffectrapportage (Besluit m.e.r.). Er is dus geen sprake van de verplichting om een m.e.r. procedure te doorlopen.

#### Toets m.e.r.-beoordelingsplicht

In onderdeel D van de bijlage bij het Besluit milieueffectrapportage is aangegeven bij welke activiteiten, plannen en besluiten een m.e.r.-beoordeling moet plaatsvinden, dat wil zeggen een nadere afweging of mogelijk een m.e.r. procedure moet worden gevolgd. Woningbouw kan vallen onder onderdeel D (ca-tegorie D11.2): "de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen."

Hiervoor geldt een m.e.r.-beoordelingsplicht in gevallen waarin de activiteit betrekking heeft op:

- 1°. een oppervlakte van 100 hectare of meer,
- 2°. een aaneengesloten gebied en 2000 of meer woningen omvat, of
- 3°. een bedrijfsvloeroppervlakte van 200.000 m2 of meer.

Deze drempelwaarden worden bij de voorliggende ontwikkeling bij lange na niet overschreden. Op 7 juli 2017 is het gewijzigde Besluit milieueffectrapportage in werking getreden. Daarin is een nieuwe procedure voor de m.e.r.-beoordeling opgenomen. Die geldt nu voor iedere activiteit die is opgenomen op de D-lijst, ongeacht of de activiteit onder of boven de drempelwaarde van de D-lijst valt. Hierdoor kan voor dit plan desondanks toch sprake zijn van een m.e.r.-beoordelingsplicht.

Het voorliggende initiatief betreft de realisatie van één woonkavel. Er is géén sprake is van een stedelijk ontwikkelingsproject als bedoeld in het Besluit milieueffectrapportage. Daarnaast blijkt uit paragraaf 5.2 tot en met 5.8 van deze toelichting dat geen sprake is van significante milieueffecten als gevolg van de ontwikkeling en ook geen sprake is van ligging binnen of in de nabijheid van een kwetsbaar gebied. Er hoeft dan ook geen milieueffectrapport te worden opgesteld.

## <span id="page-40-0"></span>**5.3 Waterparagraaf**

In deze paragraaf wordt beschreven op welke wijze in voorliggend plan rekening is gehouden met de (ruimtelijk) relevante aspecten van (duurzaam) waterbeheer. Een beknopte beschrijving van de kenmerken van het watersysteem kan het benodigde inzicht geven in het functioneren van dit systeem.

#### Beschrijving van waterrelevant beleid

Relevante beleidsstukken op het gebied van water zijn het Waterbeheerplan 2016-2021 van het waterschap Limburg, het Provinciaal Omgevingsplan Limburg 2014, het Provinciaal Waterplan van de provincie Limburg, het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. Water legt een ruimteclaim op het (stads)landschap waaraan voldaan moet worden. De bekende drietrapsstrategieën zijn leidend:

- Vasthouden-bergen-afvoeren (waterkwantiteit);
- Voorkomen-scheiden-zuiveren (waterkwaliteit).

Daarnaast is de Beleidsbrief regenwater en riolering nog relevant. Hierin staat hoe het best omgegaan kan worden met het hemelwater en het afkoppelen daarvan. Ook hier gelden de drietrapsstrategieën. De meest relevante beleidsstukken zijn hieronder verder toegelicht.

#### *Provinciaal Omgevingsplan Limburg 2014 (POL2014)*

Het provinciaal waterbeleid is vastgelegd in het POL2014 en is nader geconcretiseerd in het Provinciaal Waterplan 2016-2021 op grond van de vereisten van de Europese Kaderrichtlijn Water (KRW). Dit plan maakt onderdeel uit van het tweede (inter)nationale Stroomgebiedbeheerplan Maas.

In Nederland zijn vijf instanties betrokken bij het waterbeheer en de watervoorziening. Op grond van de Waterwet (2009) en het Bestuursakkoord Water (2011) is de verantwoordelijkheid als volgt verdeeld:

- 1. Het Rijk is verantwoordelijk voor beleid en wetgeving op nationaal niveau en voor het beheer van het hoofdwatersysteem: de zee en de grote rivieren, meren en kanalen.
- 2. De provincies zijn verantwoordelijk voor het beleid en regelgeving voor de regionale gronden oppervlaktewatersystemen, en de vergunningverlening voor grondwateronttrekkingen ten behoeve van openbare watervoorziening, de grotere industriële onttrekkingen en die voor energieopslagsystemen.
- 3. De waterschappen zijn verantwoordelijk voor het beheer van de regionale grond- en oppervlaktewatersystemen, de zuivering van afvalwater en de zorg voor waterkeringen ten behoeve van de veiligheid langs de Maas. De waterschappen concretiseren de provinciale beleidskaders uit het POL en het provinciaal waterplan in een waterbeheerplan dat het karakter krijgt van een uitvoeringsprogramma.
- 4. Gemeenten zijn verantwoordelijk voor rioleringbeheer en hebben de zorgplicht voor overtollig hemelwater, afvalwater en grondwater in de bebouwde omgeving.
- 5. Het drinkwaterbedrijf is wettelijk verantwoordelijk voor de productie en distributie van drinkwater.

Voldoende en schoon water is een economische factor van betekenis en onmisbaar voor mens en natuur. De burger stelt steeds hogere eisen aan de waterveiligheid, het gebruik en de beleving van water. Duurzaamheid en publieke participatie zijn daarom volgens het POL2014 belangrijke uitgangspunten.

#### *Waterschap Limburg*

Het Waterbeheerplan 2016-2021 'Water in beweging' van het waterschap Limburg beschrijft de uitwerking van het provinciale (oppervlakte)waterbeleid door het waterschap, zoals is vastgelegd in het POL2014 en het Provinciaal Waterplan 2016-2021. Het plan is richtinggevend voor het te voeren beleid en beheer van het waterschap gedurende de planperiode 2016-2021. Met dit waterbeheerplan zet het waterschap de koers uit voor een toekomstbestendig waterbeheer in Limburg; hoe men invulling wil geven aan de taak om te zorgen voor veilige dijken, droge voeten en voldoende en schoon water. Voorbeelden van maatregelen zijn: het aanleggen en verbeteren van dijken tegen overstromingen, het aanpakken van knelpunten van wateroverlast, herstellen van beken en het verbeteren van de effluentkwaliteit van de rioolwaterzuiveringsinstallaties.

#### *Keur waterschap Limburg*

Op waterstaatswerken en watergangen (waterlopen) is de Keur van het waterschap Limburg van toepassing. In de Keur worden enkele handelingen in het watersysteem beperkt, waaronder het lozen van water in het watersysteem en het realiseren van werken c.q. bebouwing binnen de keurzones van een waterstaatswerk of watergang. Concreet voor dit plangebied geldt dat het in de omgeving aanwezige oppervlaktewater op voldoende afstand is gelegen en er ook geen activiteiten zijn voorzien die invloed uitoefenen op deze oppervlaktewateren.

#### *Gemeentelijk beleid*

De gemeente Horst aan de Maas volgt zo veel mogelijk het beleid zoals dit is vastgelegd door het waterschap Limburg. Belangrijke aandachtspunten in het beleid zijn het scheiden van vuilen schoon-waterstromen, het vasthouden van gebiedseigen (regen)water, het doorlopen van de afwegingsstap-pen: 'hergebruik - infiltratie - buffering – afvoer' en het zichtbaar en aantrekkelijk maken van water in de gemeente. Voor dit plan zijn alle genoemde onderwerpen relevant.

#### *Hergebruik*

Hierbij kan gedacht worden aan de aanleg van gescheiden watercircuits door het hergebruik van bijvoorbeeld regenwater (drinkwater, grijswater, huishoudwater). De ervaringen met bestaande proefprojecten leert echter dat deze pas rendabel zijn bij projecten met 1.000 of meer te bouwen woningen. Ook de aangescherpte regelgeving op dit vlak maakt het hergebruik van (regen)water niet snel haalbaar. Onderhavig plan is dan ook niet geschikt om deze voorziening toe te passen.

#### *Infiltratie, buffering en afvoer*

In principe is het de bedoeling dat al het hemelwater in het plangebied wordt vastgehouden.

#### Kenmerken van het watersysteem

De kenmerken van de watersystemen, zoals die voorkomen in het plangebied (en omgeving), kunnen het beste beschreven worden door een onderverdeling te maken in de soorten van water die in het gebied aanwezig zijn. De belangrijkste zijn: grondwater, oppervlaktewater, hemelen afvalwater.

#### *Grondwater en bodem*

Bodemopbouw tot 3,9 m-mv bestaat uit matig fijn en zwak siltig zand. De grondwaterstand is op circa 2,5 m-mv gelegen. Het plangebied ligt niet in een grondwaterbeschermings- en/of grondwaterwingebied of binnen een boringsvrije zone.

#### *Oppervlaktewater*

In het plangebied en in de directe omgeving is conform de 'Leggerkaart' van het Waterschap Limburg geen primair oppervlaktewater aanwezig.

#### *Hemel- en afvalwater*

Het (huishoudelijk) afvalwater binnen het plangebied dient conform het 'Verbreed Gemeentelijk Rioleringsplan 2017 – 2021' te worden aangesloten op de riolering. Het hemelwater dat terechtkomt op de nieuw op te richten bebouwing binnen het plangebied wordt in eerste instantie niet afgevoerd via het riool. Binnen het plangebied is het uitgangspunt om het hemelwater te infiltreren op eigen terrein. Wanneer dit niet mogelijk is, wordt het hemelwater vastgehouden en vertraagd afgevoerd. De gemeente hanteert vooralsnog een bergingseis van 30 mm voor een voorziening met een overloopvoorziening en 50 mm voor een voorziening zonder overloopvoorziening. Gezien de oppervlakte van het plangebied is er voldoende ruimte op eigen terrein om te kunnen voorzien in een bergings- of infiltratievoorziening voor het hemelwater van de nieuwe bebouwing en verhardingen. De exacte vormgeving, ligging en dimensionering van eventuele benodigde voorzieningen wordt uitgewerkt in het kader van de omgevingsvergunning voor bouwen.

#### Overleg waterbeheerder

Het plangebied is niet gelegen in een speciaal aandachtsgebied van het waterschap. De hoeveelheid bebouwing en verharding zal toenemen ten opzichte van de bestaande (onbebouwde en onverharde) situatie binnen het plangebied. Deze toename in verhard oppervlak bedraagt echter niet meer dan 2.000 m2 . Het gehele plangebied heeft immers een oppervlakte van 2.000 m2 en zal niet volledig bestaan uit verharding.

Waterschap Limburg heeft aangegeven dat plannen waarbij de toename van de hoeveelheid verhard oppervlak kleiner dan 2.000 m² bedraagt, niet hoeven te worden voorgelegd aan het watertoetsloket. Aangezien de toename van de hoeveelheid verhard oppervlak minder zal bedragen dan 2.000 m² en er voor het overige geen waterschapsbelangen in het geding zijn, hoeft het initiatief niet aan het waterschap te worden voorgelegd.

#### **Conclusie**

Er bestaan geen knelpunten tussen grondgebruik, bestemmingen of waterhuishoudkundige functies in relatie tot waterbeheer.

## <span id="page-42-0"></span>**5.4 Kabels en leidingen**

In (of in de directe omgeving van) het plangebied komen geen leidingen of kabels voor met een dusdanige planologisch-juridische beschermingszone dat zij de verkleining van het agrarische bouwvlak belemmeren.

## <span id="page-43-0"></span>**5.5 Wet natuurbescherming**

#### Beleid

De bescherming van de natuur is per 1 januari 2017 in Nederland vastgelegd in de Wet natuurbescherming (Wnb). Deze wet vormt voor wat betreft soortenbescherming en gebiedsbescherming een uitwerking van de Europese Vogelrichtlijn en Habitatrichtlijn. Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS).

#### *Gebiedsbescherming vanuit de Wet natuurbescherming en provinciaal beleid*

De Wet natuurbescherming heeft voor wat betreft gebiedsbescherming betrekking op de Europees beschermde Natura 2000-gebieden. De Vogelrichtlijn- en Habitatrichtlijngebieden worden in Nederland gecombineerd als Natura 2000-gebieden aangewezen. Als er naar aanleiding van projecten, plannen en activiteiten mogelijkerwijs significante effecten optreden, dienen deze vooraf in kaart gebracht en beoordeeld te worden. Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningplichtig. De provinciale groenstructuur is vastgelegd in het POL2014 en de Omgevingsverordening Limburg 2014.

#### *Soortenbescherming vanuit de Wet natuurbescherming*

Soortenbescherming vanuit de Wet natuurbescherming heeft betrekking op alle in Nederland in het wild voorkomende zoogdieren, (trek)vogels, reptielen en amfibieën, een aantal vissen, libellen en vlinders, enkele bijzondere en min of meer zeldzame ongewervelde dierensoorten en een aantal vaatplanten. Voor alle soorten, dus ook voor de soorten die niet onder de aangewezen bescherming vallen, of die zijn vrijgesteld van de ontheffingsplicht, geldt de zogenaamde 'algemene zorgplicht' (art. 1.10 Wnb). Deze zorgplicht houdt in dat de initiatiefnemer passende maatregelen neemt om schade aan aanwezige soorten te voorkomen of zoveel mogelijk te beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen. De zorgplicht geldt altijd en voor alle planten en dieren, of ze beschermd zijn of niet, en in het geval dat ze beschermd zijn ook als er een ontheffing of vrijstelling is verleend.

#### *Stappenplan soortenbescherming*

Komen soorten van de hierboven genoemde beschermingsregimes voor, dan is de eerste vraag of de voorgenomen activiteit effecten heeft op de beschermde soorten. Treden er effecten op, dan dient er gekeken te worden of er vrijstelling verleend kan worden (al dan niet door te werken volgens een goedgekeurde gedragscode), of dat er een alternatieve oplossing mogelijk is waardoor er geen negatief effect kan plaatsvinden. Indien dit niet mogelijk is, zal ontheffing aangevraagd moeten worden op basis van een geldig wettelijk belang, waarbij de gunstige staat van instandhouding van beschermde soorten niet in het geding komt. De ontheffing kan dan onder voorwaarden worden verleend.

Voor de toetsing van het plan aan het onderdeel soortenbescherming wordt verwezen naar paragraaf 5.6.

#### Toetsing

In de wijde omgeving van het plangebied zijn geen Natura 2000-gebieden gelegen. Het meest nabijgelegen Natura 2000-gebied, "Peel", bevindt zich op circa 7,5 kilometer afstand ten westen

van het projectgebied. Indien er sprake zou zijn van een effect, betreft dit een extern effect als gevolg van storingsfactoren als toename van geluid, licht of depositie van stikstof. Mede gezien de afstand tot het plangebied zijn externe effecten als gevolg van aspecten als licht, geluid en trillingen uitgesloten. Gezien de geruime afstand tot het Natura 2000-gebied, en de beperkte grootte van de voorgenomen bouwplannen, is een toename aan stikstofdepositie op een Natura 2000-gebied redelijkerwijs niet aan de orde, waardoor een negatief effect op de instandhoudingsdoelstellingen van een Natura 2000-gebied is uitgesloten.

Het plangebied is niet gelegen binnen de goudgroene natuurzone, zilvergroene natuurzone of bronsgroene landschapszone. Het dichtstbijzijnde onderdeel betreft de bronsgroene landschapszone, en ligt ongeveer 25 meter ten zuidwesten van het plangebied. Gezien de aard van de voorgenomen plannen zullen de omgevingscondities redelijkerwijs gelijk blijven, waardoor de wezenlijke kenmerken en waarden van de bronsgroene landschapszone niet worden aangetast. Het dichtstbijzijnde onderdeel van de zilvergroene natuurzone is daarnaast op ongeveer 430 meter ten noordoosten van het plangebied. Gezien de aard van het initiatief (realisatie van één woningbouwkavel) en deze afstand, zijn negatieve effecten op deze natuurgebieden uitgesloten. Vervolgonderzoek in het kader van het NNN wordt dan ook niet noodzakelijk geacht.

## <span id="page-44-0"></span>**5.6 Flora en fauna**

Bij ruimtelijke planvorming is een toetsing aan de natuurwetgeving verplicht. In het kader van het plan is een beoordeling gemaakt van de effecten die het plan zal hebben op beschermde natuurwaarden. Hierdoor wordt duidelijk of het plan in overeenstemming is met de natuurwetgeving.

In het kader van onderhavig plan is door BRO een quickscan flora en fauna9 uitgevoerd. Op basis van deze quickscan wordt vervolgonderzoek naar het voorkomen van verschillende soortgroepen niet noodzakelijk geacht. Evenmin is er sprake van een noodzaak tot het indienen van een ontheffingsaanvraag voor overtreding van verbodsbepalingen in de Wet natuurbescherming ten aanzien van soorten. Aangezien er geen (onderdelen van) houtopstanden verwijderd worden binnen onderhavig plan is toetsing aan het onderdeel houtopstanden conform de Wet natuurbescherming bij dit plan niet aan de orde.

Ten aanzien van broedvogels dient het verwijderen van de groenstructuren in het zuidoosten van het plangebied echter wel plaats te vinden buiten het broedseizoen. Ten behoeve van (incidenteel) aanwezige algemene soorten dient de zorgplicht in acht te worden genomen.

## <span id="page-44-1"></span>**5.7 Archeologie en cultuurhistorie**

### Archeologie

De bevoegde overheid, de gemeente Horst aan de Maas, heeft op gemeentelijk niveau een archeologisch beleid vastgesteld en beschikt over een Archeologische Verwachtings- of Beleidsadvieskaart. Het plangebied ligt volgens de Archeologische Maatregelenkaart (zie onder-

 9 BRO, *Quickscan flora en fauna ´Woonhuis De Krouwel´ te Sevenum*, rapportnr.: P03028, d.d. 13 mei 2020

staande afbeelding) van de gemeente Horst aan de Maas in de zone 'Categorie 3' (Hoge archeologische verwachting). Voor deze verwachtingszone geldt een onderzoeksplicht bij bodemingrepen met een oppervlakte groter dan 500 m2 en dieper dan 50 cm beneden maaiveld.

Uitsnede Gemeentelijke Archeologische (beleids)kaart met ligging plangebied rood omlijnd

De Archeologische maatregelenkaart is bij de vaststelling van het bestemmingsplan 'Buitengebied Horst aan de Maas' doorvertaald in de verbeelding en regels van het bestemmingsplan. Voor onderhavig plangebied geldt derhalve op basis hiervan de dubbelbestemming 'Waarde – Archeologie 3'.

In het kader van onderhavig plan worden de grenswaarden ten aanzien van de dubbelbestemming 'Waarde – Archeologie 3' overschreden. In het kader van onderhavig plan heeft Aeres Milieu derhalve een archeologisch bureau- en verkennend veldonderzoek10 uitgevoerd. Hieronder worden de conclusies uit dit onderzoek samengevat. Voor een volledige weergave van het onderzoek wordt verwezen naar de separate bijlagen.

#### *Archeologisch bureauonderzoek*

Volgens de geomorfologische kaart ligt het plangebied binnen drie verschillende landschappelijke eenheden:

- het noordoostelijke deel ligt op een dekzandwelving;
- het zuidoostelijke deel ligt binnen het beekdal van de Groote Molenbeek;
- het zuidwestelijke deel ligt binnen een glooiing van beekdalzijde.

 10 Aeres Milieu, *Archeologisch bureau- en verkennend veldonderzoek, door middel van boringen Krouwelstraat te Sevenum (gemeente Horst aan de Maas)*, rapportnr.: AM20204, d.d. 27 juli 2020

Op het kaartbeeld van het Actueel Hoogtebestand Nederland (AHN) is goed te zien dat zowel de beekdalglooiing als het beekdal laag in het landschap liggen. De dekzandwelvingen liggen beduidend hoger. Er is zodoende een duidelijk reliëfverschil binnen het plangebied aanwezig, waarbij het noordelijke deel (dekzandwelving) hooggelegen is. Dergelijke gradiëntzones, hooggelegen zandgronden direct bij de overgang naar het lager gelegen waterlopen, zullen ideale bewoningslocaties voor jager-verzamelaars zijn geweest. In de omgeving van het plangebied zijn enkele vuurstenen artefacten bekend. Deze werden aangetroffen direct nabij en binnen het beekdal van de Groote Molenbeek. Om die reden geldt voor het plangebied een hoge archeologische verwachting voor de periode midden- en laat-paleolithicum tot en met het mesolithicum.

Binnen het plangebied worden enkeerdgronden verwacht. Deze gronden hebben een opgebracht antropogeen dek (eerdlaag) dat een conserverende werking kan hebben op eventueel aanwezige archeologische resten. Eventueel aanwezige resten uit de periode laat-paleolithicum en mesolithicum worden onder de verwachte eerdlaag of in de oorspronkelijke bodem verwacht en kunnen onder andere bestaan uit tijdelijke bewoningssporen, haardkuilen, vuursteenstrooiingen. Vanaf het (laat-)neolithicum ontstaan de eerste landbouwculturen die gekenmerkt worden door meer sedentaire nederzettingen. De nederzettingen worden gekenmerkt door permanente woningen die soms diep in de grond gefundeerd waren. Vanaf deze perioden heeft men nog steeds een voorkeur voor hoger en droger gelegen gebieden.

De ligging van het plangebied direct op de overgang van een hooggelegen dekzandwelving naar het beekdal van de Groote Molenbeek, zal ook voor latere landbouwende samenlevingen een aantrekkelijke vestigingsplaats zijn geweest. Dit wordt bevestigd door meerdere nederzettingsresten die in 2010 werden gedaan tijdens een opgraving direct ten zuidwesten van het plangebied. Er werd een mogelijke structuur aangetroffen uit de vroege- of midden-bronstijd, maar er werden vooral nederzettingsresten uit de midden- en late ijzertijd (erven met hoofd- en bijgebouwen) en de volle middeleeuwen aangetroffen. Alle sporen situeren zich op de flank van de dekzandrug, op de rug naar het beekdal, waarbij de structuren en percelering onder invloed van deze landschappelijke elementen een zelfde noordoost-zuidwestelijke richting hebben. Het vierde erf loopt waarschijnlijk verder door tot in het huidige plangebied. Voor het plangebied geldt daarom een hoge verwachting voor zowel nederzettingsresten uit de periode neolithicum tot en met de ijzertijd als voor nederzettingsresten uit de Romeinse tijd en de vroege middeleeuwen.

Het plangebied ligt aan de Krouwelstraat, ten zuidoosten van de kern van Sevenum. Het ligt aan de rand van de akkerlanden die worden doorsneden door enkele secundaire wegen vanuit de dorpskern richting de nabij gelegen buurtschappen en de Berkterheide. Direct ten oosten van het plangebied ligt de boerderij De Krouwel die in oorsprong teruggaat tot omstreeks 1600. Uit bestudering van historische kaarten blijkt dat deze boerderij, met bijbehorende opstallen, aanwezig is sinds tenminste de eerste helft van de 18e eeuw. Het plangebied zelf is onbebouwd en is in gebruik als weiland. Dit blijft zo tot in de huidige periode. In het begin van de 19e eeuw lijkt binnen het zuidelijke, lager gelegen deel van het plangebied (beekdal) een klein omgracht perceel aanwezig te zijn dat binnen het minuutplan is omschreven als een "poel als weiland". Tijdens de opgraving in 2010 werden in de nattere delen sporen van volmiddeleeuwse bewoning gevonden, bestaande uit twee bijgebouwen. Uit deze periode, of mogelijk al iets ouder is eveneens een wegtracé aangetroffen dat het gehele plangebied doorkruist.

Op basis van voorgaande bevindingen geldt voor het plangebied een hoge verwachting voor zowel de volle als voor de late middeleeuwen en nieuwe tijd. Dit betreft met name het hoger gelegen noordelijke deel. Archeologische resten worden vanaf het maaiveld verwacht en kunnen onder andere bestaan uit cultuurlagen, paalkuilen/-gaten, afvalkuilen, gebruiksvoorwerpen van bijvoorbeeld natuursteen, fragmenten aardewerk en sporen van agrarische activiteiten.

#### *Archeologisch verkennend veldonderzoek*

Op basis van het uitgevoerd verkennend veldonderzoek middels boringen kan worden gesteld dat het plangebied is geroerd tot diep in de top van de C-horizont. De oorspronkelijke bodemopbouw is verdwenen en volledig opgenomen in de bovenliggende ploeglaag. Er zijn nergens resten aangetroffen van een inspoelingshorizont (B-horizont) of van een bovenliggende uitspoelingshorizont (E-horizont).

In twee boringen (boorpunt 4 en 5) zijn resten van een vermoedelijke waterbodem aangetroffen die vermeld wordt op historisch kaartmateriaal. Dit zal een rol hebben gespeeld in de verstoring van de bodem ter plaatse. Deze waterbodem zelf kan echter onderdeel zijn van een archeologisch relevante structuur. In het bureauonderzoek wordt ook gesuggereerd dat dit mogelijk een omgrachting van een locatie kan zijn. Derhalve geldt voor het plangebied dat geadviseerd wordt het noordelijke en westelijke deel van het plangebied (ter plaatse van boringen 1, 2, en 6) vrij te geven onder voorwaarden. Ter plaatse van boring 5 (de poel) dient bij bodemverstoringen dieper dan 40 centimeter -mv een vervolgonderzoek te worden uitgevoerd. De beperking voor de overige terreindelen is dat indien er relevante resten worden aangetroffen in dit deel (bij de poel) van het plangebied er dient te worden uitgebreid naar de rest van het plangebied.

Advieskaart van het plangebied met de zone rondom boring 5 waarvoor een dubbelbestemming gehandhaafd zal moeten worden.

In navolging van de voorgaande bevindingen zal ter plaatse van de boorpunten 1,2 en 6 (noordelijk en westelijk deel van het plangebied) de dubbelbestemming 'Waarde – Archeologie 3' komen te vervallen. Echter ter plaatse van boorpunt 5 zal de bestemming 'Waarde – Archeologie 3' worden gehandhaafd. Daarnaast wordt de onderzoeksplicht bij bodemingrepen bijgesteld. Derhalve zal een onderzoeksplicht gelden bij bodemingrepen met een oppervlakte groter dan 500 m2 en dieper dan 40 cm –mv beneden maaiveld (conform het vigeren bestemmingsplan geldt nu een onderzoeksplicht bij ingrepen die dieper dan 50 cm –mv reiken).

Tot slot dient vermeld te worden dat de boorpunten 3 en 4 buiten het plangebied zijn gelegen en derhalve buiten beschouwing worden gelaten binnen onderhavig plan.

Gezien de aard van het onderzoek (steekproefsgewijs) kan echter niet volledig worden uitgesloten dat er archeologische resten aan- of afwezig zullen zijn. Als gevolg hiervan is bij het aantreffen van archeologische resten het, conform de Erfgoedwet van 2016, artikel 5.10 (Archeologische toevalsvondst) en 5.11 (Waarneming), een meldingsplicht van toepassing.

#### Cultuurhistorie

In het plangebied en in de directe omgeving zijn blijkens de cultuurhistorische waardenkaart van de provincie geen monumenten of andere cultuurhistorisch waardevolle objecten gelegen. Een gedeelte van het zuidoostelijk gedeelte van het plangebied wordt wel aangemerkt als 'kasteel of omgrachthuis verdwenen'. Dit historisch elementen is derhalve reeds niet meer zichtbaar in het landschap en wordt dan ook geen negatieve invloed op uitgeoefend.

### <span id="page-48-0"></span>**5.8 Verkeer en parkeren**

Het plangebied wordt ontsloten via de Krouwelstraat. Onderhavig plan dient ter vervanging van het woonperceel aan de Krouwelstraat 4 waar reeds een boerderij met bijgebouwen gelegen is. Ten aanzien van dit woonperceel is in het moederplan 'Buitengebied Horst aan de Maas' reeds aangetoond dat de Krouwelstraat het aantal verkeersbewegingen van dit woonperceel goed kan verwerken. Middels onderhavig plan wordt in plaats van het woonperceel aan de Krouwelstraat 4 één woningbouwkavel gerealiseerd binnen het plangebied. Derhalve zal er middels onderhavig initiatief géén sprake zijn van een toename in het aantal verkeersbewegingen.

De Nota Parkeernormen Horst aan de Maas (vastgesteld op 3 juli 2019) gaat voor een woonhuis buiten de bebouwde kom uit van een parkeernorm van twee parkeerplaatsen per woning. Op de bouwkavel binnen onderhavig plan is voldoende ruimte om te kunnen voorzien in minimaal twee parkeerplaatsen op eigen terrein.

## <span id="page-48-1"></span>**5.9 Duurzaamheid**

Duurzaam bouwen en wonen betekent dat woningen, gebouwen en andere bouwwerken ontwikkeld en gebruikt worden met respect voor mens en milieu. Duurzaam bouwen is meer dan alleen energiebesparing. Duurzame woningen en gebouwen zijn vaak gezonder voor bewoners en gebruikers. Ook zijn ze energiezuiniger en beter voor het milieu dan traditionele woningen. Duurzaam bouwen bespaart ook grondstoffen. Het gaat bij duurzaam bouwen niet alleen om energiebesparing in huizen en gebouwen, maar bijvoorbeeld ook om:

- Gebruik van duurzame materialen die rekening houden met het milieu en de gezondheid van bewoners en gebruikers;
- Een gezond binnenmilieu bijvoorbeeld door goede ventilatie om vocht, schimmel en ophoping van schadelijke stoffen te voorkomen; prettige en leefbare huizen, gebouwen, wijken en steden;
- Duurzaam slopen, om de materialen die vrijkomen bij de sloop opnieuw te kunnen gebruiken (hergebruik en recycling);
- Verantwoord watergebruik;
- Voorkomen dat grondstoffen voor bouwmaterialen uitgeput raken.

Bij de bouw van onderhavige woning zullen in ieder geval de wettelijke duurzaamheidseisen worden toegepast.

## <span id="page-50-0"></span>**6. UITVOERBAARHEID**

## <span id="page-50-1"></span>**6.1 Economische uitvoerbaarheid**

In afdeling 6.4 van de Wro is bepaald dat de gemeente verplicht is bij het vaststellen van een planologische maatregel die mogelijkheden schept voor een bouwplan, zoals bepaald in het Besluit ruimtelijke ordening (Bro), maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Dit betekent dat er voor de gemeente een verplichting bestaat om de kosten, die gepaard gaan met een bouwplan, te verhalen op de initiatiefnemer middels een exploitatieplan of anterieure overeenkomst. De gemeente kan hiervan afzien indien:

- Het kostenverhaal anderszins is verzekerd;
- Het bepalen van een tijdvak of fasering niet noodzakelijk is; en
- Het stellen van eisen, regels of een uitwerking van regels aan werken en werkzaamheden met betrekking tot bouwrijp maken, aanleg van nutsvoorzieningen, inrichten van de openbare ruimte en uitvoerbaarheid niet noodzakelijk is.

Het voorliggende initiatief heeft betrekking op één nieuwbouwwoning en bijgebouw en is hiermee een bouwplan in de zin van artikel 6.12 van de Wro. De uitvoering van de ontwikkeling is volledig voor rekening en risico van een particuliere initiatiefnemer. Met deze initiatiefnemer heeft de gemeente een anterieure grondexploitatieovereenkomst gesloten zoals bedoeld in artikel 6.12 lid 2 Wro juncto artikel 6.24 Wro. Daarnaast zal er een planschadeverhaalsovereenkomst worden afgesloten tussen de initiatiefnemer en de gemeente Horst aan de Maas. De economische uitvoerbaarheid is hiermee in voldoende mate aangetoond.

## <span id="page-50-2"></span>**6.2 Handhaving**

De gemeenten Horst aan de Maas en Venray hebben sinds 1 april 2005 via een gemeenschappelijke regeling hun handhavingscapaciteit gebundeld. Beleidsuitgangspunten voor toezicht en handhaving zijn vastgelegd in de Nota Integraal Handhavingsbeleid Horst aan de Maas en Venray (2012 - 2015). Het beleidsplan bevat naast visie, doelstellingen en prioriteiten ook de werkwijzen hoe met geconstateerde overtredingen wordt om gegaan en welke strategieën daarbij worden gevolgd. Ook wordt invulling gegeven aan de vele eisen die wet- en regelgeving aan de gemeentelijke taakuitvoering stelt.

De gemeenten Horst aan de Maas en Venray voeren hun handhavingstaken uit op basis van de volgende visie:

*De gemeenten Horst aan de Maas en Venray stellen een gezonde, veilige, leefbare en groene leefomgeving centraal. Handhaving is één van de middelen om de kwaliteit van wonen, leven en werken te behouden en te versterken. Het bestuur streeft naar een gestructureerd en integraal handhavingsbeleid waarbij preventief beleid voorop staat. De betrokkenheid en het eigen verantwoordelijkheidsbesef van de burgers, bedrijven en instellingen moeten daarbij worden* 

*vergroot. Als de preventieve inzet (informatievoorziening) niet werkt en het geschonken vertrouwen wordt beschaamd, volgt daadwerkelijke handhavend optreden. Zo krijgt iedereen de aanpak die hij/zij verdient.*

De uit deze visie voorvloeiende doelstellingen en beleidsuitgangspunten van het handhavingsbeleid zijn:

- 1. Appelleren aan de eigen verantwoordelijkheid.
- 2. Preventie gaat boven repressie.
- 3. Draagvlak creëren.
- 4. Klantgericht handelen.
- 5. Alleen noodzakelijke en handhaafbare kaders stellen.

Concreet betekent dit dat nadrukkelijk wordt ingezet op preventie. Leidend uitgangspunt is dat burgers, bedrijven en instellingen worden vertrouwd in een rechtmatige uitoefening van hun activiteiten. Er wordt daarbij van uitgegaan dat het maatschappelijk veld, met gerichte voorlichting en communicatie, verantwoordelijk kan worden gemaakt (en gehouden) voor de naleving van voor hen geldende wet- en regelgeving. Daarbij past een bewuste differentiatie van de handhavingsinzet. In een jaarlijks op te stellen handhavingsuitvoeringsprogramma (HUP) worden de prioriteiten vertaald naar actie. Het jaarlijkse HUP wordt vastgesteld door de colleges van burgemeester en wethouders van beide gemeenten en ter kennis gebracht van de gemeenteraden.

## <span id="page-51-0"></span>**6.3 Maatschappelijke uitvoerbaarheid**

#### **Overleg ex artikel 3.1.1.**

Bij de voorbereiding van een bestemmingsplan moeten burgemeester en wethouders overleg plegen met het waterschap, met andere gemeenten van wie de belangen bij het plan betrokken zijn, en met de betrokken rijks- en provinciale diensten. Van het vooroverleg kan worden afgezien indien de betrokken diensten aangeven dat overleg niet noodzakelijk is.

Bij het voorliggende initiatief zijn geen belangen van het Rijk, de provincie of het waterschap in het geding. Vooroverleg met deze instanties is dan ook niet noodzakelijk.

#### **Inspraak**

Voor dit bestemmingsplan wordt géén inspraakprocedure gevolgd. Het plan wordt direct als ontwerp ter inzage gelegd, waarbij voor eenieder de mogelijkheid bestaat een zienswijze op het plan in te dienen.

#### **Zienswijzenprocedure ontwerp bestemmingsplan**

Het ontwerp bestemmingsplan heeft overeenkomstig het bepaalde in artikel 3.8 Wro zes weken ter inzage gelegen. In het kader van deze terinzagelegging zijn geen zienswijze ingediend.

## <span id="page-52-0"></span>**7. JURIDISCHE TOELICHTING**

## <span id="page-52-1"></span>**7.1 Planstukken**

Het bestemmingsplan 'Woningbouwperceel aan de Krouwel' is vervat in een verbeelding, planregels en toelichting.

In dit hoofdstuk wordt een toelichting gegeven op de opzet en het gebruik van de verbeelding en planregels.

Dit bestemmingsplan is opgesteld conform de SVBP 2012 alsmede de Wet Ruimtelijke Ordening (Wro) en het Besluit ruimtelijke ordening (Bro). De regels voldoen tevens aan de Wet algemene bepalingen omgevingsrecht (Wabo).

## <span id="page-52-2"></span>**7.2 Toelichting op de verbeelding**

De analoge verbeelding is getekend op een bijgewerkte en digitale kadastrale ondergrond, schaal 1:500, conform de Standaard Vergelijkbare Bestemmingsplannen 2012 (SVBP 2012).

De bestemming 'Wonen' is weergegeven. Binnen deze bestemming is een bouwvlak opgenomen, waarbinnen de nieuwe vrijstaande woning gerealiseerd mag worden. Daarnaast is de gebiedsaanduiding 'overige zone – velden' opgenomen.

## <span id="page-52-3"></span>**7.3 Toelichting op de regels**

### <span id="page-52-4"></span>**7.3.1 Algemeen**

In dit hoofdstuk worden de bij het bestemmingsplan behorende planregels van een nadere toelichting voorzien. De planregels geven inhoud aan de op de verbeelding aangegeven bestemmingen. Deze zijn opgesteld op basis van de Wro, het rapport Standaard Vergelijkbare BestemmingsPlannen 2012 (SVBP 2012) en de Wet algemene bepalingen omgevingsrecht (Wabo), alsmede de gemeentelijke notitie 'Bestemmingsplannen van de gemeente Horst aan de Maas, uitgangspunten voor bureaus'.

De planregels geven aan waarvoor de gronden en opstallen al dan niet gebruikt mogen worden en wat en waar er gebouwd mag worden. Bij de opzet van de planregels is aangesloten bij de regels uit het moederplan 'Buitengebied gemeente Horst aan de Maas'.

De bij dit plan behorende planregels zijn onderverdeeld in 4 hoofdstukken. Deze hoofdstukindeling is opgebouwd conform de richtlijnen uit de Standaard Vergelijkbare Bestemmingsplannen (SVBP 2012).

#### Inleidende regels

In dit hoofdstuk worden de in de regels gehanteerde begrippen nader verklaard, zodat interpretatieproblemen zoveel mogelijk worden voorkomen. Daarnaast wordt aangegeven op welke wijze bepaalde afmetingen dienen te worden gemeten.

#### Bestemmingsregels

In dit artikel wordt de op de verbeelding aangegeven bestemming omschreven en wordt bepaald op welke wijze de gronden en opstallen gebruikt mogen worden. Tevens worden de bebouwingsmogelijkheden vermeld.

#### Algemene regels

In de algemene regels is een aantal artikelen opgenomen die van toepassing zijn op het gehele plangebied, te weten de anti-dubbeltelregel, de algemene bouw-, gebruiks-, en afwijkingsregels en de overige regels.

#### Overgangs- en slotregels

In de bepaling 'overgangsrecht' zijn de overgangsregels ten aanzien van bebouwing en gebruik opgenomen. De slotregel bevat de titel hoe het plan aangehaald dient te worden.

#### <span id="page-53-0"></span>**7.3.2 Artikelsgewijze toelichting planregels**

Hiernavolgend worden de planregels artikelsgewijs van een nadere toelichting voorzien.

| Hoofdstuk         | regel                          | toelichting                              |
|-------------------|--------------------------------|------------------------------------------|
| Inleidende regels | 1.<br>Begrippen (Art. 1)       | De in de planregels gebezigde begrippen  |
|                   |                                | worden hierin omschreven.                |
|                   | 2.<br>Wijze van meten (Art. 2) | Een omschrijving van de wijze waarop het |
|                   |                                | meten dient plaats te vinden.            |
| Bestemmingsre     | 3.<br>Wonen (Art. 3)           | Artikelen 3 bevat de hoofdbestemming.    |
| gels              |                                | Deze is opgebouwd conform de richtlijnen |
|                   |                                | uit de SVBP 2012 en de Wet algemene      |
|                   |                                | bepalingen omgevingsrecht, waarin een    |
|                   |                                | vaste opzet voor de bestemmingsregels is |
|                   |                                | vastgelegd. De opzet voor het bestem     |
|                   |                                | mingsplan bestaat uit de volgende onder  |
|                   |                                | delen:                                   |
|                   |                                | Bestemmingsomschrijving                  |
|                   |                                | Bouwregels                               |
|                   |                                | Nadere eisen                             |
|                   |                                | Afwijken van de bouwregels               |
|                   |                                | Specifieke gebruiksregels                |
|                   |                                | Afwijken van de gebruiksregels           |
|                   |                                | Omgevingsvergunning voor het uitvoe      |
|                   |                                | ren van een werk, geen bouwwerk          |
|                   |                                | zijnde, of van werkzaamheden             |
|                   |                                | Omgevingsvergunning voor het slopen      |
|                   |                                | van een bouwwerk                         |
|                   |                                | Wijzigingsbevoegdheid                    |

|                 | 4. | Waarde – Archeologie 3 (Art. | Artikel 4 bevat de dubbelbestemming           |
|-----------------|----|------------------------------|-----------------------------------------------|
|                 |    | 4)                           | 'Waarde – Archeologie 3'.                     |
| Algemene regels | 5. | Anti-dubbeltelregel (Art. 5) | In de anti-dubbeltelregel (art. 5) is vastge  |
|                 | 6. | Algemene bouwregels (Art.    | legd dat grond die eenmaal in aanmerking      |
|                 |    | 6)                           | is genomen bij het toestaan van een           |
|                 | 7. | Algemene gebruiksregels      | bouwplan waaraan uitvoering is gegeven        |
|                 |    | (Art. 7)                     | of alsnog kan worden gegeven, bij de be       |
|                 | 8. | Algemene afwijkingsregels    | oordeling van latere bouwplannen buiten       |
|                 |    | (Art. 8)                     | beschouwing blijft.                           |
|                 | 9. | Overige regels (Art. 9)      | In de algemene bouwregels (art. 6) zijn de    |
|                 |    |                              | regels omtrent ondergronds bouwen en          |
|                 |    |                              | bestaande afstanden en andere maten op        |
|                 |    |                              | genomen.                                      |
|                 |    |                              | In de algemene gebruiksregels zijn de al      |
|                 |    |                              | gemene regels omtrent het gebruik van de      |
|                 |    |                              | gronden opgenomen (art. 7)                    |
|                 |    |                              | In de algemene afwijkingsregels (art. 8)      |
|                 |    |                              | zijn algemene regels opgenomen voor ge        |
|                 |    |                              | ringe afwijkingen.                            |
|                 |    |                              | In de overige regels (art. 9) zijn regels om  |
|                 |    |                              | trent parkeren opgenomen.                     |
| Overgangs- en   |    | 10. Overgangsrecht (Art. 10) | Artikel 10 bevat de overgangsbepalingen       |
| slotregels      |    | 11. Slotregel (Art. 11)      | met betrekking tot bebouwing respectieve      |
|                 |    |                              | lijk het gebruik van gronden en bouwwer       |
|                 |    |                              | ken.                                          |
|                 |    |                              | De slotregel in artikel 11 geeft de titel van |
|                 |    |                              | de planregels aan.                            |

## <span id="page-55-0"></span>**SEPARATE BIJLAGEN**

- HMB B.V., *Aanvullend (bodem)onderzoek (asbest)*, rapportnr.: 19268201A, d.d. 9 juli 2019
- M-Tech, *Akoestisch onderzoek wegverkeerslawaai*, rapportnr.: Kro.Sev.20.AO BP-01, d.d. 29 april 2020
- M-Tech, *Toelichting geur en spuitzones woningbouwproject Krouwel te Sevenum*, rapportnr.: Krou.Sev.20.GO-SZ-1, d.d. 15 mei 2020
- M-Tech, *Externe Veiligheid onderzoek 1e fase BP De Krouwel Sevenum*, rapportnr.: Kro.Sev.20.EV BP-01, d.d. 18 mei 2020
- BRO, *Quickscan flora en fauna ´Woonhuis De Krouwel´ te Sevenum*, rapportnr.: P03028, d.d. 13 mei 2020
- Aeres *Milieu, Archeologisch bureau- en verkennend veldonderzoek, door middel van boringen Krouwelstraat te Sevenum (gemeente Horst aan de Maas)*, rapportnr.: AM20204, d.d. 27 juli 2020

BRO heeft vestigingen in Boxtel | Amsterdam | Venlo www.bro.nl