# **Verantwoording**

| Titel         | Wijzigingsplan Boezemlaan achter 29 in Boskoop                      |  |
|---------------|---------------------------------------------------------------------|--|
| Projectnummer | 1907                                                                |  |
| Opdrachtgever | Bouwadvies- en ontwerpburo Polyline<br>Biezen 39<br>2771 CR Boskoop |  |
| Opdrachtnemer | CTvision<br>Plataanstraat 14<br>2803 SW Gouda<br>06-28062140        |  |
| Datum         | 17 maart 2020                                                       |  |
| Status        | Vastgesteld                                                         |  |
| Auteur        | T. Revet                                                            |  |
| E-mail adres  | t.revet@ctvision.nl                                                 |  |
| Website       | www.ctvision.nl                                                     |  |

| 1.  | Inleiding<br>                          | 5  |
|-----|----------------------------------------|----|
| 1.1 | Aanleiding 5                           |    |
| 1.2 | Juridische status en procedure 6       |    |
| 1.3 | Leeswijzer 6                           |    |
| 2.  | Planbeschrijving<br>                   | 7  |
| 2.1 | Ligging plangebied 7                   |    |
| 2.2 | Ruimtelijke structuur 7                |    |
| 2.3 | Bestaande situatie 8                   |    |
| 2.4 | Stedenbouwkundigplan/welstandskader 9  |    |
| 2.5 | Nieuwe situatie 12                     |    |
| 2.6 | Verkeer en parkeren 12                 |    |
| 3.  | Beleid en regelgeving                  | 14 |
| 3.1 | Rijksbeleid 14                         |    |
| 3.2 | Provinciaal beleid  15                 |    |
| 3.3 | Gemeentelijk beleid 18                 |    |
|     |                                        |    |
| 4.  | Onderzoeken                            | 21 |
| 4.1 | Bodem 21                               |    |
| 4.2 | Geluid 21                              |    |
| 4.3 | Trillinghinder 23                      |    |
| 4.4 | Externe veiligheid  23                 |    |
| 4.5 | Niet Geëxplodeerde Explosieven  27     |    |
| 4.6 | Luchtkwaliteit 27                      |    |
| 4.7 | Bedrijven en milieuzonering 29         |    |
| 4.8 | Vormvrije m.e.r.-beoordeling 29        |    |
| 4.9 | Natuur 30                              |    |
|     | 4.10 Water 33                          |    |
|     | 4.11 Cultuurhistorie en archeologie 35 |    |
|     | 4.12 Duurzaamheid  36                  |    |
| 5.  | Juridische planbeschrijving<br>        | 37 |
| 5.1 | Algemeen 37                            |    |

|                             |                         | 39                                                                                                                       |
|-----------------------------|-------------------------|--------------------------------------------------------------------------------------------------------------------------|
|                             |                         |                                                                                                                          |
|                             |                         |                                                                                                                          |
| Bijlagen bij de toelichting |                         |                                                                                                                          |
|                             |                         |                                                                                                                          |
|                             | 6.1<br>6.2<br>Bijlage 1 | Uitvoerbaarheid<br>Economische uitvoerbaarheid 39<br>Maatschappelijke uitvoerbaarheid 39<br>Historisch bodemonderzoek 41 |

Bijlage 2 Ecologische quickscan................................................................................... 42

# **1. Inleiding**

## **1.1 Aanleiding**

Boskoop is een groene gemeente ontstaan in een veenlandschap. Bebouwingslinten met daarachter langgerekte kavels (kwekerijen) bepalen de structuur van het dorp. Een deel van het tussen de linten gelegen agrarisch gebied is getransformeerd tot woongebied. Zo wordt ook het gebied ten oosten van de Boezemlaan veranderd in een enigszins verscholen intieme maar groene woonwijk: Waterrijk-West. De strook grond achter de woningen aan de Boezemlaan vormt de overgangszone tussen de Boezemlaan en de nieuwe woonwijk. Voor deze overgangszone is een stedenbouwkundig plan opgesteld, waarin is opgenomen dat er ruimte is voor de bouw van woningen in deze strook. Voor een deel van deze woningen is een wijzigingsbevoegdheid opgenomen. Zo ook achter de woning Boezemlaan 29. De initiatiefnemer wil op deze locatie graag een woning bouwen conform de uitgangspunten van het stedenbouwkundig plan. Hiervoor dient een wijzigingsplan te worden opgesteld.

*Afbeelding 1 Plangebied Boezemlaan achter 29*

## **1.2 Juridische status en procedure**

Op het perceel Boezemlaan 29 staat een woning met daarachter een ruime tuin. Het perceel ligt in het geldende bestemmingsplan 'Actualisatie Boskoop – Dorp 2010 (onherroepelijk op 31-10-2012) en heeft hierin de bestemmingen 'Wonen' en 'Tuin'. Ook de parapluplannen Parkeren en Archeologie zijn van toepassing. De bestaande woning is in de Actualisatie Boskoop voorzien van een bouwvlak. In de tuin ligt een wijzigingsbevoegdheid 'Wro Wijzigingszone 18-10'. Op grond van deze wijzigingsbevoegdheid (artikel 33.2 lid r) mag de bestemming van het perceel worden gewijzigd naar 'Wonen, Tuin, Groen, Water, Verkeer en Verkeer – Verblijf, waarbij geldt dat de maximale oppervlakte, goot- en nokhoogte opgenomen zijn in het in de bijlage opgenomen welstandskader.

Per wijzigingslocatie is één woning toegestaan. Om de bouw van een woning in de tuin mogelijk te maken is dit wijzigingsplan opgesteld.

*Afbeelding 2 Uitsnede geldend bestemmingsplan 'Actualisatie Boskoop – Dorp 2010'*

### **1.3 Leeswijzer**

In dit wijzigingsplan wordt, na dit inleidende hoofdstuk, in hoofdstuk 2 de planbeschrijving gegeven, waarbij ingegaan wordt op de ligging van het plangebied, de ruimtelijke structuur, de bestaande en nieuwe situatie en het stedenbouwkundigplan/welstandskader. In hoofdstuk 3 wordt ingegaan op het relevante beleid van het rijk, de provincie en de gemeente. In hoofdstuk 4 worden de randvoorwaarden bij het plan toegelicht.

De randvoorwaarden bestaan uit de diverse (milieu)planologische aspecten. Hoofdstuk 5 bevat de juridische planbeschrijving en het laatste hoofdstuk bevat de economische en maatschappelijke uitvoerbaarheid van het plan.

# **2 Planbeschrijving**

## **2.1 Ligging plangebied**

Het plangebied betreft een deel van het perceel Boezemlaan 29 in de kern Boskoop, gemeente Alphen aan den Rijn. De Boezemlaan is een lint met daaraan hoofdzakelijk vrijstaande bebouwing in een waterrijke, groene omgeving. Aan de oostzijde van de Boezemlaan staan, achter de lintbebouwing, verschillende schuren en bijgebouwen die hun functie hebben verloren met het verdwijnen van het agrarisch gebruik. De voormalige agrarische gronden aan de oostzijde worden gefaseerd herontwikkeld tot de nieuwbouwwijk 'Waterrijk'.

*Afbeelding 3 locatie plangebied e.o.*

## **2.2 Ruimtelijke structuur**

In en rond Boskoop zijn meerdere landschappelijke eenheden te onderscheiden die samen voor een helder afleesbare structuur zorgen. Kenmerkend voor het landschap zijn de slagenverkaveling met brede sloten langs de smalle percelen en de grote openheid, waarbij het blikveld wordt begrensd door de agrarische lintbebouwing langs de wegen. In de gebieden ten oosten van de Gouwe en ten noorden van de Zijde overheerst de boomteelt. Deze gebieden bestaan uit een raster van verdichte linten. Er is sprake van een zeer afwisselend beeld van percelen met verschillende teelten, langgerekte woonbuurtjes, verspreide woon- en bedrijfsbebouwing, loodsen en kassen. Ook liggen er nog oude houtakkers, die landschappelijk structurerend en ecologisch interessant zijn.

Ondanks de sterke afwisseling is het boomteeltgebied zeker niet ordeloos: het patroon van wegen en waterlopen heeft namelijk nog de rechtlijnige structuur van het oorspronkelijke veenontginningslandschap. Wel zijn percelen samengevoegd door het dempen van sloten en zijn veel wegen op de percelen aangelegd.

De slagenverkaveling in het veenontginningsgebied heeft niet overal dezelfde richting. In het zuidelijk deel van Boskoop heeft de ontginning plaatsgevonden vanaf wegen langs de Gouwe en parallel aan de Gouwe (Noordeinde, Zuidwijk). De kavelrichting is hier oost-west, haaks op de noord-zuid georiënteerde ontginningsassen. Op de koppen van de kavels vestigden zich de boeren en tuinders. Door de smalle kavels zijn de boerderijen in de lengterichting van de kavel gesitueerd en is de kopse kant aan de weg de fraaie voorgevel geworden. De slagenverkaveling van smalle percelen en brede sloten loodrecht op wegen en vaarten is cultuurhistorisch karakteristiek, evenals de profielen van de oorspronkelijke ontginningswegen en de vele bruggen en bruggetjes. Dit beeld is nog goed te ervaren vanaf een aantal wegen en vaarten. Op de perceelkoppen van de aangrenzende erven komt monumentale en/of karakteristieke bebouwing en beplanting voor. De Boezemlaan sluit op hoofdlijnen aan op dit karakteristieke beeld. De Boezemlaan valt binnen het gebied 'boomteeltgebied' die als volgt wordt beschreven:

Een groot deel van het buitengebied met de geschikte veengronden, bestaat uit boomkwekerijen. De landschappelijke structuur bestaat uit de kenmerkende slagenverkaveling haaks op de weg, met bebouwing op de koppen van de kavels, aan de weg (het historische bebouwingslint) gesitueerd. Het zijn vooral 'kwekerswoningen', bedrijfswoningen en bijgebouwen, loodsen en kassen, op de kwekerijen die het gevarieerde bebouwingsbeeld bepalen. De oudere kwekerswoningen zijn groot en villa-achtig, het zijn voorbeelden van vroegere bouwstijlen en er is sprake van buitenlandse architectuurinvloeden. De nieuwere woningen zijn meestal ook groot en vrijstaand, met veel aandacht voor de detaillering. Alle stijlen en leeftijden komen naast elkaar voor.

### **2.3 Bestaande situatie**

De planlocatie betreft het onbebouwde deel van het perceel Boezemlaan 29, met een totale omvang van ongeveer 750 m². De Boezemlaan is één van de kenmerkende bebouwingslinten met daarachter langgerekte kavels (kwekerijen) die over het algemeen de structuur van het dorp bepalen. Het bebouwingsbeeld langs de linten is gevarieerd en kleinschalig: vrijstaande woningen omringd door sloten.

De agrarische functie van het gebied ten oosten van de Boezemlaan is komen te vervallen. Op de plek van de voormalige kwekerijen is nu een enigszins verscholen intieme maar groene woonwijk in ontwikkeling: Waterrijk-West. De structuur van deze nieuwe wijk wordt gedomineerd door het onderliggende slagenlandschap: sloten en groene lanen wisselen elkaar af en bebouwing staat op de koppen van de kavels, aan de Boezemlaan gesitueerd. Het zijn vooral 'kwekerswoningen', bedrijfswoningen, en een enkele overgebleven schuur of loods achterop het perceel die het bebouwingsbeeld bepalen. Het zijn bijna allemaal eenvoudige woningen van één laag en een kap hoog. De kap is een zadeldak met een helling van 45 graden of minder, uitgevoerd in grijze of bruin-rode pannen. De gevel is van baksteen, in een gele tint, enkele woningen hebben een accent van hout. Zo ook de bestaande woning Boezemlaan 29.

De kenmerkende slagenverkaveling is nog duidelijk te herkennen aan de ruime kavels, met een sloot tussen de weg en de voortuin en de andere kavels.

De bestaande kavel, waarop het plangebied is gelegen, wordt ook aan 3 zijden omgeven door water. In verband met het vervallen van de agrarische functie is er nu ruimte voor één woning achter de bestaande woning.

*Afbeelding 4 bestaande situatie*

### **2.4 Stedenbouwkundigplan/Welstandskader**

Zoals aangegeven wordt het gebied ten oosten van de Boezemlaan ontwikkeld tot woonwijk. Daarbij is de strook grond achter de woningen aan de Boezemlaan de overgangszone naar de woonwijk. In deze zone wordt het mogelijk gemaakt woningen te realiseren in de vorm van vrije kavels. Voor deze kavels is een welstandskader opgesteld. Het welstandskader bestaat uit een kavelpaspoort en een beschrijving van de gewenste beeldkwaliteit. Het kavelpaspoort geeft de stedenbouwkundige randvoorwaarden en de ruimtelijke kaders aan waarbinnen de bouwplanontwikkeling moet plaatsvinden. De gewenste beeldkwaliteit wordt beschreven en vertaald naar welstandscriteria waarop de bouwplannen getoetst kunnen worden.

#### *Ruimtelijke kader en beeldkwaliteit woningen Boezemlaan*

De woningen die aan de Boezemlaan kunnen worden toegevoegd sluiten in kleur en bouwhoogte op deze woning aan, terwijl de kap familie is van de overige woningen. Hierdoor ontstaat meer variatie, kenmerkend voor de linten met kwekerswoningen, terwijl het geheel een stedenbouwkundig ensemble blijft. De woningen zijn baksteen volumes met de ramen als gaten daarin. Alle woningen staan onder een hoek aan de Boezemlaan; hierdoor springen woningen ten opzichte van elkaar naar voren/ achteren waardoor de individualiteit van de woning wordt benadrukt. De nieuwe woningen aan de Boezemlaan passen in dat beeld. Daarom is een vaste rooilijn aangegeven en mag in de voortuin niet gebouwd worden. De bebouwing staat op de kavel met aan weerszijden doorzichten naar achter.

Achterop het erf van de kwekerswoningen staan schuren, loodsen en kassen. Deze zijn over het algemeen in de lengterichting van het perceel gebouwd, soms zelfs tot op de waterlijn. In plaats van deze erfbebouwing mag achter op het perceel één woning worden gebouwd. Deze woning refereert in zijn vorm en materialisering aan de schuren, loodsen en kassen.

Het zijn lage, langgerekte gebouwen, in de lengterichting van het perceel. De kap is een eenvoudig zadeldak met een groot overstek. Het is de blikvanger van de woning. De kleuren van gevel en dak liggen dicht bij elkaar. Materialen zijn 'licht' en transparant; glas en hout of juist donker (in contrast met de ervoor gelegen woning): hout of steen. De gevelindeling is er één van grote vlakken; open of dicht. Dit in tegenstelling tot een gevel met gaten. De woningen staan aan de noordzijde van het perceel met de tuin op het zuiden. Vanaf de Boezemlaan blijven zo vrije doorzichten naar het gebied erachter mogelijk. De woningen op de achtererven liggen aan een brede (openbare) watergang die de grens vormt tussen Waterrijk en de kavels. De eerste 4 meter vanaf het water mag niet bebouwd worden, zodat langs het water een groene oever ontstaat.

*Afbeelding 5 principe schets Boezemlaan*

#### *Kavelpaspoort*

Het ruimtelijk kader en de beeldkwaliteit zijn hieronder vertaald in een kavelpaspoort en in welstandscriteria. De kavelpaspoorten zijn per kavel op maat gemaakt. Een aantal algemene spelregels zijn daarbij vertaald in een tekening voor het specifieke kavel. Hieronder worden de spelregels uiteengezet en geïllustreerd aan de hand van een voorbeeldkavel.

- Per bouwvlak mag één woning worden gerealiseerd, tenzij anders aangegeven.
- Het hoofdvolume staat evenwijdig aan zijwaartse perceelgrens (kavelsloten).
- Bebouwing van hoofdgebouw moet plaatsvinden binnen het aangegeven bouwvlak: o Op 2 meter afstand van het water aan weerszijden van het perceel.
- o Op 4 meter afstand van het water aan de Waterrijk-zijde.
- o Op 6 meter afstand van aangrenzend kavel.
- Binnen het bouwvlak mag het grondoppervlak van de woning maximaal 150m2 bedragen bij een woning van één laag met een kap. Bij twee lagen met een kap is het grondoppervlak maximaal 100 m2 of 120 m2.
- Hoogte achterkavels maximaal één laag met een kap:
	- o Goot maximaal 4 meter.
	- o Nok maximaal 9 meter.
- Hoogte kavels aan Boezemlaan en een drietal accentwoningen op kopkavel: maximaal twee lagen en kap:
	- o Goot maximaal 6 meter.
	- o Nok maximaal 11 meter.
- Verplichte rooilijn voor bebouwing aan Boezemlaan.
- Verplichte rooilijn voor accentwoningen op achterkavel.
- Een zone van 4 meter tot de waterlijn aan de Waterrijk-zijde heeft de bestemming tuin: hier zijn bijgebouwen niet toegestaan.
- Aan de Boezemlaan heeft de voortuin de bestemming tuin: hier zijn bijgebouwen niet toegestaan.
- Voor de voorgevelrooilijn zijn bijgebouwen en aan- en opbouwen alleen toegestaan met een omgevingsvergunning.
- Bijgebouwen buiten het bouwvlak zijn maximaal 50m2 voor een kavel tot 1000m2 en maximaal 60m2 voor een kavel tussen de 1000m2 en 1500m2.
- Bijgebouwen zijn maximaal 6 meter hoog met een goot op maximaal 3 meter en de nok minimaal 2 meter lager dan de nok van het hoofdgebouw.
- Ontsluiting achterkavels vindt plaats via het voorste kavel en de bestaande oprit aan de Boezemlaan (juridisch geregeld via recht van overpad).
- Op het eigen terrein drie parkeerplaatsen worden gerealiseerd, tenzij anders is aangegeven (2 parkeerplaatsen). Parkeerplaatsen zijn 2,5 bij 6 meter.
- Voor de kwekerswoningen een entree (voorgevel) aan de Boezemlaan-zijde. Voor de achterkavels is, tenzij anders aangegeven, de zuidgevel de representatieve, formele voorzijde van de woning. Deze rooilijn geldt als voorgevelrooilijn. De daadwerkelijke entree (voordeur) kan zich aan een andere zijde bevinden.
- Aan het openbaar gebied (inclusief openbaar water) en aan de voorzijde van het hoofdgebouw een erfscheiding van maximaal 1 meter hoog of een groene erfscheiding.
- Overgang naar het water middels een beschoeiing. Aanleg terras aan het water is toegestaan, mits op eigen terrein gerealiseerd.

- Aan de noordzijde en de oostzijde van het kavel een groene erfscheiding.
*Afbeelding 6 Kavelpaspoort Boezemlaan achter 29 – kavel 10*

### **2.5 Nieuwe situatie**

Initiatiefnemer wil in de tuin van het perceel Boezemlaan 29 een vrijstaande woning realiseren. Op dit moment wordt gewerkt aan het ontwerp. De nieuwe woning zal zo veel mogelijk voldoen aan het welstandskader/kavelpaspoort. De uitgangspunten uit het welstandskader worden opgenomen op de verbeelding en in de regels. Zo wordt de zuidzijde, in overeenstemming met het kavelpaspoort, door middel van een gevellijn op de verbeelding aangewezen als voorgevel. In de begripsbepalingen van de regels wordt voor de voorgevel ook verwezen naar de verbeelding. Vanwege de benodigde afstand tot het spoor wordt het bouwvlak zo gesitueerd dat de woning op minimaal 100 meter vanaf het spoor komt te liggen.

*Afbeelding 7 Nieuwe situatie*

## **2.6 Verkeer en parkeren**

Voor de hele gemeente is het parapluplan Parkeren van toepassing. In het parapluplan is bepaald dat een omgevingsvergunning kan worden verleend indien op eigen terrein wordt voorzien in voldoende parkeergelegenheid.

Er is sprake van voldoende parkeergelegenheid indien voldaan wordt aan de normen in de beleidsregels die zijn neergelegd in de door het bevoegd gezag vastgestelde beleidsregels met betrekking tot het parkeren en de parkeerplaatsen voldoen aan de verdere eisen (maatvoering en ontwerp).

De bestaande inrit van de woning loopt langs het huis tot de achtertuin, waar de nieuwe woning wordt gebouwd. Deze inrit is ruim genoeg voor 2 tot 3 auto's. De parkeernorm voor een vrijstaande woning binnen de bebouwde kom van Boskoop is 2,1. Hieraan kan worden voldaan.

# **3 Beleid en regelgeving**

### **3.1 Rijksbeleid**

#### **Structuurvisie Infrastructuur en Ruimte**

De Structuurvisie Infrastructuur en Ruimte (SVIR) is op 13 maart 2012 in werking getreden. De structuurvisie geeft een nieuw, integraal kader voor het ruimtelijk en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties. In de structuurvisie schetst het rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van rijksniveau naar provinciaal en gemeentelijk niveau. Dit betekent minder nationale belangen en eenvoudiger regelgeving. De Structuurvisie Infrastructuur en Ruimte vervangt verschillende bestaande nota's, onder andere de Nota Ruimte, Structuurvisie Randstad 2040, de Nota Mobiliteit, de MobiliteitsAanpak, de structuurvisie voor de Snelwegomgeving, de agenda Landschap, de agenda Vitaal Platteland en Pieken in de Delta.

Het Rijk stelt heldere ambities voor Nederland in 2040, die inspelen op de (inter)nationale ontwikkelingen die de ruimtelijke en mobiliteitsopgaven bepalen richting 2040. Het Rijk zet het ruimtelijk- en mobiliteitsbeleid in voor een concurrerend, bereikbaar, leefbaar en veilig Nederland. Het Rijk formuleert in de Structuurvisie drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028):

- 1. Het vergroten van de concurrentiekracht van Nederland door het versterken van de ruimtelijk-economische structuur van Nederland;
- 2. Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- 3. Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Voor alle nationale opgaven worden rijksinstrumenten ingezet, waarbij financiering slechts één van de instrumenten is. Ook decentrale overheden en marktpartijen dragen bij aan de realisatie van nationale opgaven. Het Rijk wil de ruimtelijk-economische structuur van Nederland verbeteren door te zorgen voor een aantrekkelijk vestigingsklimaat in en goede internationale bereikbaarheid van de stedelijke regio's met een concentratie van topsectoren. Deze stedelijke regio's beschouwt het Rijk van nationale betekenis en hiermee gaat het Rijk samen met decentrale overheden aan de slag.

#### *Artikel 3.1.6, lid 2 Besluit Ruimtelijke Ordening (Bro)*

Om zorgvuldig ruimtegebruik te stimuleren heeft het rijk nog wel de Ladder voor duurzame verstedelijking geïntroduceerd. Deze is wettelijke verankerd in artikel 3.1.6, lid 2 van het Bro. Voor de toetsing aan de ladder wordt verwezen naar paragraaf 3.2.

#### **Besluit algemene regels ruimtelijke ordening (Barro)**

Het rijk legt met het besluit algemene regels ruimtelijke ordening (Barro), de nationale ruimtelijke belangen juridisch vast.

Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds is het Barro aangevuld met onderwerpen uit de Structuurvisie Infrastructuur en Milieu (SVIR). Het besluit is op 30 december 2011 inwerking getreden.

Onderwerpen waarvoor het rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien geldende bestemmingsplannen niet voldoen aan het Barro dan moeten deze binnen drie jaar na inwerkintreding van het besluit zijn aangepast.

#### **Conclusie**

Dit plan betreft het realiseren van een woning binnen bestaand stedelijk gebied en is daarmee niet in strijd met de rijksbelangen.

### **3.2 Provinciaal beleid**

#### *Omgevingsbeleid*

Op 20 februari 2019 is het Omgevingsbeleid van de provincie Zuid-Holland vastgesteld. Dit Omgevingsbeleid omvat al het provinciale beleid voor de fysieke leefomgeving en bestaat uit twee kaderstellende instrumenten, de Omgevingsvisie en de Omgevingsverordening. In de programma's Ruimte en Mobiliteit is beschreven hoe de provincie haar beleid wil realiseren.

Met het omgevingsbeleid streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Hieraan geeft de provincie richting door het maken van samenhangende beleidskeuzes, die volgen uit de maatschappelijke en provinciale opgaven.

#### *Provinciale Omgevingsvisie*

De Omgevingsvisie vervangt de provinciale Visie Ruimte en Mobiliteit (VRM) en de volgende (wettelijke verplichte) (beleids)visies: Duurzaamheid en Milieu, Cultureel Erfgoed en Basisvoorzieningen Cultuur, regionale economie en energie, Groen en het Programma Groen. Door het samenvoegen van verschillende beleidsplannen voor de fysieke leefomgeving sorteert de provincie voor op de Omgevingswet.

De provinciale Omgevingsvisie bestaat uit de volgende onderdelen:

- de introductie op het omgevingsbeleid, waarin opgenomen de kaartbeelden en beschrijving van de ruimtelijke hoofdstructuur;
- de ontwikkelrichting van het omgevingsbeleid: ambities en sturing, dat een uitnodigend perspectief bevat en geen eindbeeld, maar wel ambities die voortkomen uit actuele maatschappelijke opgaven;
- een beschrijving van de omgevingskwaliteit, waaronder de provinciale inzet voor het verbeteren van de ruimtelijke kwaliteit;
- samenhangende beleidskeuzes voor de fysieke leefomgeving, die via de digitale raadpleegomgeving toegankelijk zijn.

Zuid-Holland is in meerdere opzichten strategisch gelegen en we leven in een tijd van grote ingrijpende veranderingen. Globalisering, klimaatverandering, demografische trends en nieuwe technologie zorgen voor een ongekende dynamiek. Zuid-Holland is extra kwetsbaar voor al deze veranderingen. De richting van de Omgevingsvisie is duidelijk: een sterk, slim en schoon Zuid-Holland. De provincie wil die stap samen andere partners zetten.

De provincie wil meer ruimte en vertrouwen geven aan maatschappelijke initiatieven. De provinciale ambities zijn de kaders waarbinnen zij ruimte geeft. Die ruimte kan per opgave verschillen. Door in te zetten op de zes ambities draagt de provincie bij aan het sterker maken van Zuid-Holland. De zes ambities van de Omgevingsvisie zijn:

- Naar een klimaatbestendige delta
- Naar een nieuwe economie: the next level
- Naar een levendige meerkernige metropool
- Energievernieuwing
- Best bereikbare provincie
- Gezonde en aantrekkelijke leefomgeving

Centraal doel van het integrale omgevingsbeleid is het verbeteren van de omgevingskwaliteit. Daarbij streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Met het provinciaal omgevingsbeleid sluit zij aan op de maatschappelijke doelen van de omgevingswet: het doelmatig benutten van de fysieke leefomgeving voor maatschappelijke opgaven en het bereiken en in stand houden van een goede omgevingskwaliteit. De omgevingskwaliteit bestaat uit de volgende onderdelen:

- 1. een beschrijving van de unieke kwaliteiten van Zuid-Holland;
- 2. een beschrijving van de bestaande omgevingskwaliteit;
- 3. een nadere uitwerking van het provinciale beleid voor het verbeteren van de ruimtelijke kwaliteit.

Voor het realiseren van een goede omgevingskwaliteit werkt de provincie vanuit twaalf samenhangende opgaven van het omgevingsbeleid, die zij van provinciaal belang acht. De 12 opgaven zijn: landschap en cultuurhistorie, gezondheid en veiligheid, natuur en recreatie, ruimte en verstedelijking, wonen, bodem en ondergrond, cultuurparticipatie en bibliotheken, klimaatadaptatie, zoetwater en drinkwater, bereikbaarheid, regionale economie, energievoorziening.

Het Omgevingsbeleid is gericht op het voortdurend werken aan een goede omgevingskwaliteit. In dat kader implementeert de provincie een beleidscyclus en ontwikkelt zij een monitoringssystematiek.

#### *Provinciale Omgevingsverordening*

De provinciale Omgevingsverordening maakt deel uit van het provinciale omgevingsbeleid, dat op 20 februari 2019 is vastgesteld. De Omgevingsverordening bevat regels ten aanzien van nieuwe ruimtelijke ontwikkelingen. Deze regels hebben elk een werkingsgebied, welke is weergegeven op de bijbehorende kaarten. Hieronder is in gegaan op de aanduidingen op de kaart en bijbehorende regels die relevant zijn voor het plan.

#### Ruimtelijke kwaliteit (Artikel 6.9)

Een wijzigingsplan kan voorzien in een nieuwe ruimtelijke ontwikkeling, mits voldaan wordt aan de volgende voorwaarden ten aanzien van ruimtelijke kwaliteit: de ruimtelijke ontwikkeling past binnen de bestaande gebiedsidentiteit, voorziet geen wijziging op structuurniveau, past bij de aard en schaal van het gebied en voldoet aan de relevante richtpunten van de kwaliteitskaart (inpassen).

*Afbeelding 8 uitsneden kwaliteitskaarten*

Op de verschillende deelkaarten van de kwaliteitskaart bevat het plangebied de volgende aanduidingen met de volgende richtpunten:

- Laag van de ondergrond: Veencomplex veen; Richtpunt voor deze gebieden is:
	- o Ontwikkelingen in het veenlandschap dragen zorg voor behoud van het veen en zijn met name bij de diepe veenpakketten gericht op het beperken van de bodemdaling.
- Laag van de Cultuur- en natuurlandschappen Sierteelt op veen; Richtpunten voor deze gebieden zijn:
	- o Bewaren diversiteit aan verkavelingspatronen. Lengtesloten zijn beeldbepalend en worden behouden.
	- o Ontwikkelingen houden rekening met het behoud van kenmerkende landschapselementen
	- o Ontwikkelingen dragen bij aan behoud van de maat en weidsheid van de poldereenheden
	- o Nieuwe bebouwing en bouwwerken worden geplaatst binnen de bestaande structuren/ linten en niet in de veenweidepolders.
	- o Nieuwe agrarische bedrijven liggen aan bestaande ruilverkavelingslinten of op een zeer goed bereikbare locatie voor zwaar verkeer. Ze vormen visuele eilanden in het veenweidelandschap door stevige, passende beplanting en een ligging op ruime afstand van elkaar.
- Laag van de stedelijke occupatie: steden en dorpen, Stads- en dorpsrand

Richtpunt voor deze gebieden is:

- o Ontwikkelingen aan de stads- of dorpsrand dragen bij aan het realiseren van een rand met passende overgangskwaliteit (front, contact of overlap).
De Boezemlaan vormt het lint langs de voorheen aanwezige sierteeltbedrijven. Nu de sierteeltbedrijven zijn verdwenen wordt het sierteeltgebiedje herontwikkeld tot nieuwe woonwijk: Waterrijk-West. Zoals in paragraaf 2.4 aangegeven vormt de Boezemlaan de overgangszone naar de nieuwe woonwijk. Deze woonwijk is nu nog in aanbouw. Om ervoor te zorgen dat de overgangszone de gewenste kwaliteit krijgt is een welstandskader vastgesteld met daarin een kavelpaspoort. De nieuw te bouwen woning zal voldoen aan de uitgangspunten van het welstandskader, waardoor er gegarandeerd een passende overgangskwaliteit ontstaat. Hiermee voldoet het plan aan het uitgangspunt om dorpsranden kwalitatief in te vullen.

#### Stedelijke ontwikkeling (Artikel 6.10 Verordening)

Een wijzigingsplan dat een nieuwe stedelijke ontwikkeling mogelijk maakt bevat een toets aan de ladder voor duurzame verstedelijking (artikel 3.1.6, 2e, 3e en 4e lid van het Bro). In de eerste plaats zal dus moeten worden beoordeeld of de bouw van een nieuwe woning wordt gezien als een nieuwe stedelijke ontwikkeling.

Op grond van artikel 1.1.1, lid 1 Bro wordt het volgende verstaan onder stedelijke ontwikkeling: *ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen*. Er is geen ondergrens bepaald voor wat een stedelijke ontwikkeling is. Ook is het begrip 'woningbouwlocatie' niet nader gedefinieerd. Uit de overzichtsuitspraak ten aanzien van de ladder voor duurzame verstedelijking (d.d. 28 juni 2017, ECLI:NL:RVS:2017:1724) blijkt dat een ontwikkeling met niet meer dan 11 woningen niet als een stedelijke ontwikkeling wordt aangemerkt. Toetsing aan de ladder is in dit geval daarom niet nodig.

#### Conclusies

Het plan past binnen het provinciaal beleid en voldoet aan de regels van de Omgevingsverordening.

### **3.3 Gemeentelijk beleid**

#### **Structuurvisie Alphen aan den Rijn 2031**

De structuurvisie Alphen aan den Rijn 2031 is opgesteld in juni 2013. In de visie wordt het ruimtelijk beeld voor Alphen aan den Rijn in 2031 geschetst. Daarbij is niet alleen gekeken naar ruimtelijke ordening maar zijn ook componenten vanuit een sociale, maatschappelijke en economische invalshoek meegenomen. In de toekomstvisie is onderscheid gemaakt tussen de Intense Stad, de Vitale Dorpen en het Waardevol Landschap. Deze drie elementen vormen een drie-eenheid waarbij sprake is van een contrastrijk samenspel. In de toekomstvisie wordt dit als volgt verwoordt: 'In 2031 is Alphen aan den Rijn een gemeente die zich onderscheidt door het contrastrijke samenspel tussen de intense stedelijkheid van Alphen aan den Rijn, de bijzondere leefmilieus in haar vitale dorpse kernen en het grote economische en recreatieve potentieel van een waardevol landschap.' Water en groen zijn beeldbepalende elementen die de basis vormen voor een duurzame, economische en ruimtelijke ontwikkeling en een aantrekkelijke leefomgeving. Binnen de gemeente is er een sterke fysieke en programmatische relatie tussen stad en buitengebied met attractieve en toegankelijke groen- en waterstructuren.

#### *Relatie met het plangebied*

Specifiek voor dorpen zoals Boskoop geldt de uitdaging om ruimtelijke en maatschappelijke wensen zoals woningbouw zorgvuldig af te wegen in relatie tot de schaalgrootte en identiteit van het dorp; rekening houdend met de aanwezige cultuurhistorie van het gebied. Het ontwikkelkader voor dorpsontwikkeling vormt de leidraad om gewenste ruimtevraag zorgvuldig in te passen. Voor de transformatie van het sierteeltgebied zijn de uitgangspunten van het aspect 'Waardevol landschap' van belang; het open landschap blijft behouden, zonder aantasting van het unieke verkavelingspatroon van het landschap. De ontwikkeling sluit aan bij de uitgangspunten zoals beoogd in de structuurvisie. De woning wordt volgens het specifiek vastgestelde welstandskader gerealiseerd en draagt bij aan het behoud van het 'Waardevol landschap'.

#### **Visie Boskoop**

De raad van de gemeente Alphen aan den Rijn heeft op 28 maart 2019 voor alle 7 dorpen van de gemeente een visie vastgesteld. In deze visies is per dorp een beschrijving gemaakt van de huidige stand van zaken op sociaal en fysiek gebied en hoe de gemeente denkt dat het dorp er over 10 jaar uitziet. De gebiedsvisies worden gebruikt om een nieuw ruimtelijk kader voor de dorpen op te stellen. Daarnaast worden ze gebruikt als onderdeel voor de nog op te stellen omgevingsvisie en is concrete informatie hiervan opgenomen in de wijkplannen voor de dorpen.

Het motto en de visie voor Boskoop is: Boskoop is een dorp in transitie, waarbij zorg voor kwetsbare groepen en een veilige leefomgeving centraal staan om de eigen dorpssfeer voor de toekomst te behouden. Het is een toonaangevend dorp als het gaat om boom- en sierteelt.

De speerpunten voor het dorp zijn dan ook:

- 1. Zorg voor kwetsbare inwoners. Bevorderen van integratie, verbeteren van de economisch positie, verbeteren van de gezondheid (lichamelijk en geestelijk) en versterken van de sociale netwerken.
- 2. Veilige, leefbare omgeving. Terugdringen van (jeugd)overlast in woongebieden en in het centrum en tegengaan van ondermijning.
- 3. Vitaal centrum.

Concentreren van detailhandel, verbeteren van de verkeerssituatie, betrekken van de Gouweoever en het opwaarderen van de openbare ruimte zullen leiden tot een compleet en levendig centrumgebied.

- 4. Verbeteren van de leefbaarheid en toekomstbestendigheid van de wijken. Door het toevoegen van groene openbare ruimtes.
- 5. Verbeteren van de bereikbaarheid. Door onder meer het uitbreiden van de hoofdwegenstructuur en een nieuwe verbinding over/onder de Gouwe.
- 6. Wonen op maat. Er worden voldoende, betaalbare en duurzame woningen voor de lage en middeninkomens gebouwd.

#### *Relatie met het plangebied*

Er is een groot aandeel grondgebonden woningen in Boskoop. Het heeft daarnaast ook een substantiële hoeveelheid appartementen. Er is behoefte aan een gevarieerd woningbouwprogramma. Bij de huidige nieuwbouwplannen ligt het accent op tweeondereen-kapwoningen en vrijstaande woningen. Hierdoor ontstaan meer mogelijkheden om door te stromen naar een ruimere woning.

Bij de nieuwbouw ligt de nadruk op levensloopbestendigheid, zodat ook mensen in de woning terechtkunnen wanneer zij minder mobiel worden.

De ontwikkeling draagt bij aan enerzijds het realiseren van extra woningen en anderzijds het realiseren van vrijstaande woningen. De vrijstaande woning onderscheidt zich ten opzichte van de andere nieuwbouw in het Waterrijk West en sluit aan bij het historische karakter van de kwekerswoningen. Bij de situering op de kavel wordt rekening gehouden met de oorspronkelijke kavelstructuur die het gebied kenmerkt.

#### **Conclusie**

Het realiseren van de vrijstaande woning in de overgangszone van de Boezemlaan naar de nieuwe woonwijk Waterrijk-West sluit aan bij het gemeentelijk beleid.

# **4. Onderzoeken**

### **4.1 Bodem**

In het kader van een ruimtelijk plan dient aangetoond te worden dat de kwaliteit van de bodem en het grondwater in het plangebied in overeenstemming zijn met het beoogde gebruik. Dit is geregeld in de Wet Bodembescherming. De bodemkwaliteit kan namelijk van invloed zijn op de beoogde functie van het plangebied. Indien sprake is van een functiewijziging zal er in veel gevallen een bodemonderzoek moeten worden uitgevoerd op de planlocatie. Middels dit onderzoek kan in beeld worden gebracht of de bodemkwaliteit en de beoogde functie van het plangebied bij elkaar passen.

### *Onderzoek*

Door het bureau Hoste Milieutechniek is op 28 juni 2019 historisch bodemonderzoek uitgevoerd. Het doel van historisch vooronderzoek is een risico-inschatting te maken inzake de eventuele aanwezigheid van bodemverontreiniging op de locatie. Indien blijkt dat de locatie onverdacht is met betrekking tot bodemverontreiniging is vervolgonderzoek in een wettelijk kader in veel gevallen niet noodzakelijk en bestaan er geen belemmeringen voor de voorgenomen herbestemming.

Op basis van onderhavig onderzoek geldt dat er op de locatie in het verleden bodembedreigende activiteiten aanwezig zijn geweest. Gezien het eerdere gebruik van de locatie als onderdeel van een kwekerijperceel en de eerdere aanwezigheid van een bestrijdingsmiddelenkast, is de locatie (toplaag) verdacht voor de aanwezigheid van bestrijdingsmiddelen. Na sloop van de historische opstallen is een "asbest-vrij"-verklaring afgegeven. Aanbevolen wordt verkennend bodemonderzoek uit te voeren conform NEN-5740 met een onderzoeksstrategie "verdacht heterogeen" en analyses van grond (toplaag) op OCB's.

#### **Conclusie**

Op basis van het historisch onderzoek wordt geconcludeerd dat een verkennend bodemonderzoek uitgevoerd dient te worden. Dit onderzoek kan worden uitgevoerd op het moment dat de omgevingsvergunning voor de woning wordt aangevraagd.

### **4.2 Geluid**

De mate waarin het geluid, het woonmilieu mag belasten, is geregeld in de Wet geluidhinder (Wgh). De kern van de wet is dat geluidsgevoelige objecten worden beschermd tegen geluidhinder uit de omgeving. Het beschermen van deze geluidsgevoelige objecten gebeurt aan de hand van vastgestelde zoneringen. Er liggen zones rond wegen, spoorlijnen en gezoneerde industrieterreinen. Binnen een zone moet voor het realiseren van nieuwe geluidsgevoelige bestemmingen, zoals woningen, onderzoek worden gedaan naar de geluidbelasting. Wegen op een woonerf of met een maximumsnelheid van 30 km/uur hebben geen zone.

In de nabijheid van het perceel liggen geen lawaaiproducerende bedrijven, maar wel een spoorweg. Voor het plangebied is daarom verkeerslawaai het enige aspect van milieuhinder dat speelt.

#### Wegverkeer

De Boezemlaan is een 30 km zone, waardoor voor deze weg geen zone geldt. Vanuit het aspect van een goede ruimtelijke ordening is wel van belang dat de geluidbelasting op een nieuwe woning niet te hoog is. Uit de geluidsgegevens van de Omgevingsdienst Midden-Holland (ODMH) blijkt dat op het gebied van wegverkeerslawaai geen hoge geluidbelasting is te verwachten.

*Afbeelding 9 uitsnede wegverkeerslawaai Geoweb (ODMH)*

#### Spoorweglawaai

Per 1 juli 2012 is de nieuwe Wet geluidhinder van kracht en worden de geluidzones voor spoorwegen bepaald op basis van de landelijk vastgestelde geluidproductieplafonds (GPP's). Langs de sporen die op de geluidskaart aanwezig zijn, zijn zogenaamde referentiepunten aanwezig. De geluidproductie van een spoorlijn wordt getoetst op de referentiepunten. Op deze referentiepunten zijn GPP's vastgelegd. Deze GPP's leggen de bovengrens vast van de geluidproductie van een spoorweg. De grens ter hoogte van de Boezemlaan ligt tussen de 49,5 en 54,5 dB Lden. De locatie van de nieuwe woning ligt nog buiten deze zone. De zonebreedte bij een GPP kleiner dan 56 dB bedraagt 100 meter (artikel 1.4a Wet geluidhinder). De geplande woning ligt op meer dan 100 meter en valt hiermee buiten de zone, waardoor een akoestisch onderzoek niet nodig is.

*Afbeelding 10 uitsnede Geluidskaart spoorwegen*

### **Conclusie**

Vanuit het aspect geluid is de bouw van de woning mogelijk. Er is geen akoestisch onderzoek nodig.

### **4.3 Trillinghinder**

Er is geen wettelijk kader in het ruimtelijk spoor dat trillingsgevoelige functies definieert. Bescherming gaat via de Wro/Wabo (invulling van een 'goede ruimtelijke ordening'). Zoals bij veel milieuaspecten is ook voor trillingen het houden van afstand tussen bron (wegen, spoorwegen of industriële activiteiten) en ontvanger dé manier om hinder of verstoring te voorkomen. De afstand tussen een trillingsbron en een trillingsgevoelige functie is niet altijd een goede indicator. De bodemopbouw speelt een grote rol bij de voortplanting van een trilling. Daarbij kunnen trillingen in de bodem op korte afstand niet tot overschrijding leiden. En trillingen op iets grotere afstand wel.

### *Spoor*

Het onderzoeksgebied van trillingen bij (spoor)wegen ligt meestal binnen een afstand van ongeveer 100 meter vanaf de bron. Buiten dit gebied treden bijna nooit voelbare trillingen op. In dit geval wordt de nieuwe woning op minimaal 100 meter van het spoor gebouwd. Hierdoor is de kans klein dat er sprake is van trillinghinder. Daarnaast liggen tussen het spoor en de locatie van de woning 2 watergangen, wat over het algemeen een dempend effect heeft (overdrachtsmaatregel).

### **Conclusie**

Gezien de afstand van de nieuwe woning tot het spoor zal de kans op trillinghinder klein zijn. Het plan is vanuit het aspect trillinghinder daarom acceptabel.

### **4.4 Externe veiligheid**

#### **Algemeen**

Activiteiten met gevaarlijke stoffen leveren risico's op voor de omgeving. Het *Besluit externe veiligheid inrichtingen* (Bevi) en het *Besluit externe veiligheid buisleidingen* (Bevb) en de circulaire *Risiconormering vervoer gevaarlijke stoffen* (RNVGS) vormen op dit moment het wettelijk kader voor het omgaan met deze risico's.

Door het stellen van eisen aan afstanden tussen de activiteiten met gevaarlijke stoffen en (beperkt) kwetsbare objecten (woningen, kantoren, scholen, enz.) worden de eventuele gevolgen van deze risico's zoveel mogelijk beperkt.

De twee normstellingen die worden gehanteerd zijn:

- Plaatsgebonden risico (PR): als "harde" afstandseis voor externe veiligheid geldt een contour voor het plaatsgebonden risico (PR 10-6 ), die wordt aangegeven als een afstand ten opzichte van de activiteit met gevaarlijke stoffen (risicobron). Binnen deze PR 10-6 contour mogen geen (beperkt) kwetsbare objecten aanwezig zijn of worden geprojecteerd.
- Groepsrisico (GR): afhankelijk van de aard van de risicobron is er sprake van een bepaald invloedsgebied. Binnen dit invloedsgebied moet worden onderzocht hoe groot de kans per jaar is dat een groep van ten minste 10 (zich binnen dit invloedsgebied bevindende) personen overlijdt ten gevolge van een ramp of zwaar ongeval met de betreffende risicobron. De uitkomst van dit onderzoek geeft de hoogte van het GR weer en wordt uitgedrukt in een curve, waarbij als norm voor het GR een oriënterende waarde is vastgesteld. De hoogte van het GR moet door middel van een bestuurlijke afweging worden verantwoord.
Als binnen het invloedsgebied (beperkt) kwetsbare bestemmingen worden geprojecteerd, geldt ook voor de hiermee samenhangende toename van het GR een bestuurlijke verantwoordingsplicht.

#### **Beleidsvisie externe veiligheid Alphen aan de Rijn**

Op 21 april 2016 is de Beleidsvisie externe veiligheid Alphen aan de Rijn 2016-2020 vastgesteld. De kern van het externe veiligheidsbeleid is om zo verstandig mogelijk om te gaan met risico's. Hieraan wordt invulling gegeven door geen nieuwe kwetsbare objecten toe te staan in de directe nabijheid van reeds aanwezige risicobronnen en de vestiging van nieuwe risicobronnen alleen toe te staan op locaties waar dit veilig kan. Als risicobronnen gelden alle transportmodaliteiten waarlangs vervoer van gevaarlijke stoffen plaatsvindt ((spoor-, water-)wegen en buisleidingen) en bedrijven met opslag en/of activiteiten met gevaarlijke stoffen.

Naast de risiconormen vanuit de rijksoverheid laat de wet- en regelgeving ook ruimte aan gemeenten en provincies om eigen, op lokale situatie afgestemde, veiligheidsambities te formuleren. Dit om de noodzakelijke afwegingen van de belangen in een gebied mogelijk te maken.

De veiligheidsambities van de gemeente Alphen aan den Rijn zijn:

- **Vestiging nieuwe risicovolle bedrijven alleen op daartoe aangewezen locaties** Het is de ambitie om nieuwe risicovolle bedrijven (agro-gerelateerd) alleen toe te staan op het ITC/PCT terrein (Hazerswoude-Dorp). Daarnaast wordt de mogelijkheid opengehouden voor de vestiging van risicovolle bedrijven op de eventuele uitbreiding van het bedrijventerrein Prinsenschouw.
- **Routering gevaarlijke stoffen actualiseren**

De ambitie is om de systematiek van routeren en ontheffen te vereenvoudigen. Daarom zal als eerste optie worden onderzocht om de routering te laten vervallen en terug te vallen op de basisregels van de Wet vervoer gevaarlijke stoffen. Deze optie heeft de voorkeur omdat het leidt tot veel minder administratieve lasten aan zowel de kant van de aanvrager als het bevoegd gezag en omdat de systematiek van routeren en ontheffen veelal niets bijdraagt aan het verhogen van de veiligheid.

#### • **Ambities per bedrijventerrein**

In deze beleidsvisie wordt wat betreft Bevi bedrijven verwezen naar de 'Beleidsnotitie Bedrijventerreinen Alphen aan den Rijn 2010-2020'. Het blijkt dat het beleid uit deze beleidsvisie niet voldoende flexibiliteit biedt en op een aantal punten geactualiseerd moet worden. Door ambities per bedrijventerrein op te stellen wordt meer duidelijkheid gegeven over de mogelijkheden voor de vestiging van nieuwe risicovolle bedrijven en kwetsbare objecten/verminderd zelfredzame groepen. Per bedrijventerrein zal daarom een planologisch kader worden opgesteld.

#### • **Zeer kwetsbare groepen worden extra beschermd**

Onder 'zeer kwetsbare groepen' wordt verstaan: personen die door geestelijke of lichamelijke beperkingen, door leeftijd of door detentie niet in staat zijn om zichzelf zonder daadwerkelijke hulp van buitenaf binnen korte tijd in veiligheid te brengen. Het gaat hier bijvoorbeeld om: basisscholen, kinderdagverblijven, detentiecentra, verzorgingstehuizen, opvang gehandicapten. Het verblijf van deze groepen nabij risicobronnen is niet wenselijk. Dit word geborgd in bestemmingsplannen.

#### • **Aandacht hulpverlening**

Bij een calamiteit is het zaak om de effecten zoveel mogelijk te beheersen (bestrijdbaarheid). Uitgangspunt is dat de adviezen van de Veiligheidsregio in het kader van externe veiligheid bij ruimtelijke plannen en omgevingsvergunningen zoveel als redelijkerwijs mogelijk is worden overgenomen. Belangrijk onderdeel hierbij is het delen van data die relevant zijn voor de bestrijdbaarheid tussen gemeente, Omgevingsdienst en de Veiligheidsregio om in een zo vroeg mogelijk stadium eventuele problemen in de hulpverlening te kunnen tackelen.

#### • **EV borgen binnen gemeentelijke organisatie**

De belangrijkste sturingsmogelijkheden van de gemeente voor EV zitten in de besluiten over omgevingsvergunningen en ruimtelijke plannen. Dat begint met het zo vroeg mogelijk in het proces signaleren of EV een rol speelt bij de vergunningverlening/ruimtelijk proces. De 'signaleringskaart' zoals opgenomen in Geoweb kan gebruikt worden om te signaleren of EV een rol speelt of niet. Voor de borging van EV in de gemeentelijke organisatie wordt aansluiting gezocht bij het kwaliteitszorgsysteem van de gemeente en de werkinstructies die hierbij horen.

In de beleidsvisie worden de planologische kaders verder uitgewerkt waarmee een aantal ambities praktisch toepasbaar wordt gemaakt. Deze kaders kunnen gebruikt worden bij ruimtelijke procedures en bij de vestiging van nieuwe risicovolle inrichtingen. Hierbij wordt uitgegaan van de volgende risicobronnen: wegen, buisleidingen en inrichtingen.

*Afbeelding 11 uitsnede risicokaart* 

#### *Relatie met het plangebied*

Op basis van de risicokaart van de provincie Zuid-Holland is een inventarisatie van de risicobronnen in en om het plangebied gemaakt.

#### Risicovolle inrichtingen

Uit de risicokaart blijkt dat op 35 meter afstand van de geplande woning een bovengrondse propaantank van 5 m 3 aanwezig is. De plaatsgebonden risicocontour bedraagt 10 meter. De geplande woning ligt ruim buiten deze contour. De inhoud van de tank is dusdanig klein dat er geen gevolgen zijn te verwachten voor het groepsrisico. In het plangebied en de directe omgeving zijn verder geen risicovolle inrichtingen gelegen. Ook worden door het plan geen risicovolle inrichtingen mogelijk gemaakt.

#### Transport van gevaarlijke stoffen

In het plangebied zijn geen transportroutes voor gevaarlijke stoffen over de weg, het spoor of water aanwezig. Over de weg zijn direct nabij het plangebied dergelijke transportroutes niet aanwezig. Ten westen van het plangebied ligt een gasleiding op ca. 100 meter afstand (W-517-01-KR-020 t/m 021). De gasleiding heeft een diameter van 4 inch en een bedrijfsdruk van 40 bar. Door de Gasunie is binnen het bestemmingsplan Boskoop-Dorp een risicoberekening gemaakt voor deze leiding, waarbij rekening is gehouden met de bestaande functies (aanwezige woningen en andere gebouwen en voorzieningen) en het toekomstige functioneren van Boskoop (de verschillende nog te realiseren (woningbouw)projecten, waaronder Waterrijk-West). Bron: Notitie Gasleiding Boskoop d.d. 24 juni 2008; Gemeente Boskoop). Uit de berekening van het plaatsgebonden risico zoals opgesteld door de Gasunie blijkt dat het plaatsgebonden risico samenvalt met de as van de gasleiding. Het plaatsgebonden risico wordt derhalve nergens overschreden zolang niet op de gasleiding wordt gebouwd. Het plaatsgebonden risico is voor het overige geen aspect waar rekening mee moet worden gehouden.

Op basis van de berekening van de Gasunie kan de conclusie worden getrokken dat het groepsrisico, zowel in de huidige situatie als in de toekomstige situatie, de oriëntatiewaarde nergens overschrijd: alle beoogde bouwplannen kunnen derhalve doorgang vinden gelet op dat groepsrisico. Uit de berekening van de Gasunie blijkt dat er door de planontwikkeling een kleine toename van het groepsrisico plaatsvindt.

#### Verantwoording groepsrisico

Voor bestrijding en beperking van een calamiteit dient het plangebied en de omgeving voldoende bereikbaar te zijn, te zijn voorzien van voldoende blusmiddelen en opstelplaatsen voor hulpdiensten. Er kan vanuit gegaan worden dat dit voor het plangebied het geval is. Het plangebied kan zowel vanuit noordelijke als zuidelijke richting vanaf de weg worden bereikt. In de directe nabijheid is oppervlaktewater aanwezig dat kan worden gebruikt als bluswater. Er zijn gezien de ontsluiting en opzet van het kavel in potentie voldoende opstelplaatsen voor hulpdiensten aanwezig. Voor de mogelijkheden voor personen om zich in veiligheid te brengen bij een ramp is van belang dat in het plangebied aanwezige personen over het algemeen zelfredzaam zullen zijn. Er is geen sprake van een functie voor minder zelfredzame personen.

#### **Conclusie**

Uit het oogpunt van externe veiligheid is er geen belemmering voor de realisatie van het plan.

## **4.5 Niet Geëxplodeerde Explosieven (NGE)**

Uit ervaring blijkt dat circa 10 tot 15% van de gebruikte Conventionele Explosieven (CE) uit de WOll tijd niet functioneerde en als blindganger in de bodem is achtergebleven. Een blindganger vormt een wezenlijk risico tijdens grondroerende werkzaamheden.

Er is een historisch vooronderzoek uitgevoerd om te bepalen voor welke gebieden in de gemeente Alphen aan den Rijn een verhoogd risico geldt op achtergebleven CE (rapport Vooronderzoek Conventionele Explosieven gemeente Alphen aan den Rijn, Saricon bv, 16S140-VO-02, 12 juli 2016). De verdachte gebieden zijn ingetekend op de Risicokaart CE. Hieruit blijkt dat het plangebied verdacht is voor wat betreft het voorkomen van CE.

### *Plan*

Het stuk land, waarop de woning wordt gebouwd, wordt al sinds begin 20ste eeuw intensief als kwekerij gebruikt. In 1962 is op de voorkavel een woning gebouwd en op het nu te bebouwen terrein een loods met kas. De kans is hierdoor klein dat er nog niet geëxplodeerde explosieven aanwezig zijn. In de directe omgeving zijn tot nu toe geen vondsten gedaan.

Vanuit de Arbo regelgeving ligt het uitvoeren van nader onderzoek en de ruiming van dergelijke explosieven primair bij de initiatiefnemer van de graafactiviteiten. Voorafgaand aan de uitvoeringswerkzaamheden zal daarom namens de initiatiefnemer nader vooronderzoek op dit aspect uitgevoerd worden.

#### **Conclusie**

In het kader van dit wijzigingsplan is geen nader onderzoek nodig naar Niet geëxplodeerde explosieven. Dit is pas aan de orde bij uitvoering van de werkzaamheden.

### **4.6 Luchtkwaliteit**

De belangrijkste wet- en regelgeving voor luchtkwaliteit is vastgelegd in Titel 5.2 Luchtkwaliteitseisen van de Wet milieubeheer, ook wel de Wet luchtkwaliteit genoemd. Deze wijziging van de Wet milieubeheer is op 15 november 2007 in werking getreden en vervangt het Besluit luchtkwaliteit 2005. De wijziging houdt in dat niet elk ruimtelijk plan getoetst hoeft te worden aan de normen. Hierbij is met name het begrip "in betekenende mate" van belang. Een project draagt niet in betekende mate bij aan de verslechtering van de luchtkwaliteit indien sprake is van maximaal 3% van de grenswaarden voor de luchtkwaliteit.

De AMvB en Regeling "niet in betekenende mate" bevatten criteria waarmee kan worden bepaald of een project van een bepaalde omvang wel of niet als "in betekenende mate" moet worden beschouwd. NIBM projecten kunnen zonder toetsing aan de grenswaarden voor het aspect luchtkwaliteit uitgevoerd worden.

Ook als het bevoegd gezag op een andere wijze, bijvoorbeeld door berekeningen, aannemelijk kan maken dat het geplande project NIBM bijdraagt, kan toetsing van de luchtkwaliteit achterwege blijven.

De Ministeriële Regeling NIBM geeft een uitwerking aan het Besluit NIBM en een getalsmatige invulling van de NIBM-grens. Voor een aantal categorieën van projecten kan met zekerheid worden gesteld dat de 3%-grens niet zal worden overschreden.

Het betreft onder anderen de onderstaande gevallen, waarbij een luchtkwaliteitonderzoek niet meer nodig is:

- a. Woningbouw: = 1500 woningen (netto) bij minimaal 1 ontsluitingsweg, en = 3000 woningen bij minimaal 2 ontsluitingswegen met een gelijkmatige verkeersverdeling.
- b. Kantoorlocaties: = 100.000 m2 bruto vloeroppervlakte bij minimaal 1 ontsluitingsweg, en = 200.000 m2 bruto vloeroppervlakte bij minimaal 2 ontsluitingswegen met een gelijkmatige verkeersverdeling.

#### Woon- en leefklimaat

Voor het wijzigingsplan is het tevens relevant om te weten of ter plaatse van de nieuwe woningen sprake is van een goed woon- en leefklimaat. Daarom is inzicht gewenst in de huidige luchtkwaliteit.

De grenswaarden voor luchtkwaliteit zijn opgenomen in de Wet milieubeheer [(titel 5.2](http://wetten.nl/BWBR0003245/volledig/#Hoofdstuk5_Titel52) en [bijlage 2)](http://wetten.overheid.nl/BWBR0003245/Bijlage2/). Voor zowel stikstofdioxide (NO2) als fijn stof (PM10)) bedraagt de jaargemiddelde grenswaarde 40 microgram per m3. Op basis van de NSL-monitoringstool van het Rijk blijkt dat de concentraties stikstofdioxide en fijn stof niet worden overschreden.

In de NSL-monitoringstool wordt jaarlijks de concentraties stikstofdioxide en fijn stof inzichtelijk gemaakt. In de onderstaande afbeeldingen zijn de concentraties stikstofdioxide en fijn stof uit 2016 (Monitoring NSL 2018) ter plaatse van het plangebied weergegeven. Hieruit blijkt dat de concentratie stikstofdioxide in het plangebied kleiner is dan 35 microgram per m³. Dit betekent dat de jaargemiddelde grenswaarde van 40 microgram per m3 niet wordt overschreden. Tevens wordt aan de uurgemiddelde grenswaarde voor stikstofdioxide voldaan, aangezien deze pas vanaf concentraties boven de 60 microgram per m3 wordt overschreden.

Uit onderstaande afbeelding blijkt dat de concentratie fijn stof in het plangebied kleiner is dan 35 microgram per m³. Dit betekent dat de jaargemiddelde grenswaarde van 40 microgram per m³ niet wordt overschreden. Uit de NSL-monitoringstool blijkt tevens dat het maximum aantal overschrijdingen van 35 dagen niet wordt overschreden.

*Afbeelding 12 Concentraties stikstofdioxide en fijn stof (Bron: NSL-monitoringstool)*

### **Conclusie**

Het plan betreft het realiseren van 1 woning. Een luchtkwaliteitonderzoek is daarom niet nodig. Het plan draagt niet in betekende mate bij aan de verslechtering van de luchtkwaliteit.

### **4.7 Bedrijven en milieuzonering**

#### *Beleid en regelgeving*

In het kader van een goede ruimtelijke ordening moet worden beoordeeld of bedrijven in de omgeving worden belemmerd door de ontwikkeling en of ter plaatse van gevoelige functies zoals woningen sprake is van een aanvaardbaar woon- en leefklimaat. Voor de beoordeling is gebruik gemaakt van de Handreiking Bedrijven en milieuzonering (VNG, editie 2009). Per milieucategorie geldt een minimaal gewenste afstand, de richtafstand. Deze richtafstand geldt tussen enerzijds de grens van de bestemming die bedrijven (of andere milieubelastende functies) toelaat en anderzijds als uiterste situering van de gevel van een woning die volgens het bestemmingsplan of via vergunning vrij bouwen mogelijk is. De in de handreiking opgenomen afstanden zijn indicatief en kunnen per gebiedstype, waarin de ontwikkeling zal plaatsvinden, verschillen. Hierbij is het uitgangspunt dat deze afstanden gemotiveerd worden toegepast.

#### **Conclusie**

Nabij het plangebied zijn er geen bedrijven aanwezig. Vanuit bedrijven en milieuzonering is er daarom geen belemmering voor het plan.

### **4.8 Vormvrij m.e.r.-beoordeling**

Sinds 1 april 2011 is een wijziging van het Besluit milieueffectrapportage (Besluit m.e.r.) in werking getreden. Eén van de wijzigingen in dit besluit is dat in elk initiatief dat betrekking heeft op activiteiten die voorkomen op de D-lijst (m.e.r.-beoordelingsplichtige activiteiten) van het Besluit m.e.r. aandacht moet worden besteed aan de vraag of er al dan niet een m.e.r.(beoordeling) nodig is.

Het komt erop neer dat voor elk besluit of plan dat betrekking heeft op (een) activiteit(en) die voorkomen op de D-lijst die beneden de drempelwaarde vallen een toets moet worden uitgevoerd of belangrijke nadelige milieugevolgen kunnen worden uitgesloten. Deze toets is een zogenaamde vormvrije m.e.r.-beoordeling.

In bijlage D van het Besluit m.e.r. is een groot aantal activiteiten genoemd waarvoor een m.e.r.-beoordelingsplicht geldt. Eén van de genoemde activiteiten 'de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen' (activiteit D11.2). Deze activiteit is m.e.r. beoordelingsplichtig indien deze betrekking heeft op een oppervlakte van 100 hectare of meer, een aaneengesloten gebied en 2.000 of meer woningen omvat of een bedrijfsvloeroppervlakte van 200.000 m2 of meer omvat. De voorgenomen realisatie van één woning in dit plan ligt onder de (indicatieve) plandrempel. Er kan daarom volstaan worden met een vormvrij m.e.r.-beoordeling.

Bij het uitvoeren van de (vormvrije) m.e.r.-beoordeling worden de selectiecriteria van de Europese richtlijn gevolgd. De criteria van bijlage III van de richtlijn omvatten:

- de kenmerken van het project, onder andere omvang en cumulatie: *Het plangebied is van geringe omvang, het betreft de bouw van 1 woning. Er is ook geen sprake van cumulatie, waardoor de verkeersaantrekkende werking gelijk blijft.*
- de plaats van het project, de kenmerken van het plangebied in relatie met kwetsbaarheid van de omgeving; *Het plangebied ligt in het stedelijk gebied van Boskoop en niet binnen het invloedsgebied van een beschermd Natura 2000-gebied of anderszins beschermd gebied. Ook is geen sprake van een archeologisch of cultuurhistorisch waardevol gebied.*
- Kenmerken van de potentiële effecten, mogelijke effecten van de activiteit, onder andere bereik, waarschijnlijkheid en omkeerbaarheid. *Het plan heeft, gezien de kleinschaligheid, geen negatief effect op de omgeving en het effect is ook niet onomkeerbaar.*

#### **Conclusie**

Het plan heeft, gelet op voorgaande, geen negatief effect op het milieu.

### **4.9 Natuur**

De bescherming van de Nederlandse natuur maakt onderscheid tussen gebiedsbescherming en soortenbescherming. De regelingen ter bescherming van kwetsbare natuurgebieden en soorten is geregeld in de nieuwe Wet natuurbescherming die sinds 1 januari 2017 in werking is getreden. Deze wet vervangt drie natuurwetten, namelijk de Flora- en faunawet, de Natuurbeschermingswet en de Boswet. Naast een bundeling van de wetten hebben ook inhoudelijke wijzigingen plaatsgevonden. Zo zijn enkele beschermde soorten vervallen die eerder wel beschermd waren en andersom. De wet voorziet in de bescherming van plantenen diersoorten binnen en buiten de beschermde natuurgebieden. De onder de wet beschermde soorten mogen niet worden verstoord of gedood en hun leefgebieden mogen niet worden vernietigd. Bij nieuwbouwplannen moet bekeken worden wat het effect is op de aanwezige flora- en fauna.

Ter bescherming van de Natura 2000-gebieden voorziet de wet in een vergunningenregime voor het realiseren of verrichten van projecten en andere handelingen die de natuurlijke kenmerken van een aangewezen Natura 2000-gebied kunnen aantasten.

#### *Onderzoek*

Door het bureau Habitat is op 2 juli 2019 een ecologische quickscan uitgevoerd. De ecologische quickscan bestaat uit een bureauonderzoek, een veldonderzoek en een toetsing.

#### Gebiedsbescherming

In de provincie Zuid-Holland zijn de volgende beschermde gebieden relevant: Natura 2000; Natuurnetwerk Nederland (NNN), Belangrijke weidevogelgebieden en Strategische reservering natuur. In Tabel 1 zijn de afstanden tot deze gebieden benoemd. Binnen het projectgebied bevinden zich geen gebieden behorend tot Natura 2000. Binnen het projectgebied bevinden zich ook geen gebieden behorend tot Natuurnetwerk Nederland (NNN) of gebieden aangeduid als 'Belangrijk weidevogelgebied' of 'Strategische reservering Natuur'. Aangezien er geen Natura 2000-gebieden binnen vijf kilometer liggen, wordt de dichtstbijzijnde beoordeelt.

De afstand tot een PAS-gebied is groter dan 6,5 kilometer. Depositie-effecten op PAS-gebied door de bouw van een enkele woning kunnen daarom uitgesloten worden.

| Beschermd gebied                                                                                                                                                 | Afstand tot projectgebied (in meters) |
|------------------------------------------------------------------------------------------------------------------------------------------------------------------|---------------------------------------|
| Natura 2000-gebied: 'Broekvelden, Vettenbroek &<br>Polder Stein'<br>Habitatsoorten: nvt<br>(Niet-)broedvogelsoorten: kleine zwaan, smient,<br>krakeend, slobeend | 6.550                                 |
| PAS-gebied*: "Broekvelden, Vettenbroek & Polder<br>Stein                                                                                                         | 6.550                                 |
| Natuurnetwerk Nederland<br>Beheertype: N13.01 Vochtig weidevogelgrasland                                                                                         | 910                                   |
| Belangrijk weidevogelgebied                                                                                                                                      | 2.660                                 |
| Strategische reservering natuur                                                                                                                                  | 7.750                                 |

*Afbeelding 13 Tabel 1 afstanden tot natuurgebieden*

#### Soortenbescherming

De volgende soorten komen (mogelijk) in het projectgebied voor (zie tabel 2 onderzoek). Ook is weergegeven welke ecologische risico's dit project met zich meebrengt met betrekking tot de Wet natuurbescherming (Wnb). De soorten genoemd in de tabel worden zowel op basis van het bureau- als veldonderzoek verwacht.

#### Vogels zonder jaarrond beschermd nest

Er zijn geen (oude) nesten of vogels met nestindicerend gedrag aangetroffen tijdens het veldbezoek. Categorie 5-soorten met een 'matig ongunstige' staat van instandhouding zoals de spreeuw en huiszwaluw worden niet verwacht, gezien de afwezigheid van bebouwing. De volgende biotopen zijn aanwezig: bebouwing, struweel, gazon en in verbinding staand water.

#### Rugstreeppad

De volgende drie eisen worden gesteld volgens het Kennisdocument rugstreeppad:

- 1. Recente aanwezigheid (drie jaar) binnen één kilometer van de projectlocatie.
- 2. Geen barrières aanwezig tussen bekende waarnemingen.
- 3. Er is een geschikte combinatie van habitats aanwezig: voortplanting- , zomer- en winterverblijfplaatsen.

Er zijn geen waarnemingen van de rugstreeppad bekend binnen één kilometer van het projectgebied in de laatste drie jaar. De dichtsbijzijnde waarneming ligt op anderhalve kilometer van het projectgebied. Tussen het projectgebied en de bekende waarneming(en) bestaan geen onoverbrugbare barrières. Er is geen geschikt voortplantingsbiotoop aanwezig in de vorm van (tijdelijke) ondiepe wateren, die snel opwarmen, zoals vegetatie-arme poeltjes, karresporen, recent geschoonde sloten of ondiepe slootjes. Er is geen geschikt terrestrisch biotoop aanwezig zoals (teelt)akkers, zandafgravingen, kassen, muizen- of konijnenholen, pallets en tegels die kunnen dienen als zomerverblijfplaats. Verder zijn geen (vorstvrije) hopen vergraafbaar zand, bosschages of struwelen aanwezig boven het grondwater die kunnen dienen als winterverblijfplaats.Momenteel is er geen geschikt biotoop aanwezig voor rugstreeppad, maar indien er tijdens de werkzaamheden geschikt voortplantings- of winterbiotoop ontstaat is er echter wel kans op vestiging.

#### Maatregelen voor beschermde soorten

Door het nemen van de volgende maatregelen kan overtreding van de Wet natuurbescherming worden voorkomen:

#### Vogels zonder jaarrond beschermd nest

Voorkom vernietiging van vogelnesten of een verstoring die van wezenlijke invloed is op de staat van instandhouding van een in Europa inheemse vogelsoort. Het vernietigen van nesten of het verstoren van vogels kan enkel plaatsvinden als er daadwerkelijk broedgevallen aanwezig zijn op of rond de projectlocatie. Een broedvogelinspectie geeft hier meer duidelijkheid over. In Tabellen 3 en 4 van het onderzoek zijn de verwachte vogelsoorten benoemd. Nesten van deze soorten mogen niet beschadigd, weggehaald of vernietigd worden. Ook verstoringen die leiden tot het verlaten van het nest zijn verboden. De meeste vogels broeden globaal tussen half maart en half augustus. Echter, alle broedende in Europa inheemse vogelsoorten zijn te allen tijde beschermd. In Tabel 4 is per biotoop een indicatieve broedperiode opgenomen.

- Maatregel 1: verricht de werkzaamheden buiten de broedperiode. In Tabel 4 is per biotoop een indicatieve broedperiode opgenomen. Het is ook mogelijk om buiten de broedperiode te starten en door te gaan in het broedseizoen, met als voorwaarde dat er voortdurende activiteit is en de werkzaamheden niet tijdelijk stil komen te liggen. Indien het niet mogelijk is om buiten deze broedperiode te werken, kan maatregel 2 uitkomst bieden.
- Maatregel 2: laat voorafgaand aan de werkzaamheden een broedvogelinspectie uitvoeren door een ecoloog. Indien er geen broedende vogels worden vastgesteld, kunnen de werkzaamheden alsnog doorgang vinden. Let op: in de aangegeven broedperioden (Tabel 4) is er veelal wel een grote kans op het aantreffen van broedende vogels. Een gunstige uitkomst van de inspectie is dus vooraf niet te geven.

#### Witte kwikstaart en zwarte roodstaart

Vogelsoorten zoals de witte kwikstaart en zwarte roodstaart kunnen aanwezig zijn op bouwterreinen en broeden in hopen afval of bouwmateriaal. Als de soort tot broeden komt op het terrein is het nest beschermd en zal hier rekening mee gehouden moeten worden.

- Maatregel: voorkom vestiging van deze soorten door in de broedperiode (globaal van half maart t/m eind juli) bouwmateriaal, hopen houtafval of stenen direct te verwijderen uit het projectgebied. Of dek de bouwmaterialen geheel af met een stevig zeil of doek.
#### Rugstreeppad (vestiging voorkomen)

- Maatregel 1: voorkom dat er in de periode april t/m eind augustus ondiepe wateren ontstaan of zorg dat deze direct gedempt worden. Denk hierbij aan regenplassen en bandensporen. Deze maatregel is enkel toepasbaar om nieuwe vestiging in geschikt voortplantingsbiotoop te voorkomen.
- Maatregel 2: voorkom dat er in de periode april t/m eind november nieuwe zomeren/of winterverblijfplaatsen ontstaan, zoals hopen vergraafbaar zand, bouwmateriaal (bijv. puin), hopen houtafval of stenen. Verwijder dit direct uit het projectgebied. Indien het niet mogelijk is om aan één of beide maatregelen te voldoen, dan dient nader onderzoek verricht te worden. Onderzoek naar winterverblijven is niet mogelijk.

#### **Conclusie**

Indien voldaan wordt aan de genoemde maatregelen zal geen sprake zijn van overtreding van de Wet natuurbescherming. Het plan voldoet hierdoor aan de Wet natuurbescherming.

### **4.10 Water**

Het aspect water is van groot belang binnen de ruimtelijke ordening. Door verstandig om te gaan met het water kan verdroging en wateroverlast (waaronder ook risico van overstromingen e.d.) voorkomen worden en de kwaliteit van het water hoog gehouden worden. Op Rijksniveau en Europees niveau zijn de laatste jaren veel plannen en wetten gemaakt met betrekking tot water. De belangrijkste hiervan zijn het Waterbeleid voor de 21e eeuw, de Waterwet en het Nationaal Waterplan.

#### *Waterbeleid voor de 21e eeuw*

De Commissie Waterbeheer 21ste eeuw heeft in augustus 2000 advies uitgebracht over het toekomstige waterbeleid in Nederland. De adviezen van de commissie staan in het rapport 'Anders omgaan met water, Waterbeleid voor de 21ste eeuw' (WB21). De kern van het rapport WB21 is dat water de ruimte moet krijgen, voordat het die ruimte zelf neemt. In het Waterbeleid voor de 21e eeuw worden twee principes (drietrapsstrategieën) voor duurzaam waterbeheer geïntroduceerd:

- vasthouden, bergen en afvoeren: dit houdt in dat overtollig water zoveel mogelijk bovenstrooms wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden en pas als vasthouden en bergen te weinig opleveren wordt het water afgevoerd;
- schoonhouden, scheiden en zuiveren: hier gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste komt het zuiveren van verontreinigd water aan het bod.

#### *Waterwet*

Centraal in de Waterwet staat een integraal waterbeheer op basis van de 'watersysteembenadering'. Deze benadering gaat uit van het geheel van relaties binnen watersystemen. Denk hierbij aan de relaties tussen waterkwaliteit, -kwantiteit, oppervlakteen grondwater, maar ook aan de samenhang tussen water, grondgebruik en watergebruikers. Het doel van de waterwet is het integreren van acht bestaande wetten voor waterbeheer.

Door middel van één watervergunning regelt de wet het beheer van oppervlaktewater en grondwater en de juridische implementatie van Europese richtlijnen, waaronder de Kaderrichtlijn Water. Via de Waterwet gelden verschillende algemene regels. Niet alles is onder algemene regels te vangen en daarom is er de integrale watervergunning. In de integrale watervergunning gaan zes vergunningen uit eerdere wetten (inclusief keurvergunning) op in één aparte watervergunning.

#### *Nationaal Waterplan*

Op basis van de Waterwet is het Nationaal Waterplan vastgesteld door het kabinet. Het Nationaal Waterplan geeft op hoofdlijnen aan welk beleid het Rijk in de periode 2009 - 2015 voert om te komen tot een duurzaam waterbeheer.

Het Nationaal Waterplan richt zich op bescherming tegen overstromingen, beschikbaarheid van voldoende en schoon water en de diverse vormen van gebruik van water. Het geeft maatregelen die in de periode 2009-2015 genomen moeten worden om Nederland ook voor toekomstige generaties veilig en leefbaar te houden en de kansen die water biedt te benutten.

#### *Taken en bevoegdheden van Rijnland als waterbeheerder*

Het Hoogheemraadschap van Rijnland is in het plangebied het bevoegd gezag voor het beheer van waterkeringen, oppervlaktewater en (ondiep) grondwater. De drie hoofddoelen van dit beheer zijn veiligheid tegen overstromingen, voldoende water en gezond water. Wat betreft veiligheid is cruciaal dat de waterkeringen voldoende hoog en stevig zijn én blijven en dat rekening wordt gehouden met mogelijk toekomstige dijkverbeteringen. Wat betreft voldoende water gaat het erom het complete watersysteem goed in te richten en te beheren.

Daarbij wil Rijnland dat watergangen en kunstwerken zoals gemalen op orde en toekomst vast worden gemaakt, rekening houdend met klimaatverandering. Rijnlands taken en bevoegdheden op het gebied van gezond water betreffen het zuiveren van afvalwater en het reguleren van lozingen op oppervlaktewater. Europese regelgeving (de Kaderrichtlijn Water) is hierbij kaderstellend. Het voorkómen van verontreiniging en een goede inrichting van oppervlaktewateren dragen in belangrijke mate bij aan gezond water. Met het oog op het zuiveren van afvalwater beheert Rijnland rioolgemalen, persleidingen en zuiveringsinstallaties. Aan de hand van het Waterbeheersplan werkt Rijnland aan zijn ambities. In het proces van ruimtelijke planvorming heeft Rijnland een adviserende rol. In de uitvoerings- en beheersfase van ruimtelijke plannen heeft Rijnland een regelgevende rol.

#### *Keur en uitvoeringsregels*

Op grond van de Waterwet is Rijnland als waterschap bevoegd via een eigen verordening, de Keur, regels te stellen aan handelingen die het watersysteem beïnvloeden.

Denk hierbij aan handelingen in of nabij:

- waterkeringen (onder andere duinen, dijken en kaden),
- watergangen (onder andere kanalen, rivieren, sloten, beken),
- andere waterstaatswerken (o.a. bruggen, duikers, stuwen, sluizen en gemalen)
- de bodem van kwelgevoelige gebieden

Maar ook aan:

- Onttrekken en lozen van grondwater
- Het aanbrengen van verhard oppervlak

De Keur vermeldt expliciet welke handelingen vergunningplichtig zijn en welke aan algemene regels of aan de zorgplicht moeten voldoen. Wie bv. op een waterkering wil bouwen, moet een watervergunning aanvragen bij Rijnland (én een omgevingsvergunning bij de gemeente). In de uitvoeringsregels die bij de Keur horen is dit nader uitgewerkt. De regels zijn te vinden op [www.rijnland.net/regels.](http://www.rijnland.net/regels)

#### *Riolering en afkoppelen*

Voor zover het wijzigingsplan nieuwe ontwikkelingen mogelijk maakt, is het van belang dat er met Rijnland afstemming plaatsvindt over het omgaan met afvalwater en hemelwater. Overeenkomstig het rijksbeleid gaat Rijnland uit van een *voorkeursvolgorde* voor de omgang met deze waterstromen. Deze houdt in dat allereerst geprobeerd moet worden het ontstaan van (verontreinigd) afvalwater te voorkomen, bijvoorbeeld door het toepassen van niet uitlogende bouwmaterialen en het vermijden van vervuilende activiteiten op straat zoals auto's wassen en chemische onkruidbestrijding. Vervolgens is het streven vuil water te scheiden van schoon water, bijvoorbeeld door het afkoppelen van hemelwaterafvoeren van gemengde rioolstelsels. De laatste stap in de voorkeursvolgorde is het zuiveren van het afvalwater. De doelmatigheid daarvan wordt vergroot door het scheiden van de schone en de vuile stromen.

De gemeente kan gebruik maken van deze voorkeursvolgorde bij de totstandkoming van het gemeentelijk rioleringsplan (GRP), waarin de uiteindelijke afweging wordt gemaakt en waarbij doelmatigheid van de oplossing centraal staat.

#### *Watertoets*

De 'watertoets' is een instrument dat waterhuishoudkundige belangen expliciet en op evenwichtige wijze laat meewegen bij het opstellen van ruimtelijke plannen en besluiten. Het is geen technische toets maar een proces dat de initiatiefnemer van een ruimtelijk plan en de waterbeheerder met elkaar in gesprek brengt in een zo vroeg mogelijk stadium. In de waterparagraaf worden de watertoets en de uitkomsten van een eventueel overleg opgenomen.

Het plangebied wordt in de huidige situatie gebruikt als tuin en is voor een deel al verhard. In de nieuwe situatie neemt de verharding, door de bouw van de woning, iets toe. De bestaande watergangen worden behouden. Op 28 juli 2019 is de digitale watertoets uitgevoerd. Hieruit blijkt dat met het plan mogelijk waterbelangen gemoeid zijn. Het plan wordt daarom voorgelegd aan het Hoogheemraadschap.

#### **Conclusie**

Door het plan neemt de verharding in het gebied iets toe. De bestaande watergangen blijven behouden. Het plan heeft hierdoor geen negatief effect op de waterhuishouding. Het plan wordt nog wel voorgelegd aan het Hoogheemraadschap.

### **4.11 Cultuurhistorie en Archeologie**

### *Verdrag van Malta*

Op internationaal niveau geldt dat Nederland in 1992 het Verdrag van Malta heeft ondertekend en in 1998 geratificeerd. Doel van dit verdrag is om op verantwoorde wijze om te gaan met archeologische belangen in de ruimtelijke ordening. Een belangrijk uitgangspunt van het Verdrag van Malta en het rijksbeleid is dat het behoud in situ (op de oorspronkelijke plaats) voorgaat op het behoud ex situ (opgraven en bewaren in depot).

Van belang is dat door middel van veldonderzoek vroegtijdig inzicht wordt gegeven in de archeologische en cultuurhistorische waarden in het gebied. Op deze manier kunnen de aanwezige waarden bij de planontwikkeling voldoende worden gewaarborgd. Het Verdrag van Malta vindt zijn weerslag in een (ingrijpende) wijziging van de Monumentenwet 1988 die in 2007 van kracht is geworden.

#### *Wet op de Archeologische Monumentenzorg*

Op 1 september 2007 is de Wet op de Archeologische Monumentenzorg in werking getreden. Hiermee zijn de uitgangspunten van het Verdrag van Malta binnen de Nederlandse wetgeving geïmplementeerd.

De wet regelt de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen: 'de veroorzaker betaalt'. Het belangrijkste doel van de wet is het behoud van het bodemarchief in situ (ter plekke), omdat de bodem de beste garantie biedt voor een goede conservering van de archeologische waarden. Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven.

#### *Erfgoedwet*

Op 1 juli 2016 is de Erfgoedwet in werking getreden. Deze wet handelt over het aanwijzen van te beschermen cultureel erfgoed: roerend (cultuurgoederen en verzamelingen) en onroerend (monumenten en archeologie). Zij vervangt een aantal wetten zoals de Monumentenwet (deels met een overgangstermijn tot de Omgevingswet) en de Wet tot behoud van cultuurbezit. De Erfgoedwet kent een aantal nieuwe bepalingen. Het gaat om het vaststellen van een gemeentelijke erfgoedverordening en het bijhouden van een erfgoedregister. Ook dienen burgemeester en wethouders het voornemen om hun cultuurgoederen en verzamelingen te vervreemden bekend te maken. Zij moeten de kans bieden om zienswijzen in te dienen en bij het vermoeden van landelijke betekenis een adviescommissie van deskundigen inschakelen. De Erfgoedwet bevat bovendien diverse veranderingen met lokale gevolgen. Dit betreft de vervanging van de landelijke aanwijzing van beschermde stads- en dorpsgezichten door een rijksinstructie aan gemeenten. De minister van OCW kan voortaan wel te beschermen ensembles aanwijzen. De tegemoetkoming van het Rijk aan gemeenten voor excessieve opgravingskosten vervalt. Er is hiervoor een beperkte tegemoetkoming in het gemeentefonds. En er komt (tijdelijk) een landelijk fonds of subsidieregeling voor archeologische vondsten van (inter)nationaal belang. Voorts wordt de opgravingsvergunning vervangen door een archeologie-certificaat.

#### *Beoordeling*

Op 28 maart 2019 is het paraplubestemmingsplan Archeologie vastgesteld. In dit plan heeft het plangebied de dubbelbestemming 'Archeologie – Waarde 4'. Op grond van deze bestemming is archeologisch onderzoek noodzakelijk indien sprake is van werkzaamheden over een oppervlakte groter dan 1000m² en dieper dan 30cm.

#### **Conclusie**

Het plan bestaat uit het realiseren van 1 woning. De woning krijgt geen grotere oppervlaktemaat dan 1000 m2. Om die reden is het niet noodzakelijk dat archeologisch onderzoek wordt uitgevoerd.

### **4.12 Duurzaamheid**

#### *Actieprogramma Duurzaamheid 2017-2020*

De gemeente Alphen aan den Rijn heeft de ambitie om in 2050 fossiele brandstofvrij en energie- en CO2-neutraal te zijn. In het coalitieakkoord van april 2018. is gesteld dat het Actieprogramma Duurzaamheid 2017-2020 onverkort wordt uitgevoerd.

Ook is in het Actieprogramma Duurzaamheid de ambitie genoemd om koploper duurzaamheid van het Groene Hart te zijn. Om deze doelstellingen te bereiken stelt de gemeente dat nieuwbouw tenminste energieneutraal en bij voorkeur energieleverend is. De recent van kracht geworden Wet Voortgang Energietransitie (Wet VET) is van toepassing, waarin het schrappen van de aansluitplicht neer komt op het verbieden van de aansluiting van nieuwe gebouwen op het gasnet. Dit verbod is vanaf 1 juli 2018 van kracht.

In het Actieprogramma Duurzaamheid 2017-2020 noemt de gemeente nog enkele doelstellingen:

- Aanmoedigen van het gebruik van zonnepanelen, om er voor te zorgen dat het aantal aansluitingen verdubbeld is in 2020 ten opzichte van 2016;
- Verdubbelen (t.o.v. van 2014) van het opwekken van duurzame energie: in 2020 14% duurzame energieproductie;
- Aanpassen aan het veranderende klimaat, door onder meer waterberging bij bewoners en bedrijven en het ontharden van verhard oppervlak;
- Waarborgen van de leefbaarheid van de gemeente, door bijvoorbeeld het toepassen van groene daken en een groene inrichting;
- Transitie naar een circulaire economie: Alphen streeft ernaar in 2025 50% van de grondstoffen circulair in te zetten en in bouwprojecten meer hergebruikte materialen in te zetten, waaronder circulair beton.

Bij nieuwbouw liggen er kansen om duurzaam en CO2-neutraal te bouwen. Andere duurzaamheidsaspecten zijn op zo'n moment ook eenvoudig te realiseren. Wettelijk gezien kan er geen verdere verduurzaming worden afgedwongen dan het Bouwbesluit. Door het vervallen van de aansluitplicht voor kleinverbruikers in de Wet voortgang energietransitie is het netwerkbedrijven niet meer toegestaan een aansluiting te realiseren op het aardgasnetwerk. Dit verbod is vanaf 1 juli 2018 van kracht. De gemeente zou gezien haar ambities wel afspraken met ontwikkelaars of zelfbouwers kunnen maken over verdergaande verduurzaming.

De belangrijkste kans voor verduurzaming bij de nieuw te bouwen woningen is te kiezen voor een duurzame wijze van verwarmen. Een goede optie voor verwarming en warmwatervoorziening zonder aardgas is een warmtepomp. Dit is een efficiënte wijze van verwarming. In combinatie met lage temperatuurverwarming (bijvoorbeeld vloerverwarming) en een bodemwarmtewisselaar of warmte- en koudeopslag is het ook mogelijk op een energiezuinige wijze te koelen. Voor warmtepompen is subsidie beschikbaar (ISDE). Als een warmtepomp (nog) niet haalbaar is, wordt geadviseerd om in ieder geval tijdens de (ver)bouw voor te bereiden op een gasloze toekomst. Dit kan door vloerverwarming en/of extra isolatie toe te passen.

In het kader van een energie- en CO2-neutrale gemeente is het van belang de kansen te benutten voor het opwekken van duurzame energie. Zonne-energie is een belangrijke en breed geaccepteerde optie. Geadviseerd wordt om te onderzoeken of zonnepanelen op het dak van de nieuw te bouwen en om te vormen woningen geplaatst kunnen worden, of ze in ieder geval hiervoor geschikt te maken. De gemeente Alphen aan den Rijn heeft de brochure "Stappenplan duurzaam bouwen" uitgegeven over duurzame nieuwbouw voor ontwikkelaars en zelfbouwers.

Geadviseerd wordt om de mogelijkheden voor klimaat adaptief bouwen, waaronder van hemelwater laten infiltreren in de bodem, toepassen van waterdoorlatende erfverhardingen, realiseren van groene daken gecombineerd met zonnepanelen. Er zijn aanwijzingen dat de stroomopbrengst van zonnepanelen door zo'n combinatie hoger wordt.

#### *Plan*

Uiteraard wordt de woning, conform de wetgeving, gasloos gebouwd. Om de woning te kunnen verwarmen zal gebruik worden gemaakt van een warmtepomp. Voor de energieopwekking worden zonnepanelen op de woning of eventueel het bijgebouw aangebracht. Daar waar mogelijk worden klimaat adaptieve maatregelen genomen, zoals waterdoorlatende erfverharding.

# **5 Juridische planbeschrijving**

### **5.1 Algemeen**

In dit hoofdstuk wordt aangegeven hoe het beleid en de planuitgangspunten zijn verwoord in de planregels. Zo wordt een toelichting gegeven op het juridische systeem en op alle afzonderlijke bestemmingen.

Dit wijzigingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het wijzigingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld.

De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit wijzigingsplan geeft een weergave van de aanleiding, onderzoeksresultaten en de beleidsuitgangspunten die aan het wijzigingsplan ten grondslag liggen.

### **5.2 Hoofdopzet**

#### *Verbeelding*

De bestemming van het perceel blijft 'Wonen', maar wordt voorzien van een bouwvlak. Binnen het bouwvlak is een woning toegestaan. Daarnaast is de zuidkant van het bouwvlak, door middel van een gevellijn, aangewezen als voorgevel.

#### *Planregels*

De hoofdstukken voor de planregels hebben de volgende indeling:

- Hoofdstuk 1 (artikel 1 en 2) bevat inleidende regels. In de inleidende regels worden de in het bestemmingsplan voorkomende begrippen beschreven en wordt de wijze van meten uitgelegd.
- Hoofdstuk 2 (artikel 3 en 4) bevat de bestemmingsregels. In deze regels wordt de bestemming omschreven en worden de bouwregels verwoord.
- Hoofdstuk 3 (artikelen 5, 6, 7, 8 en 9) bevat de anti-dubbeltelregel, de algemene bouwregels, de algemene gebruiksregels en de algemene afwijkingsregels.
- Hoofdstuk 4 (artikel 10 en 11) bevat de overgangs- en slotregels.

# **6. Uitvoerbaarheid**

### **6.1 Economische uitvoerbaarheid**

De gemeente en de eigenaar hebben een anterieure overeenkomst afgesloten waarin het verhaal van de kosten is geregeld. Hiermee is het kostenverhaal voor de ontwikkeling verzekerd en is het niet noodzakelijk om een exploitatieplan vast te stellen. Er zijn ook geen overige redenen als bedoeld in artikel 6.12 Wro, om een exploitatieplan vast te stellen. Alle eisen en voorwaarden waaraan moet worden voldaan zijn opgenomen in de exploitatieovereenkomst.

### **6.2. Maatschappelijke uitvoerbaarheid**

### *Overleg omwonenden*

De eigenaar heeft met de toekomstige buren op Boezemlaan 27 en 27A gesproken en de voorlopige bouwplannen voorgelegd. Zij hebben geen bezwaren evenmin als de buren op 33 en 33A (Boezemlaan 31 bestaat niet). Met de toekomstige eigenaren van Boezemlaan 29 is ook overleg geweest. Ook zij hebben geen bezwaar tegen het plan.

#### *Zienswijzen*

Het ontwerpwijzigingsplan heeft van 23 januari 2020 tot en met 4 maart 2020, conform afdeling 3.4 Awb, 6 weken ter inzage gelegen. Tijdens deze periode zijn geen zienswijzen ingediend.

**Bijlagen bij toelichting**

### **Bijlage 1 Historisch bodemonderzoek**

### **Bijlage 2 Ecologisch onderzoek**

Wijzigingsplan Boezemlaan achter 29 in Boskoop - Toelichting 43