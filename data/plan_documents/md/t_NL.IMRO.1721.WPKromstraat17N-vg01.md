## **Wijzigingsplan**

## **"Kromstraat 17 Nistelrode"**

## **TOELICHTING**

#### **COLOFON:**

| Opdrachtnemer: | RO Connect<br>Mr. Onno<br>Truschel                                                   |
|----------------|--------------------------------------------------------------------------------------|
| Projectnummer: | ROC.P2020.462.T                                                                      |
| IMRO/Plan ID:  | NL.IMRO.1721.WPKromstraat17N-vg01                                                    |
| Versie:        | Concept: 14 oktober 2020<br>Ontwerp: 13 januari 2021<br>Vaststelling:<br>25 mei 2021 |

| HOOFDSTUK 1. INLEIDING 4                                  |  |
|-----------------------------------------------------------|--|
| 1.1 Doel  4                                               |  |
| 1.2 Plangebied 5                                          |  |
| 1.3 Geldend bestemmingsplan 6                             |  |
| 1.4 Het project 8                                         |  |
| 1.4.1. Inleiding  8                                       |  |
| 1.4.2 Kadastrale situatie 8                               |  |
| 1.4.3 Het bouwplan 8                                      |  |
| HOOFDSTUK 2 PLANBESCHRIJVING 11                           |  |
| 2.1 Ruimtelijke structuur 11                              |  |
| 2.1.1 Nistelrode 11                                       |  |
| 2.1.2 Bebouwingsstructuur 11                              |  |
| 2.2 Functionele structuur 12                              |  |
| HOOFDSTUK 3 BELEIDSKADER 13                               |  |
| 3.1 Rijksbeleid 13                                        |  |
| 3.2 Provinciaal beleid  14                                |  |
| 3.2.1 Omgevingsvisie Noord Brabant 14                     |  |
| 3.2.2. Interim Omgevingsverordening Noord Brabant  16     |  |
| 3.3 Gemeentelijk beleid  18                               |  |
| 3.3.1 Structuurvisie Bernheze  18                         |  |
| 3.3.2 Woonvisie 2016-2020 20                              |  |
| 3.3.3 Archeologiebeleid Bernheze  20                      |  |
| 3.3.4 Parkeerbeleidsplan Gemeente Bernheze 22             |  |
| HOOFDSTUK 4 RUIMTELIJKE EN MILIEUHYGIENISCHE ASPECTEN  23 |  |
| 4.1 Water 23                                              |  |
| 4.2 Natuur/QuickScan Flora en fauna/Stikstof  29          |  |
| 4.3 Archeologie en cultuurhistorie 33                     |  |
| 4.4 Bodem  37                                             |  |
| 4.5 Geluid/wegverkeerslawaai 39                           |  |
| 4.6 Luchtkwaliteit 44                                     |  |

| 4.7 Externe veiligheid 46                             |  |  |  |  |
|-------------------------------------------------------|--|--|--|--|
| 4.8 Bedrijven en milieuzonering 53                    |  |  |  |  |
| 4.9 Geurhinder  55                                    |  |  |  |  |
| 4.10 Volksgezondheid in relatie tot veehouderijen  56 |  |  |  |  |
| 4.11 Spuitzones gewasbescherming  58                  |  |  |  |  |
| 4.12 Hoogspanningslijnen  58                          |  |  |  |  |
| 4.13 Molenbiotoop 59                                  |  |  |  |  |
| 4.14 M.e.r.-beoordeling  59                           |  |  |  |  |
| HOOFDSTUK 5 MOTIVATIE WIJZIGINGSPLAN 61               |  |  |  |  |
| HOOFDSTUK 6 JURIDISCHE PLANBESCHRIJVING 64            |  |  |  |  |
| 6.1 Inleiding 64                                      |  |  |  |  |
| 6.2 Toelichting verbeelding  64                       |  |  |  |  |
| 6.3 Toelichting regels  64                            |  |  |  |  |
| 6.4 Toelichting bestemmingen 65                       |  |  |  |  |
| 6.4.1 Wonen en Tuin  65                               |  |  |  |  |
| HOOFDSTUK 7 UITVOERBAARHEID  66                       |  |  |  |  |
| 7.1 Economische uitvoerbaarheid 66                    |  |  |  |  |
| 7.2 Maatschappelijke uitvoerbaarheid  66              |  |  |  |  |

#### **BIJLAGEN:**

- 1. Watertoets: Sab Adviseurs, d.d. 11 januari 2021, kenmerk 200416, versie 1.3
- 2. Memo overige milieuaspecten: Sab Adviseurs, d.d. 23 oktober 2020/8 januari 2021, kenmerk 200416
- 3. Quickscan Natuur: Sab Adviseurs, d.d. 23 oktober 2020, kenmerk 200416
- 4. Aerius calculator aanlegfase, 16 oktober 2020
- 5. Aerius calculator gebruiksfase, 16 oktober 2020
- 6. Akoestisch onderzoek wegverkeerslawaai: Sab Adviseurs, d.d. 23 oktober 2020, kenmerk 200416 inclusief Modelgegevens Kromstraat
- 7. Verkennend bodemonderzoek: Rouwmaat Groep, d.d. 13 november 2020, kenmerk MT-200373
- 8. Advies Veiligheidsregio, d.d. 4 januari 2021

# <span id="page-3-0"></span>HOOFDSTUK 1. INLEIDING

## <span id="page-3-1"></span>1.1 Doel

Door initiatiefnemer, wonende Kromstraat 17 te Nistelrode, is aan **RO Connect** opdracht verleend voor het opstellen van een wijzigingsplan voor het planologisch mogelijk maken van een extra woning op het perceel gelegen aan de Kromstraat 17 in Nistelrode, in de vorm van een twee onder een kapwoning..

In het vigerende bestemmingsplan "De kommen van Bernheze" is de bevoegdheid opgenomen voor Burgemeester en wethouders om onder een aantal voorwaarden, het bestemmingsplan te wijzigen om een extra woning toe te staan.

Bij schrijven van 9 juli 2020 heeft de gemeente laten weten in beginsel medewerking te willen verlenen aan de een extra woning op voornoemd perceel. In de brief van de gemeente is aangegeven aan welke voorwaarden moet zijn voldaan.

Dit rapport is de ruimtelijke onderbouwing voor het wijzigingsplan, waarin de voorwaarden nader worden verantwoord.

## <span id="page-4-0"></span>1.2 Plangebied

Het plangebied is gelegen aan de zuidzijde van de kern Nistelrode. Op onderstaande afbeelding is de ligging van de locatie aan de Kromstraat weergegeven.

En meer in detail:

## <span id="page-5-0"></span>1.3 Geldend bestemmingsplan

Ter plaatse van het plangebied is het bestemmingsplan "De kommen van Bernheze" het vigerende bestemmingsplan. Dit bestemmingsplan is op 17 november 2011 in werking getreden en op 21 november 2012 onherroepelijk geworden.

Op basis van dit bestemmingsplan heeft het onderhavige perceel de (enkel)bestemming 'Wonen', 'Tuin' en (op een klein gedeelte van het perceel) de dubbelbestemming 'Waarde Archeologie 1".

Daarnaast heeft het perceel een aantal aanduidingen: Bouwvlak, Bouwaanduiding en de gebiedsaanduiding 'vrijwaringszone – molenbiotoop'.

Onderstaande afbeelding geeft een uitsnede van het vigerende bestemmingsplan weer.

*Uitsnede vigerende bestemmingsplan De kommen van Bernheze*

Het toevoegen van een nieuwe woning is op basis van het vigerende bestemmingsplan "De kommen van Bernheze" niet rechtstreeks toegestaan. Artikel 18.5 van de regels geven Burgemeester en wethouders de bevoegdheid het bestemmingsplan te wijzigen voor het toestaan van een extra woning (zie onderstaand).

#### *18.5 Wijzigingsbevoegdheid*

*Burgemeester en wethouders zijn bevoegd het plan te wijzigen voor het toestaan van maximaal twee extra woningen, met dien verstande dat:*

- *a. De uitvoerbaarheid van het wijzigingsplan wordt aangetoond;*
- *b. De belangen van derden niet onevenredig worden geschaad;*

- *c. Er geen onevenredig nadelige gevolgen ontstaan voor het woonmilieu;*
- *d. Het toevoegen van een nieuwe woning in overeenstemming is met het gemeentelijk volkshuisvestingsbeleid;*
- *e. Het parkeren in overeenstemming is met het gemeentelijk parkeerbeleid en de daarbij horende parkeernormen;*
- *f. Er een planschadeverhaalsovereenkomst is gesloten;*
- *g. Er geen afbreuk wordt gedaan aan het stedenbouwkundig beeld en de ruimtelijke kwaliteit ter plaatse;*
- *h. Er geen sprake is van aantasting van cultuurhistorische waarden;*
- *i. De woning een inhoud heeft van minimaal 350 m3 , waarbij in geval van woningsplitsing, beide woningen een inhoud hebben van minimaal 350 m3 ;*
- *j. De nieuwe woning is gelegen aan de openbare weg;*
- *k. Een nieuwe woning niet is toegestaan in een hoeksituatie;*
- *l. Aansluiting wordt gezocht bij de (bouw)regels van de bestemming zoals opgenomen in dit bestemmingsplan.*

Een wijzigingsplan moet gebaseerd zijn op een goede ruimtelijke onderbouwing, waarin alle relevante ruimtelijke, milieukundige en economische aspecten worden behandeld. Deze toelichting voorziet hierin. Tevens zal in deze toelichting worden gemotiveerd, dat voldaan wordt aan de voorwaarden van de wijzigingsbevoegdheid.

## <span id="page-7-0"></span>1.4 Het project

### <span id="page-7-1"></span>1.4.1. Inleiding

De initiatieflocatie is gelegen aan de Kromstraat 17 in Nistelrode. Op (een gedeelte van) het perceel staat nu een woning met bijgebouw. Aan deze woning vast zal de extra woning worden gerealiseerd, zodat sprake zal zijn van een twee aaneen gebouwde woning.

#### <span id="page-7-2"></span>1.4.2 Kadastrale situatie

Het perceel is kadastraal bekend gemeente Nistelrode, sectie F, nummer 554.

#### <span id="page-7-3"></span>1.4.3 Het bouwplan

Voor de initiatieflocatie is nog geen concreet bouwplan gemaakt voor de nieuwe woning. Wel is de – op basis van de door de gemeente geformuleerde stedenbouwkundige randvoorwaarden – een eerste schets gemaakt (zie onderstaande afbeeldingen van de bestaande en de nieuwe situatie):

Bij de concrete uitwerking van het plan zullen de – onderstaande - door de gemeente geformuleerde stedenbouwkundige randvoorwaarden uitgangspunt zijn:

- De nieuwe woning dienst direct tegen de woning Kromstraat 17 te worden gerealiseerd (als twee aaneen gebouwd);
- De nieuwe woning dient qua maatvoering en uitstraling gelijk te zijn aan nummer 17, waardoor er een soort twee-onder-een-kapwoning ontstaat, waarbij de kap niet wordt gedeeld;

- Op eigen terrein moeten 2 parkeerplaatsen worden gerealiseerd.
Op onderstaande afbeelding is weergegeven hoe de stedenbouwkundige randvoorwaarden zijn vertaald naar een bouwvlak (zwarte lijn), zoals dat op de verbeelding is opgenomen:

# <span id="page-10-0"></span>HOOFDSTUK 2 PLANBESCHRIJVING

## <span id="page-10-1"></span>2.1 Ruimtelijke structuur

#### <span id="page-10-2"></span>2.1.1 Nistelrode

Nistelrode maakt deel uit van een reeks van oude ontginningen op de Peelhorst, die langs de Peelrandbreuk liggen. De ruimtelijke structuur van Nistelrode wordt bepaald door lintbebouwing in een noord-zuidrichting, evenwijdig aan de Peelrandbreuk.

Nistelrode heeft een historisch centrum met karakteristieke driehoekige pleinen en historische bebouwing. De structuur van de uitbreidingen van Nistelrode loopt hoofdzakelijk evenwijdig aan de oude wegenstructuur. Kenmerkend voor de ruimtelijke structuur zijn de buurtschappen Menzel, Donzel, Kantje en Maxend, die met Nistelrode zijn verbonden door een aaneengesloten lint van voornamelijk agrarische bebouwing. Aan de noordzijde van de kern, tussen de woonbebouwing van de kern en de Noorderbaan (die aansluit op de A50), ligt het kleinschalige bedrijventerrein Kleinwijk. De oude wegen naar het centrum zijn voorzien van laanbeplanting, die veelal is onderbroken of versnipperd. Vanuit het buitengebied strekt het groen op een aantal locaties nog relatief ver door tot de kern. In één van deze groene lobben bevindt zich de molen.

De randen van de kern hebben een verschillend karakter. In het noorden en oosten wordt het bebouwd gebied begrensd door de Noorderbaan en de A50. Het gebied tussen de kern en de A50 is ingevuld met een sportpark en agrarische percelen. De west- en zuidrand zijn over het algemeen zacht te noemen. Ten noorden van de Noorderbaan liggen de bosgebieden van de Maashorst. In het westen en zuiden liggen agrarische gronden. De historische linten, die alle min of meer parallel aan de Peelrandbreuk lopen, hebben cultuurhistorische waarde, net als enkele landwegen ten westen van het dorp en enkele historische groenstructuren in het buitengebied.

#### <span id="page-10-3"></span>2.1.2 Bebouwingsstructuur

De planlocatie bevindt zich aan de zuidzijde van de kern Nistelrode, aan de Kromstraat. De bebouwingsstructuur bestaat uit hoofdzakelijk (vrijstaande) woningen en een detailhandelsvestiging. De straat heeft een rustige uitstraling door de ruime voor- en zijtuinen. De kavels hebben een wisselende grootte.

### <span id="page-11-0"></span>2.2 Functionele structuur

De omgeving van de planlocatie wordt gekenmerkt door de aanwezigheid van veel burgerwoningen. Zie onderstaande afbeelding:

## <span id="page-12-0"></span>HOOFDSTUK 3 BELEIDSKADER

## <span id="page-12-1"></span>3.1 Rijksbeleid

#### **Structuurvisie Infrastructuur en Ruimte**

Op 13 maart 2012 is het vaststellingsbesluit zoals bedoeld in de Wet ruimtelijke ordening (Wro) van de Structuurvisie Infrastructuur en Ruimte (SVIR) ondertekend. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden.

Deze structuurvisie geeft een totaalbeeld van het ruimtelijk en mobiliteitsbeleid op rijksniveau. De SVIR vervangt de Nota Ruimte, de Structuurvisie Randstad 2040, de Nota Mobiliteit, de Mobiliteits Aanpak en de Structuurvisie voor de Snelwegomgeving. Het hoofdthema van de SVIR is: "Nederland concurrerend, bereikbaar, leefbaar en veilig".

De structuurvisie geeft een visie voor Nederland tot het jaar 2040. Er zijn in de structuurvisie drie hoofddoelen opgenomen om Nederland concurrerend, bereikbaar, leefbaar en veilig te houden voor de middellange termijn (2028). Deze doelen zijn:

- 1) Het vergroten van de concurrentiekracht van Nederland door het versterken van de ruimtelijk economische structuur van Nederland;
- 2) Het verbeteren en ruimtelijk zekerstellen van de bereikbaarheid waarbij de gebruiker voorop staat;
- 3) Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor een aanpak die Nederland concurrerend, bereikbaar, leefbaar en veilig maakt, is een nieuwe aanpak in het ruimtelijk en mobiliteitsbeleid geformuleerd. Het Rijk laat de ruimtelijke ordening meer over aan gemeenten en provincies ('decentraal, tenzij…') en werkt aan eenvoudigere regelgeving. Het Rijk kiest voor een selectievere inzet van rijksbeleid op slechts 13 nationale belangen. Buiten deze belangen hebben decentrale overheden beleidsvrijheid. De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies.

Voor een goed werkende woningmarkt blijft het Rijk de rijks doelstellingen voor heel Nederland benoemen. Deze doelstellingen zijn: de zorg voor voldoende omvang, kwaliteit en differentiatie van de woningvoorraad. De programmering van verstedelijking wordt overgelaten aan provincies en (samenwerkende) gemeenten. Gemeenten zorgen voor de (boven)lokale afstemming van woningbouw- programmering, binnen de provinciale kaders, en uitvoering van de woningbouwprogramma's.

#### **Ladder Duurzame Verstedelijking**

In de Structuurvisie Infrastructuur en Ruimte wordt de ladder voor duurzame verstedelijking geïntroduceerd. De Ladder voor duurzame verstedelijking (Ladder) is een instrument voor efficiënt ruimtegebruik. Het bevoegd gezag moet voldoen aan een motiveringsvereiste als nieuwe stedelijke ontwikkelingen planologisch mogelijk worden gemaakt. Deze ladder is per 1 oktober 2012 als motiveringseis in het Besluit ruimtelijke ordening opgenomen. Op 1 juli 2017 is het Besluit ruimtelijke ordening (Bro) gewijzigd, waarbij een nieuwe Laddersystematiek geldt.

De ladder is kaderstellend voor alle juridisch verbindende ruimtelijke plannen van de decentrale overheden. Hieronder vallen dus ook de bestemmingsplannen. Toepassing van de ladder is verplicht voor opgaven, die nieuwe stedelijke ontwikkelingen, gebaseerd op een regionale behoefte, mogelijk maken.

Uit de 'overzichtsuitspraak' van de ABRvS blijkt dat wanneer een ruimtelijk besluit voorziet in meer dan 11 woningen die gelet op hun onderlinge afstand als één woningbouwlocatie is aan te merken, deze ontwikkeling in beginsel als een stedelijke ontwikkeling dient te worden aangemerkt.

Het onderhavig bestemmingsplan maakt ter plaatse van het plangebied aan de Kromstraat in Nistelrode één extra woning mogelijk. Gelet hierop voorziet onderhavig bestemmingsplan niet in een 'stedelijke ontwikkeling'. De Ladder voor duurzame verstedelijking behoeft niet te worden doorlopen.

#### **Conclusie**

De beoogde herontwikkeling heeft geen betrekking op de geformuleerde nationale belangen. Het rijksbeleid vormt geen belemmering voor het onderhavige initiatief. Onderhavig initiatief heeft geen betrekking op een stedelijke ontwikkeling. Toepassing van de ladder is om die reden dan ook niet nodig.

## <span id="page-13-0"></span>3.2 Provinciaal beleid

#### <span id="page-13-1"></span>3.2.1 Omgevingsvisie Noord Brabant

De provincie Noord-Brabant heeft op 14 december 2018 de omgevingsvisie Noord-Brabant vastgesteld. De omgevingsvisie vindt zijn legitimatie in de Omgevingswet. Vanzelfsprekend staan de achterliggende doelen van de Omgevingswet dan ook centraal in de positiebepaling van de Brabantse Omgevingsvisie. Onder het motto 'eenvoudig beter', doelt de Omgevingswet op meer inzichtelijkheid, en een grotere voorspelbaarheid en gebruiksgemak van het Omgevingsrecht. Ook beoogt de wet meer bestuurlijke afwegingsruimte en een

meer samenhangende benadering van de fysieke leefomgeving in beleid, besluitvorming en regelgeving. Het doel van de omgevingsvisie is om de kwaliteit van de leefomgeving voor alle Brabanders te verbeteren.

In de visie is voor verschillende programma's de ambitie geformuleerd hoe de Brabantse leefomgeving er in 2050 uit moet zien. Daarbij zijn mobiliserende tussendoelen gesteld voor 2030 om het einddoel te kunnen bereiken. De uitwerking in programma's is een opgave die de visie volgt en die in opeenvolgende bestuursperiodes de opdracht en ruimte geeft om dat met eigen accenten in te vullen.

Het belangrijkste programma dat hier een rol speelt is 'omgevingskwaliteit'. Het Brabantse doel voor 2050 in dit programma is: 'Brabant heeft een goede leefomgevingskwaliteit doordat wij op alle aspecten beter presteren dan wettelijk als minimumniveau is bepaald. Brabant staat met zijn TOP-landschap van oude en nieuwe landschappen in de top 5 van Europa. De biodiversiteit binnen en buiten de natuurgebieden is op orde, de lucht- en waterkwaliteit voldoet en de bodem is vitaal.'

Het tussendoel voor 2030 in dit programma is: 'Brabant heeft een aanvaardbare leefomgevingskwaliteit doordat wij voor alle aspecten voldoen aan de wettelijke normen. Natuurgebieden zijn ingericht, de afname van biodiversiteit is naar een positieve trend omgebogen, waardevolle cultuurhistorische landschappen zijn behouden en er is breed draagvlak voor de nieuwe energie- en klimaatadaptieve landschappen door de ontwerpende aanpak.'

Deze basisopgave is veelomvattend en gaat over milieuaspecten zoals een schone bodem, schoon water (ondergrond) en schone lucht. Maar ook om landschappelijke- en cultuurhistorische aantrekkelijkheid, een goede woon- en werkomgeving met een aantrekkelijk aanbod aan voorzieningen, stilte en een natuurrijke omgeving, waarin biodiversiteit en recreatie hand in hand gaan.

Het initiatief voldoet aan het tussendoel voor 2030 omdat aan alle milieu wet- en regelgeving wordt voldaan. Door een zorgvuldige inrichting van het plangebied wordt ook een positieve bijdrage geleverd aan de leefomgevingskwaliteit. Hiermee wordt een eerste stap gezet richting het einddoel van 2050. Het initiatief past dus binnen de Omgevingsvisie voor Noord-Brabant.

#### **Conclusie**

De voorgestelde ontwikkeling op het perceel gelegen aan de Kromstraat in Nistelrode sluit hierop aan.

#### <span id="page-15-0"></span>3.2.2. Interim Omgevingsverordening Noord Brabant

De Interim omgevingsverordening (Iov) betreft een samenvoeging van verschillende regelingen op provinciaal niveau met betrekking tot de fysieke leefomgeving. Dit betekent dat de regels betrekking hebben op milieu, natuur, ruimtelijke ordening, water, bodem en wegen. De Iov is daarbij een eerste stap op weg naar een definitieve omgevingsverordening, die op grond van de op handen zijnde Omgevingswet moet worden vastgesteld en die verplicht is voor provincies. De Iov is op 25 oktober 2019 door Provinciale Staten vastgesteld en is op 5 november 2019 in werking getreden.

De Iov is opgesteld vanuit een doelgroepenbenadering. Dit is ook het systeem dat de Omgevingswet, en de daaronder liggende wetgeving, hanteert. Dit betekent dat de regels in de Iov zijn gegroepeerd in hoofdstukken waarbij de doelgroep van de regel, de zogenaamde normadressaat, leidend is. Regels waar gemeenten bij vaststelling van een bestemmingsplan rekening mee moeten houden zijn opgenomen in hoofdstuk 3. Deze regels zijn in de vorm van instructieregels opgenomen waarbij de verschillende niveaus zijn opgedeeld in meerdere afdelingen.

Voor elke ruimtelijke ontwikkeling geldt dat toepassing moet worden gegeven aan de basisprincipes voor een evenwichtige toedeling van functies zoals deze zijn opgenomen in paragraaf 3.1.2. Voor het overige dient getoetst te worden aan de regels die van toepassing zijn op het werkingsgebied waar een plangebied in is gelegen.

In dit geval is het plangebied – voor zover relevant - gelegen binnen de aanduidingen 'Stedelijk gebied'/ 'landelijke kern', zie onderstaande afbeelding.

De Interimverordening kent een aantal basisprincipes voor een evenwichtige toedeling van functies (paragraaf 3.1.2). Onder een evenwichtige toedeling van functies wordt verstaan dat invulling wordt gegeven aan een goede omgevingskwaliteit met een veilige, gezonde leefomgeving. Hiervoor moet rekening worden gehouden met:

- zorgvuldig ruimtegebruik;
- de waarden in een gebied door toepassing van de lagenbenadering;
- meerwaardecreatie.

Deze aspecten zijn in de Iov nader uitgewerkt in de artikel 3.6 t/m 3.8. Deze artikelen worden hieronder nader toegelicht.

#### Zorgvuldig ruimtegebruik (artikel. 3.6)

Conform artikel 3.6 houdt zorgvuldig ruimtegebruik in dat in beginsel gebruik wordt gemaakt van een bestaand ruimtebeslag. Een bestaand ruimtebeslag is gelegen binnen het werkingsgebied 'Stedelijk gebied' of een bestaand bouwperceel. De initiatieflocatie is gelegen binnen bestaande stedelijk gebied.

Wanneer er sprake is van een stedelijke ontwikkeling dient toepassing te worden gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking).

In paragraaf 3.1 is getoetst aan Ladder duurzame verstedelijking.

#### Toepassing van de lagenbenadering (artikel 3.7)

De toepassing van de lagenbenadering omvat het effect van de ontwikkeling op verschillende lagen. Hierbij dient onderzocht te worden wat de effecten zijn op:

- de ondergrond
- de netwerklaag
- de bovenste laag

Met het effect op de ondergrond worden o.a. de aspecten bodem, grondwater en archeologische waarden bedoeld. De netwerklaag omvat aspecten zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer. In de beschouwing van de bovenste laag dienen aspecten zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu aan bod te komen.

Hierbij dient te worden gekeken naar het verleden, heden en toekomst. De beoogde ontwikkeling mag geen negatieve effecten hebben op de waarden in de omgeving en dient ook in de toekomst geen beperkingen op te leveren voor de omgeving.

De toetsing van de gevolgen van het initiatief op bovengenoemde aspecten is uitgebreid uiteengezet in hoofdstuk 4 van deze toelichting.

#### Meerwaardecreatie (artikel 3.8)

Het aspect meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken. Het biedt de mogelijkheid om opgaven en ontwikkelingen te combineren, waardoor er meerwaarde ontstaat. Daarnaast ontstaat een bijdrage aan andere opgaven en belangen dan die rechtstreeks met de ontwikkeling gemoeid zijn. In dit bestemmingsplan wordt meerwaarde gecreëerd door de realisatie van een extra woning op een lege plek in de kom, waarbij ten behoeve van het rustige straatbeeld gekozen wordt voor een extra woning in de vorm van een twee aaneen gebouwde woning.

#### **Conclusie**

Gelet op het hierboven omschreven provinciaal beleid, concluderen wij dat het onderhavige initiatief niet in strijd is met het provinciale beleid.

## <span id="page-17-0"></span>3.3 Gemeentelijk beleid

#### <span id="page-17-1"></span>3.3.1 Structuurvisie Bernheze

De gemeenteraad van de gemeente Bernheze heeft op 1 februari 2010 de Structuurvisie Bernheze vastgesteld. De Structuurvisie Bernheze geeft een samenhangend beeld van de gewenste ruimtelijke ontwikkeling van de hele gemeente.

De structuurvisie is een visie op hoofdlijnen en vormt daarmee een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen, zoals bestemmingsplannen en projecten.

In de structuurvisie staan de belangrijkste ruimtelijke ontwikkelingen beschreven voor de komende jaren. Onderdeel van de Structuurvisie Bernheze 2010 is het Ruimtelijk Casco.

Het Ruimtelijk Casco betreft het ontwikkelingskader voor de gemeente Bernheze en vormt een casco voor concrete projecten en plannen. Het Ruimtelijk Casco bestaat uit een kaartbeeld en toelichting. Deze zijn nadrukkelijk aan elkaar gekoppeld. De gemeente Bernheze heeft de kwaliteiten binnen de gemeente geformuleerd. De gemeente Bernheze wil een gemeente met een dorpse uitstraling blijven.

Ten aanzien van het bouwen van woningen wordt het volgende gesteld in de structuurvisie:

Per kern zal er in eerste instantie kritisch naar inbreidingsmogelijkheden gekeken worden. Waar er sprake is van inbreiding zal deze aansluiten op het karakter van de kern, en waar mogelijk dus niet al te intensief en 'dicht' (ook in de kernen moeten de groene kwaliteiten benut worden en moet daarin variëteit geboden worden).

Op basis van de gemeentelijke structuurvisie is de initiatieflocatie gelegen in het gebied aangeduid als "Dorpen".

De structuurvisie zegt hierover het volgende:

#### Dorpen

De gemeente Bernheze bevat vijf dorpskernen: Heesch, Heeswijk-

Dinther, Nistelrode, Vorstenbosch en Loosbroek. Deze dorpen vervullen een belangrijke rol voor het accommoderen van de toekomstige ruimtevraag. Herstructureringsen intensiveringsprocessen zijn in beginsel overal binnen het bestaand woongebied mogelijk. Uiteraard moet hierbij worden aangesloten op de kwaliteiten en mogelijkheden van dat woongebied.

Waar er sprake is van inbreiding zal deze aansluiten op het karakter van de kern, en waar mogelijk dus niet al te intensief en 'dicht' (ook in de kernen moeten de groene kwaliteiten benut worden en moet daarin variëteit geboden worden

In de reactive van de gemeente is een aantal stedenbouwkundige randvoorwaarden geformuleerd, teneinde invulling te geven aan en rekening te houden met de in de structuurvisie beschreven aanduidingen. In de regels en de verbeelding van dit wijzigingsplan is hiermee rekening gehouden.

#### <span id="page-19-0"></span>3.3.2 Woonvisie 2016-2020

De gemeente Bernheze heeft haar woonbeleid vastgelegd in de 'Woonvisie 2016-2020'. Het hoofddoel van het woonbeleid van de gemeente Bernheze is het voorzien in de eigen woningbehoefte.

Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling. Onderdeel hiervan is het betrekken van de consumenten bij het ontwerp- en bouwproces.

De behoefte aan woningen is enkele jaren geleden onderzocht en wordt sindsdien voortdurend geactualiseerd. Uit diverse woonvisies en onderzoeken blijkt dat er nog steeds behoefte is aan woningen in de gemeente Bernheze. Op grond van de woningbouwprognose van de provincie Noord-Brabant groeit de gemeente Bernheze nog steeds en ligt er voor de gemeente een woningbouwopgaaf van 2015 tot en met 2023 van 163 woningen per jaar en voor de jaren 2024 tot en met 2030, 100 woningen per jaar. Voorliggende ontwikkeling past binnen deze taakstelling.

#### <span id="page-19-1"></span>3.3.3 Archeologiebeleid Bernheze

De gemeente Bernheze heeft beleid geformuleerd ten aanzien van archeologie. Met dit beleid dient rekening te worden gehouden bij het opstellen van bestemmingsplannen.

Volgens de archeologische verwachtingskaart van de gemeente Bernheze (zie bovenstaande afbeelding) is de planlocatie gelegen in een beleidszone met hoge archeologische verwachting. Dit houdt in dat er een onderzoeksplicht geldt bij een verstoringsoppervlakte van meer dan 250 m². Aangezien het initiatief slechts één enkele (aaneen gebouwde) woning betreft, zal de grens van 250 m² niet worden overschreden en is archeologisch onderzoek niet nodig.

In het zuidwestelijke puntje van de initiatieflocatie staat een voormalige molenplaats aangegeven met een zeer hoge archeologische verwachting. Hierover is in het kader van een ander initiatief aan de Kromstraat in Nistelrode overleg gevoerd met de archeologisch adviseur van Monumentenhuis Brabant. Zij stelt het volgende:

> Van de molen 'Windlust' te Nistelrode is bekend, dat deze enkele malen is verplaatst. De huidige locatie is dus zeker niet de oorspronkelijke standplaats. In de jaren '70 van de vorige eeuw is deze molen circa 500 meter verplaatst in noordelijke richting. De molen is dus vanuit het plangebied naar een andere

standplaats verplaatst en heeft geen invloed op de voorliggende ontwikkeling. De zeer hoge verwachtingswaarde is voor dit terreingedeelte niet langer van toepassing. Er geldt geen verplichting voor het uitvoeren van archeologisch onderzoek.

Om die reden is de medebestemming Waarde – Archeologie 1 niet langer op de verbeelding van dit wijzigingsplan opgenomen.

#### <span id="page-21-0"></span>3.3.4 Parkeerbeleidsplan Gemeente Bernheze

Het Parkeerbeleidsplan Gemeente Bernheze (vastgesteld 9 juli 2015) schrijft voor, dat bij nieuwe woningen wordt geparkeerd op eigen terrein. Volgens de parkeernormen moet er rekening worden gehouden met 2 parkeerplaatsen per woning.

Op de initiatieflocatie is voldoende ruimte aanwezig om hieraan te voldoen (zie onderstaande afbeelding).

#### **Conclusie**

Gelet op het hierboven omschreven gemeentelijk beleid, concluderen wij dat het onderhavige initiatief hiermee niet in strijd is.

# <span id="page-22-0"></span>HOOFDSTUK 4 RUIMTELIJKE EN MILIEUHYGIENISCHE ASPECTEN

Bij elke ruimtelijke ingreep is het noodzakelijk om in beeld te brengen wat de invloed is op een aantal omgevingsaspecten.

In dit hoofdstuk wordt per aspect weergegeven wat deze invloed is en of deze invloed acceptabel is. Met andere woorden of voldaan wordt aan de van toepassing zijnde wet- en regelgeving.

Achtereenvolgens zal worden ingegaan op:

- Water
- Natuur/Flora en fauna/Stikstof
- Archeologie en cultuurhistorie
- Bodem
- Geluid wegverkeerslawaai
- Luchtkwaliteit
- Externe veiligheid
- Bedrijven en milieuzonering
- Geurhinder
- Volksgezondheid in relatie tot veehouderijen
- Spuitzones gewasbescherming
- Hoogspanningslijnen
- Molenbiotoop
- M.e.r.-beoordeling

Per aspect zal geconcludeerd worden wat de impact is van de voorgestane ontwikkeling.

### <span id="page-22-1"></span>4.1 Water

Door Sab Adviseurs is een rapportage Watertoets opgesteld: Rapportnummer 200416, d.d. 11 januari 2021, versie 1.3. Het volledige rapport is als bijlage bij deze toelichting opgenomen.

Uitgangspunt van de watertoets is dat een ruimtelijk besluit of plan geen slechtere waterhuishoudkundige situatie oplevert dan in het bestaande beleid is vastgelegd.

Met het opstellen van de watertoets wordt beoogd dat water expliciet en op evenwichtige wijze in beschouwing wordt genomen. Concreet betekent dit dat onderzocht wordt hoe in het toekomstige plan op een duurzame wijze wordt omgegaan met hemelwater. Uiteindelijk moet het resultaat hydrologisch neutraal zijn. De waterparagraaf vormt een onderdeel van de ruimtelijke onderbouwing waarin met name de wijze wordt beschreven hoe de afvoer van hemelwater van daken en verhardingen plaats zal vinden. De onderhavige notitie ligt hieraan ten grondslag.

#### **WATERRELEVANT BELEID**

De planlocatie is gelegen binnen het beheersgebied van waterschap Aa en Maas en de gemeente Bernheze.

#### **Waterschap Aa en Maas**

De waterschappen Aa en Maas, Brabantse Delta en De Dommel hebben in de Noord-Brabantse Waterschapsbond (NBWB) besloten om de keuren te uniformeren en tegelijkertijd te dereguleren.

Hierbij is aangehaakt bij het landelijke uniformeringsproces van de Unie van Waterschappen. Er is conform het nieuwe landelijke model een sterk gedereguleerde keur opgesteld, met bijbehorende algemene regels en beleidsregels. Deze zijn voor de drie waterschappen gelijkluidend. De nieuwe uniforme keuren zijn gezamenlijk in werking getreden op 1 maart 2015.

Waterschap Aa en Maas toetst een ruimtelijk plan op 8 onderwerpen/principes volgens de 'uitgangspunten watertoets':

- 1. Voorkomen van vervuiling
- 2. Wateroverlast vrij bestemmen
- 3. Hydrologisch Neutraal Ontwikkelen (HNO)
- 4. Vuil water en hemelwater scheiden
- 5. Hergebruik > infiltratie > buffering > afvoer
- 6. Waterschapsbelangen
- 7. Meervoudig ruimtegebruik
- 8. Water als kans

Bij een plan dienen deze 8 principes in acht genomen te worden.

In de keur is opgenomen dat het is in beginsel verboden is om zonder vergunning neerslag door toename van het verhard oppervlak of door afkoppelen van de bestaande oppervlakte, tot afvoer naar een oppervlaktewaterlichaam te laten komen. Dit verbod is van toepassing tenzij:

- Het afkoppelen van het verhard oppervlak maximaal 10.000 m2 is, of;
- de toename van het verhard oppervlak maximaal 2.000 m2 is, of;
- de toename van het verhard oppervlak bestaat uit een groen dak.
- De toename van het verhard oppervlak tussen 2.000 m2 en 10.000 m2 is en compenserende maatregelen zijn getroffen om versnelde afvoer van hemelwater tegen te gaan, in de vorm van een voorziening met een minimale retentiecapaciteit conform de rekenregel.

#### **Gemeente Bernheze**

Het waterbeleid van de gemeente Bernheze is in diverse beleidsstukken en verordeningen vastgelegd.

In het Gemeentelijk Rioleringsplan (GRP) 2016-2020 stelt de gemeente ten aanzien van riolering van de bewoners dat:

- Zij verwachten dat inwoners het riool verstandig gebruiken
- Zij verwachten dat rioolaansluitingen zorgvuldig worden aangelegd
- Zij verwachten dat inwoners hemelwater zoveel mogelijk zelf opvangen en bergen
- Zij verwachten dat water-op-straat meer wordt geaccepteerd
- Zij verwachten dat inwoners bij grondwateroverlast controleren of hun woning voldoende waterdicht is

In het beleid van de gemeente Bernheze zijn verder regels opgenomen om bij bouwplannen een duurzame omgang met regenwater eventueel te verplichten. Met de wet is specifiek aangegeven dat de perceeleigenaar een eigen verantwoordelijkheid heeft.

#### **PLANUITWERKING**

Het plan voorziet in de bestemming van een extra woonperceel en een twee-ondereenkapwoning. In de toekomstige situatie zal het perceel in tweeën gesplitst worden en komt er direct aan de bestaande woning een nieuw woonhuis op het ontstane perceel.

In principe verandert de huidige woning van een vrijstaande woning naar een twee-ondereen-kapwoning. Het totale perceel is in totaal ongeveer 830 m² groot. In de toekomstige situatie wordt het perceel van de bestaande woning aan de Kromstraat 17, 444 m² groot (hierna: perceel 1) en het oppervlakte van het nieuwe perceel 390 m² (hierna: perceel 2).

Aangezien de huidige woning en bijbehorende inrichting (perceel 1) bestaand is, wordt deze in de verdere studie niet beschouwd. Deze studie richt zich op perceel 2.

Op dat perceel zal een woning worden geplaatst. De woning wordt naar verwachting circa 150 m² groot. In de studie wordt aangenomen dat er aanvullend voor maximaal

50 m2 verhard wordt, de overige 190 m2 wordt daarmee on- of halfverhard uitgevoerd.

#### **Oppervlaktewater**

In het kader van het watertoets-proces is de digitale watertoets van Waterschap Aa en Maas doorlopen. De samenvatting en het resultaat van de digitale watertoets zijn opgenomen in de bijlages van de bijgevoegde rapportage. Uit de watertoets blijkt dat de waterbelangen bij dit plan laag zijn. De verhardingstoename en/of -afkoppeling is minder dan 2.000 m² is en het plangebied valt buiten de ruimtelijk begrensde waterbelangen.

De ontwikkeling dient in basis te voldoen aan het principe van 'hydrologisch neutraal ontwikkelen' (HNO). Dit wil zeggen: waar het verharde oppervlak toeneemt of verhard oppervlak wordt afgekoppeld van de riolering, dienen maatregelen te worden genomen om afstromend hemelwater te verwerken. Het versnelde waterafvoer op het oppervlaktewatersysteem dient te worden voorkomen.

De toename van verhard oppervlak bedraagt echter in alle gevallen minder dan 2.000 m² aangezien percelen 1 en 2 samen niet eens zo groot zijn. Hierdoor wordt er vanuit het waterschap geen harde compensatie geëist.

Dit betekent echter niet dat de gemeente Bernheze wel stelt om aan het HNO-principe te voldoen. Daarbij verwacht de gemeente dat inwoners hemelwater zoveel mogelijk zelf opvangen en bergen. (zie volgende paragraaf Hemelwater).

#### **Hemelwater**

In de toekomstige situatie zal het schone hemelwater dat op het bebouwd of verhard oppervlakte valt, niet meer aangesloten worden op het vuilwater. Daarom dient het binnen de plangrenzen te worden verwerkt. De gemeente Bernheze stelt dat een ontwikkeling ten aller tijde hydrologisch neutraal dient plaats te vinden (HNO).

Indien het bouwvlak maximaal 200 m² groot wordt, dient bij een bui van 60 mm een bergingscapaciteit van 12 m³ te worden gerealiseerd. Hoe deze bergingscapaciteit wordt geborgd dient echter in de nadere planvorming verder uitgewerkt te worden en bij een verdere bouwaanvraag ingediend te worden. Desalniettemin is er binnen het plangebied (390 m²) ruimte aanwezig om de waterbergingsopgave op verschillende manieren binnen de plangrenzen te verwerken. Te denken valt aan infiltratiekratten, wadi, en/of een vijver.

Indien er bijvoorbeeld infiltratiekratten geplaatst worden van 0,5m diep dient er 24m² aan kratten geplaatst te worden. Dit kan bijvoorbeeld onder de oprit en rondom de

woning. Op het perceel is hier voldoende ruimte voor. Zo wordt de oprit ruim 6 meter lang. Het bijvoorbeeld plaatsen van kratten van 6x4meter onder een oprit halfverhard met grind zou in dit geval voor de benodigde waterberging kunnen zorgen.

De k-waarde van de bodem ter plaatse is niet bekend. Maar fijn zand heeft een doorlatendheid van 1 – 10 meter per dag. Indien worstcase met 1 meter per dag gerekend wordt betekent dit dat de kratten op het langst na een halve dag weer leeg zijn. De kans dat een extreme bui van 60 mm tweemaal per dag valt is erg klein. De noodvoorziening dient geplaatst te worden in de richting van de openbare weg zodat het water in extreme gevallen richting de kolken loopt.

Hiermee is aangetoond dat het mogelijk is dit plan HNO uit te voeren. In de nadere planvorming dient dit definitief uitgewerkt te worden en bij een verdere bouwaanvraag ingediend te worden.

Om verontreiniging van bodem, grond- en/of oppervlaktewater te voorkomen is het van belang dat het afstromende hemelwater niet verontreinigd raakt. Daarom verzoekt het Waterschap om bij de bouw af te zien van het gebruik van uitlogende bouwmaterialen. Hiermee worden bijvoorbeeld zink en koper in daken, gevels, goten en leidingen bedoeld.

#### **Riolering**

In het beoogde plan dient het hemelwater en afvalwater zoveel mogelijk gescheiden aangeleverd te worden. Dit is een transitie die de gemeente Bernheze doorgaat in het kader van klimaatadaptatie en geldt ten alle tijden bij nieuwbouw.

Ten aanzien van de toekomstige situatie zal de ontwikkeling zorgen voor een (geringe) toename in het aanbod van vuilwater op het riool aangezien er één extra woning op wordt aangesloten. In overleg met de gemeente Bernheze zal tijdens de verdere planvorming de mogelijkheden omtrent en de wijze waarop en hoe aangesloten kan worden op de riolering nader besproken moeten worden. Tevens zal voor de aansluiting een vergunning aangevraagd moeten worden door de initiatiefnemer.

#### **Grondwater**

Om grondwateroverlast te voorkomen wordt gestreefd naar een bepaalde minimale ontwateringsdiepte. De ontwateringsdiepte is het verschil tussen de Gemiddelde Hoogste Grondwaterstand (GHG) en het bouwpeil en/of maaiveld. Om grondwateroverlast te voorkomen hanteert het waterschap een ontwateringsdiepte van 0,7 m - mv. Verder wordt geadviseerd het bouwpeil hoger te leggen dan het aangrenzende wegpeil.

Volgens de gegevens van de gemeente ligt het grondwaterpeil op 1,0m – mv en volgens het onderzoek van Rouwmaat groep in het najaar van 2020 ligt het grondwaterpeil op 1,6 m – mv. De ontwateringsdiepte wordt derhalve gehaald.

In de omgeving van het plangebied is de Peelrandbreuk gelegen. Op basis van de ligging van de breuklijnen en het plangebied kan met enige zekerheid worden gesteld dat met de aanleg van de fundering geen breuken worden doorsneden. Ze liggen immers op geruime afstand van het plangebied. Daarnaast wordt verwacht dat de Peelrandbreuk geen significant effect heeft op het grondwater in de omgeving van de planlocatie.

#### **Samenvatting**

Uit de watertoets komen de volgende punten:

- Uit de watertoets blijkt dat de waterbelangen bij dit plan laag zijn. De verhardingstoename en/of -afkoppeling is minder dan 2.000 m2 is en het plangebied valt buiten de ruimtelijk begrensde waterbelangen. Wel wordt het Waterschap graag op de hoogte gehouden van het plan.
- Door de beoogde ontwikkeling van één woning wordt er in geringe mate meer vuilwater geloosd op de riolering dan in de huidige situatie. Deze hoeveelheid is echter te verwaarlozen. De mogelijkheden en wijze van aansluiting zal wel in overleg met de gemeente besproken moeten worden. Tevens zal voor de aansluiting een vergunning aangevraagd moeten worden.
- In de toekomstige situatie zal het schone hemelwater dat op het bebouwd of verhard oppervlakte valt niet meer aangesloten worden op het vuilwater. Het hemelwater dient binnen de plangrenzen te worden verwerkt. De gemeente Bernheze stelt dat een ontwikkeling ten aller tijde hydrologisch neutraal dient plaats te vinden (HNO). De nadere invulling van deze waterberging dient in de nadere planvorming verder uitgewerkt te worden. Bij een toename van het verhard oppervlakte van 200 m², dient een waterberging van 12 m³ te worden gerealiseerd. Binnen het plangebied is ruimte aanwezig om de waterbergingsopgave op verschillende manieren binnen de plangrenzen te verwerken. Dit dient echter in de nadere planvorming definitief uitgewerkt te worden maar dit onderzoek heeft aangetoond dat dit uitvoerbaar is.
- Om grondwateroverlast te voorkomen hanteert het waterschap een ontwateringsdiepte van 0,7 m -mv.

#### **Conclusie**

Op basis van de randvoorwaarden en uitgangspunten is de ontwikkeling in zowel ruimte als tijd waterneutraal uit te voeren. Er worden dan ook vanuit het oogpunt van de waterhuishouding geen belemmering verwacht ten aanzien van de bestemmingswijziging en de uitvoering van het plan.

## <span id="page-28-0"></span>4.2 Natuur/QuickScan Flora en fauna/Stikstof

#### **Wet Natuurbescherming**

De Wet Natuurbescherming heeft ondermeer tot doel in het wild levende planten en dieren te beschermen met het oog op de instandhouding van soorten. Deze wet heeft de beschermingsregels, zoals die ook in de Vogel- en Habitatrichtlijn zijn opgenomen, overgenomen en op de Nederlandse situatie toegepast.

Bij het opstellen van een bestemmingsplan/wijzigingsplan waarbij functies gewijzigd worden, moet worden voorkomen dat conflicten met de Wet Natuurbescherming ontstaan en dient dus vooraf een beoordeling in het kader van de Wet Natuurbescherming plaats te vinden.

Sab Adviseurs heeft een quickscan Natuur uitgevoerd. De rapportage, d.d. 23 oktober 2020, kenmerk 200416, is integraal als bijlage bij deze toelichting gevoegd.

#### **Wettelijk kader**

Voor een beschrijving van het Wettelijk kader wordt verwezen naar de bijgevoegde rapportage en bijlage 1 van deze rapportage.

#### **Werkwijze onderzoek**

Voor het onderzoek werd een bureaustudie uitgevoerd en werd een veldbezoek aan de locatie gebracht. Als eerste werd voor het onderzoek, op basis van informatie van de opdrachtgever, het plangebied in beeld gebracht en werden de toekomstige ontwikkelingen beschreven. Vervolgens werd onderzocht welke beschermde plant- en diersoorten in de omgeving van het plangebied zijn te verwachten. Hiervoor werd de Nationale Databank Flora en Fauna (NDFF) geraadpleegd op 13 oktober 2020, waarbij waarnemingen van de afgelopen 10 jaar werden opgevraagd. Aanvullend hierbij is gebruik gemaakt van andere bronnen, als websites en verspreidingsatlassen. Bij deze bureaustudie werd ook de ligging van het plangebied ten opzichte van Natura 2000- gebieden en gebieden die via de provinciale verordening zijn beschermd onderzocht. Hiervoor werd onder meer informatie van de website van de provincie geraadpleegd.

Vervolgens werd een veldbezoek aan het plangebied en de directe omgeving ervan gebracht. Dit bezoek vond plaats op 14 oktober 2020, bij droog, windstil bewolkt weer en een temperatuur van circa 8 graden. Doel van deze veldverkenning was om een indruk te krijgen van de habitats ter plaatse en om de geschiktheid van het plangebied voor de verschillende soortgroepen te beoordelen. Het veldbezoek heeft niet de status van een volledige veldinventarisatie. Het eenmalige veldbezoek geeft een globaal beeld van aanwezige soorten en habitats op basis van een momentopname.

Met de gegevens uit de bureaustudie en het veldbezoek is vervolgens een inschatting gemaakt van de mogelijke effecten op beschermde soorten en beschermde gebieden. Op basis van deze inschatting is een advies opgesteld met aanbevelingen voor vervolgstappen. Nadat het eerste conceptrapport gereed was, is dit beoordeeld op inhoud en vorm door een deskundig collega. Het commentaar is vervolgens besproken en verwerkt, om zo tot een eensluidend advies te komen.

#### **TOETSING AAN GEBIEDENBESCHERMING**

In algemene zin kan er door een plan sprake zijn van negatieve gevolgen vanuit natuurwetgeving beschermde gebieden. In dit hoofdstuk wordt beschreven voor welke gebieden er mogelijk sprake is van negatieve effecten als gevolg van de voorgenomen ingrepen op de onderzoekslocatie. Verder wordt beschreven of een vervolgtraject noodzakelijk is en wat de eventuele consequenties zijn ten aanzien van vergunningen.

#### **Natura 2000**

#### *Ligging Natura 2000-gebied*

Het plangebied ligt niet in een gebied dat in het kader van de Wet natuurbescherming is aangewezen (zie navolgende afbeelding). Het dichtstbijzijnde Natura 2000-gebied is het Vlijmens Ven, Moerputten & Bossche Broek op circa 19 km ten westen van het plangebied.

*Globale ligging van het plangebied (aangegeven met een "1") ten opzichte van Natura 2000-gebieden. Bron: Aerius. Bewerking: SAB.*

Met het plan wordt een kleinschalige ruimtelijke ontwikkeling mogelijk gemaakt. Het is uitgesloten dat bijvoorbeeld licht of geluid afkomstig van de ontwikkeling op deze grote afstand het Natura 2000-gebied kan verstoren.

Mogelijk is van de ontwikkeling wel een kleine toename van stikstofemissie te verwachten tijdens de aanlegfase. Om toetsen of deze toename van emissie een toename van stikstofdepositie op de Natura 2000 kan veroorzaken is een AERIUS-stikstofdepositie uitgevoerd. Uit deze berekening blijkt dat er geen meetbare toename van stikstofdepositie op de Natura 2000 teweeg wordt gebracht door de voorgenomen plannen (bijlage 2 en 3 van de bijgevoegde rapportage 'Quickscan natuur)). Het is daarom op voorhand uitgesloten dat de instandhoudingsdoelen van de Natura 2000 in het geding komen door de voorgenomen plannen.

#### *Ligging Natuurnetwerk Nederland (NNB)*

Het plangebied ligt niet binnen Natuurnetwerk Nederland (zie navolgende afbeelding). Het dichtstbijzijnde gedeelte van het natuurnetwerk bevindt zich op ongeveer 800 meter ten westen van het plangebied en betreft het landschapsbeheertype L01.02 houtwal en houtsingel.

*Globale ligging van het plangebied (rode cirkel) ten opzichte van Natuurnetwerk Nederland (groen). Bron: Provincie Noord-Brabant. Bewerking: SAB.*

Het Natuurnetwerk Nederland kent in de provincie Noord-Brabant wel het principe externe werking. Dit betekent dat voorgenomen plannen in de omgeving van het Natuurnetwerk Brabant (NNB) geen negatief effect op de essentiële kenmerken en waarden van het NNB mogen hebben. De voorgenomen plannen bestaan uit het toevoegen van één woning. Dit zorgt voor heel weinig verstoring in de omgeving. Het is daarom op voorhand uitgesloten dat de essentiële kenmerken en waarden van het NNB in geding komen door de voorgenomen plannen. Verder toetsing in de vorm van een nee, tenzij-toets is niet noodzakelijk.

#### **TOETSING AAN SOORTENBESCHERMING**

#### *Vogels*

Uit voorliggend onderzoek blijkt verder dat in en direct rond het plangebied vogels aanwezig zijn en ook kunnen broeden. Voor deze vogels geldt artikel 3.1 van de Wet natuurbescherming, die het onder meer verbiedt vogels te doden, te vangen of in gebruik zijnde nesten van vogels te beschadigen of te vernielen.

Bij de geplande ontwikkeling zouden nesten van broedende vogels kunnen worden beschadigd, wat verboden is onder de Wet natuurbescherming. De periode waarin de meeste vogelsoorten broeden, loopt globaal van half maart tot half augustus, maar ook broedgevallen buiten deze periode zijn gewoon beschermd. Om overtreding van de wet te voorkomen wordt geadviseerd om de geplande ruimtelijke ontwikkeling buiten de broedperiode te starten. Op deze manier worden geen in gebruik zijnde nesten beschadigd of vernield. Ook zullen vogels in en direct rond het plangebied geen nest bouwen, omdat te veel verstoring aanwezig is.

Indien de werkzaamheden echt in de broedperiode gestart moeten worden, is nader onderzoek naar broedende vogels noodzakelijk. Kort voor de start van de werkzaamheden dient dan door een ecoloog met kennis van vogels door middel van één veldbezoek onderzocht te worden of broedende vogels in en direct rond het plangebied aanwezig zijn. Als deze niet aanwezig zijn, kunnen de werkzaamheden starten. Als wel een broedende vogel aanwezig is, mogen de werkzaamheden niet starten. Er dient dan met een ecoloog met kennis van vogels naar een oplossing gezocht te worden.

#### **Jaarrond beschermde nesten**

Van verschillende vogelsoorten is het nest jaarrond beschermd. Met het uitgevoerde onderzoek is duidelijk geworden dat essentieel leefgebied voor deze soorten niet in of bij het plangebied aanwezig is. Negatieve effecten op deze soorten zijn van de ontwikkeling dan ook niet te verwachten. Nader onderzoek naar deze soorten is niet nodig en de bescherming van deze soorten staat de ontwikkeling niet in de weg.

#### *Overige beschermde soorten*

#### *Soorten waarvoor provinciale vrijstelling geldt*

In en nabij het plangebied kunnen ook soorten voorkomen die zijn beschermd onder de Wet natuurbescherming, maar waarvoor een provinciale vrijstelling van de verboden geldt, voor werkzaamheden die men uitvoert in het kader van ruimtelijke ontwikkeling en inrichting. Dit betreft bijvoorbeeld de soorten bruine kikker en gewone pad.

Door de provinciale vrijstelling staat de aanwezigheid van deze soorten de geplande ontwikkeling niet in de weg. Wel geldt ook voor deze soorten altijd de eerder beschreven zorgplicht.

#### *Soorten, waarvoor geen provinciale vrijstelling geldt*

Door het uitgevoerde onderzoek is duidelijk geworden dat essentiële elementen, zoals essentieel leefgebied of verblijfplaatsen, van beschermde soorten waarvoor geen provinciale vrijstelling geldt, niet aanwezig zijn. Doordat deze elementen niet aanwezig zijn, zijn negatieve effecten op deze categorie beschermde soorten niet te verwachten. Nader onderzoek naar de aanwezigheid van deze soorten is niet nodig en de bescherming van deze soorten staat de ontwikkeling niet in de weg.

#### **Conclusie**

Gelet op de gevonden en te verwachten ecologische waarden en de beoogde planontwikkeling is de verwachting dat de wijziging van het bestemmingsplan uitvoerbaar is.

Ten aanzien van algemene broedvogels kunnen overtredingen worden voorkomen door rekening te houden met het broedseizoen of voorafgaand aan de werkzaamheden een broedvogelinspectie uit voeren. Daarnaast dient bij werkzaamheden te allen tijde de zorgplicht in acht te worden genomen ten aanzien van onder andere algemene zoogdieren en amfibieën.

Voor beschermde soorten behorend tot de overige soortgroepen zijn overtredingen ten aanzien van de Wet natuurbescherming wegens het ontbreken van geschikt habitat, het ontbreken van sporen en/of vanwege een vrijstelling bij ruimtelijke ontwikkeling niet aan de orde. Wel dient rekening te worden gehouden met de algemene zorgplicht. Met betrekking tot beschermde gebieden en houtopstanden worden geen bezwaren voorzien in de uitvoering van de voorgenomen herontwikkeling op de onderzoeklocatie.

## <span id="page-32-0"></span>4.3 Archeologie en cultuurhistorie

#### **Archeologie**

In 1992 is het Verdrag van Valletta door de landen van de Europese Unie waaronder Nederland ondertekend. Dit verdrag verplicht de Europese overheden tot het beschermen van archeologisch erfgoed. Hierbij wordt als uitgangspunt gehanteerd dat archeologische waarden in situ bewaard moeten blijven. Dat wil zeggen, dat ernaar gestreefd moet worden om de waarden op de locatie te behouden.

Volgens de archeologische verwachtingskaart van de gemeente Bernheze (zie onderstaande afbeelding) is de planlocatie gelegen in een beleidszone met hoge archeologische verwachting. Dit houdt in dat er een onderzoeksplicht geldt bij een verstoringsoppervlakte van meer dan 250 m². Aangezien het initiatief slechts één enkele (aaneen gebouwde) woning betreft, zal de grens van 250 m² niet worden overschreden en is archeologisch onderzoek niet nodig.

In het zuidwestelijke puntje van de initiatieflocatie staat een voormalige molenplaats aangegeven met een zeer hoge archeologische verwachting. Hierover is in het kader van een ander initiatief aan de Kromstraat in Nistelrode overleg gevoerd met de archeologisch adviseur van Monumentenhuis Brabant. Zij stelt het volgende:

Van de molen 'Windlust' te Nistelrode is bekend, dat deze enkele malen is verplaatst. De huidige locatie is dus zeker niet de oorspronkelijke standplaats.

In de jaren '70 van de vorige eeuw is deze molen circa 500 meter verplaatst in noordelijke richting. De molen is dus vanuit het plangebied naar een andere standplaats verplaatst en heeft geen invloed op de voorliggende ontwikkeling. De zeer hoge verwachtingswaarde is voor dit terreingedeelte niet langer van toepassing. Er geldt geen verplichting voor het uitvoeren van archeologisch onderzoek.

#### **Cultuurhistorie**

Onder de noemer Modernisering Monumentenzorg (MoMo) heeft het Rijk in 2009 een aanzet gegeven voor een goede afweging van het belang van de cultuurhistorie in de ruimtelijke ordening.

Gepleit wordt voor een verantwoorde verankering van de integrale cultuurhistorie in structuurvisies, bestemmingsplannen en milieueffectrapportages. Het voornaamste doel hiervan is om het cultuurhistorische karakter van Nederland op gebiedsniveau te behouden en te versterken.

Op 5 juli 2011 is een wijziging van het Besluit ruimtelijke ordening (Bro) gepubliceerd. Vanaf 1 januari 2012 moet ieder nieuw bestemmingsplan een analyse cultuurhistorische waarden bevatten. In aansluiting op vaststelling van de Wet tot wijziging van de Monumentenwet 1988 en de Wet algemene bepalingen omgevingsrecht in mei 2011 zijn op 17 juni 2011 in het Bro, het Besluit omgevingsrecht (Bor) en het Besluit archeologische monumentenzorg (Bamz) aangepast. Door een wijziging van het Bro moeten cultuurhistorische waarden voortaan vooraf in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen.

#### *Provinciaal beleid*

In de provincie Noord-Brabant dienen in het kader van het behoud van waardevolle en cultuur-historische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW). Hierop staan de bepalende cultuurhistorische elementen.

Onderstaand een afbeelding van de Cultuurhistorische waardenkaart:

*Uitsnede cultuurhistorische waardenkaart provincie Noord-Brabant*

#### *Onderzoek*

Uit deze kaart blijkt, dat binnen een ruime straal rondom het plangebied geen cultuurhistorisch waardevolle objecten zijn gelegen, noch sprake is van een cultuurhistorisch waardevol landschap.

#### *Gemeentelijk beleid*

De gemeente Bernheze heeft een Cultuurhistoriekaart vastgesteld. Op basis van deze kaart is de planlocatie gelegen aan een 'oud wegtracé – hoge waarde'. Toevoeging van een extra woning, in de vorm van een twee aaneen gebouwde woning doet geen afbreuk aan de waarde van het oude wegtracé.

Op deze kaart staat overigens ook nog de voormalige windmolen. Aangezien deze in het verleden reeds is verplaatst, heeft deze aanduiding geen invloed (meer) op het plangebied (zie hierboven bij Archeologie).

| ਦ    | kerk              |                         |
|------|-------------------|-------------------------|
| f    | plaats kerk       |                         |
| 市    | klooster          |                         |
| 11   | abdij             |                         |
| 11-0 | kasteel           |                         |
| 전-위  | plaats kasteel    |                         |
| X    | windmolen         |                         |
| 入    | plaats windmolen  |                         |
| ੇ    | watermolen        | Historische zichtrelati |
|      | plaats watermolen | zichtlijn               |
|      | theater           | molenbiotoop            |
|      |                   |                         |

#### **Conclusie**

Archeologie en cultuurhistorie vormen geen belemmering voor het plan.

### <span id="page-36-0"></span>4.4 Bodem

Ten behoeve van de bestemmingsplanwijziging heeft Bouwmaat Groep een verkennend bodemonderzoek uitgevoerd. De rapportage, d.d. 13 november 2020, kenmerk 200373 is integraal als bijlage bij deze toelichting gevoegd.

#### **VOORONDERZOEK**

De onderzoekslocatie is op basis van het vooronderzoek onverdacht op het voorkomen van bodemverontreinigingen. De onderzoekslocatie is eveneens onverdacht op het voorkomen

van asbest in de bodem. Hiervoor wordt de 'Onderzoeksstrategie voor een onverdachte locatie (ONV)' gehanteerd.

#### **VELDONDERZOEK**

De veldwerkzaamheden zijn uitgevoerd op 29 oktober 2020 en op 5 november 2020 is de peilbuis bemonsterd.

Op de tekening in bijlage 3 van de bijgevoegde rapportage staan de diverse boringen weergegeven. Het opgeboorde materiaal is beoordeeld op korrelgrootte (=textuur), kleur, geur, oliewaterreactie en andere bijzonderheden.

#### **ONDERZOEKSRESULTATEN**

De bovengrond bestaat overwegend uit donkerbeigebruin, matig fijn zand. Daaronder bestaat de ondergrond overwegend uit grijsbeige, matig fijn zand. De complete omschrijvingen van de boorprofielen staan vermeld in bijlage 4 van de bijgevoegde rapportrage.

Zintuiglijk zijn er, anders de resten puin in de bovengrond van boring 01, geen afwijkingen waargenomen. Geen van de gemeten waarden van de zuurgraad en de geleidbaarheid wijkt duidelijk af van de waarde, welke gezien de natuurlijke omstandigheden verwacht kan worden.

In het grond(meng)monster MM BG zijn licht verhoogde gehalten aan PCB(7) en PAK(10) aangetroffen.

In het grond(meng)monster MM OG zijn geen van de onderzochte stoffen aangetroffen in een concentratie boven de achtergrondwaarde van de desbetreffende stof.

In het grondwater zijn geen van de onderzochte stoffen aangetroffen in een concentratie boven de streefwaarde van de desbetreffende stof.

De licht verhoogde gehalten aan PCB(7) en PAK(10), aangetroffen in het grond(men)monster van de bovengrond zijn niet eenduidig te verklaren, de gehalten zijn echter van dien aard dat deze geen nadere aandacht behoeven.

De indicatieve bodemkwaliteit voldoet aan bodemkwaliteitsklasse Wonen. Er zijn, vanuit milieuhygiënisch oogpunt, geen belemmeringen ten aanzien van de voorgenomen planontwikkeling.

#### **Conclusie**

Er zijn, vanuit milieuhygiënisch oogpunt, geen belemmeringen ten aanzien van de voorgenomen planontwikkeling.

## <span id="page-38-0"></span>4.5 Geluid/wegverkeerslawaai

Voor het plan is door Sab Adviseurs een akoestisch onderzoek wegverkeerslawaai uitgevoerd, d.d. 23 oktober 2020, kenmerk 200416. De rapportage is integraal als bijlage bij deze toelichting gevoegd.

#### **TOETSINGSKADER**

Het toetsingskader wordt voor het akoestisch onderzoek gevormd door de Wet geluidhinder. Het bevoegd gezag, het college van burgemeester en wethouders van de gemeente Bernheze, heeft geen geluidbeleid opgesteld voor wegverkeerslawaai.

#### **Wet geluidhinder**

In de Wet geluidhinder is bepaald dat, met uitzondering van een weg binnen een woonerf of met een maximumsnelheid van 30 km/uur, elke weg van rechtswege een zone heeft. De breedte van deze zone is afhankelijk van het aantal rijstroken en de ligging van de weg. Indien het onderzoeksgebied gelegen is in de zone van de weg, is een akoestisch onderzoek noodzakelijk en dient de ten hoogste toelaatbare geluidsbelasting in acht te worden genomen.

Een overschrijding van de ten hoogste toelaatbare geluidsbelasting is na afweging van geluidsreducerende maatregelen toegestaan tot de maximaal te ontheffen geluidsbelasting. Indien op basis van overwegende bezwaren de geluidsbelasting op de geluidsgevoelige bestemming onvoldoende of niet kan worden gereduceerd, kan het college van burgemeester en wethouders een hogere waarde vaststellen.

#### **ONDERZOEK EN TOETSING**

De verkeersgegevens (informatie) zijn afkomstig van de gemeente Bernheze. Van de omliggende wegen zijn geen verkeersgegevens bekend. Uit gegaan wordt van een verkeersintensiteit van 1000 mvt/etm.

#### **Uitgangspunten en verkeersgegevens**

#### *Snelheid*

Op de Kromstraat, Wilhelminastraat en de Pastoor van Groenenstraat geldt een maximumsnelheid van 30 km/uur.

#### *Verharding*

Op de Wilhelminastraat en de Pastoor van Groenenstraat bestaat de wegverharding uit referentiewegdek (dichtasfaltbeton). Op de Kromstraat bestaat de wegverharding uit keperverband in elementverharding. Dit laatste geldt ook voor kruisingsvlak van de drie wegen.

#### *Aftrek ex artikel 110g Wgh*

Voor wegen waar de representatief te achten snelheid lager is dan 70 km/uur wordt een correctie toegepast van 5 dB. Tot 1 juli 2018 geldt voor wegen waar de toegestane maximum snelheid hoger of gelijk is aan 70 km/uur een aftrek afhankelijk van de berekende geluidbelasting. Indien de geluidbelasting 57 dB bedraagt, is de aftrek 4 dB. Bij een geluidbelasting van 56 dB bedraagt de correctie 3 dB. Indien een andere geluidbelasting wordt berekend bedraagt de correctie 2 dB.

In dit onderzoek wordt een correctie van 5 dB2 toegepast aangezien de snelheden lager liggen dan 70 km/uur.

| Maximum snelheid wegen | Aftrek ex artikel 110g Wgh |
|------------------------|----------------------------|
| < 70 km/uur            | - 5 dB                     |
| 2 70 km/uur            | - 2 dB                     |
|                        | Bij 57 dB - 4 dB           |
|                        | Bij 56 dB - 3 dB           |

#### *Verkeersintensiteiten wegen*

In dit onderzoek zijn de etmaalintensiteiten (inclusief verdeling voertuigcategorieën en verdeling dag-, avond- en nachtuurpercentage) afkomstig van de Omgevingsdienst. Het betreft hierbij weekdaggegevens uit het jaar 2030. In onderstaande tabel zijn de hoogste etmaalintensiteiten voor dit onderzoek per weg(vak) weergegeven.

Voor een gedetailleerd overzicht van alle verkeersgegevens wordt verwezen naar bijlage B van de bijgevoegde onderzoeksrapportage, waar de invoergegevens van het rekenmodel zijn opgenomen.

| Weg(vak)                  | Hoogste etmaalintensiteit 2030 |
|---------------------------|--------------------------------|
| Kromstraat                | 1.0000                         |
| Wilhelminastraat          | 1.000                          |
| Pastoor van Groenenstraat | 1.000                          |

#### **Geluidbelastingen**

#### *Kromstraat*

In onderstaande figuur zijn de hoogste geluidbelastingen per waarneempunt weergegeven als gevolg van de Kromstraat.

*Hoogst berekende geluidbelasting vanwege de Kromstraat*

Uit de berekening blijkt dat als gevolg van de Kromstraat er voor de toekomstige woning op de voorgevel een overschrijding plaatsvindt van de ten hoogste toelaatbare geluidbelasting (48 dB). De hoogst berekende geluidsbelasting bedraagt 50 dB. De maximale ontheffingswaarde wordt niet overschreden. Onderzoek naar maatregelen is nodig. De overschrijding vindt alleen plaats op de zuidoostgevel. Alle overige geveldelen zijn geluidsluw (geluidsbelasting minder dan 48 dB).

#### *Wilhelminastraat*

In onderstaande figuur zijn de hoogste geluidbelastingen per waarneempunt weergegeven als gevolg van de Wilhelminastraat.

*Hoogst berekende geluidbelasting vanwege de Wilhelminastraat*

Uit de berekening blijkt dat als gevolg van de Wilhelminastraat geen overschrijding plaatsvindt van de ten hoogste toelaatbare geluidbelasting.

#### *Pastoor Van Groenenstraat*

In onderstaande figuur zijn de hoogste geluidbelastingen per waarneempunt weergegeven als gevolg van de Pastoor Van Groenenstraat.

*Hoogst berekende geluidbelasting vanwege de Pastoor Van Groenenstraat*

Uit de berekening blijkt dat als gevolg van de Pastoor Van Groenenstraat geen overschrijding plaatsvindt van de ten hoogste toelaatbare geluidbelasting.

#### **Onderzoeken naar geluidreducerende maatregelen**

Vanwege de overschrijdingen van de ten hoogste toelaatbare geluidbelasting door de Kromstraat is gekeken naar mogelijke maatregelen.

Er is onderzocht of, en zo ja, welke doeltreffende maatregelen mogelijk zijn om de geluidbelasting terug te brengen tot een waarde die lager of gelijk is aan de ten hoogste toelaatbare geluidbelasting. Wanneer de geluidbelasting niet terug te brengen is tot de ten hoogste toelaatbare geluidbelasting, dan hoeft er geen procedure hogere grenswaarde te worden doorlopen. Bij het treffen van maatregelen geldt een voorkeursvolgorde: bron, overdracht en ontvanger.

#### *Bronmaatregelen*

Ten opzichte van het bestaande klinkerverharding is een geluidsreductie van circa 2 dB haalbaar. Dit kan door middel van het toepassen van een standaard asfalt. Er vindt dan geen overschrijding meer plaats. De maatregel zal stuiten op financiële bezwaren. Daarnaast zullen er bezwaren rijzen in het kader van het karakter van de omgeving.

#### *Overdrachtsmaatregelen*

Het vergroten van de afstand tussen de Kromstraat en de beoogde gebouwen, zodanig dat de geluidsbelasting wel voldoet aan de ten hoogste toelaatbare, is om stedenbouwkundige redenen niet wenselijk. Ditzelfde geldt voor het plaatsen van een effectief geluidsscherm waarbij ook landschappelijke bezwaren zullen spelen.

#### *Maatregelen bij de ontvanger*

De maatregelen die kunnen worden genomen bij de ontvanger (woning) zijn erop gericht om te voldoen aan de binnenwaarde van 33 dB. Mogelijk moeten voor de gebouwen met een hogere geluidsbelasting dan de ten hoogste toelaatbare geluidbelasting aanvullende isolerende voorzieningen worden getroffen om de akoestische binnenwaarde te halen. De benodigde gevelwering is berekend in hoofdstuk 4.5.

Om de binnenwaarde van 33 dB uit het 'Bouwbesluit 2012' te kunnen garanderen kan extra geluidsisolatie noodzakelijk. Bij de aanvraag van een 'Omgevingsvergunning bouwen' kan door middel van een aanvullend bouwakoestisch onderzoek worden aangetoond dat de binnenwaarde van 33 dB wordt gehaald.

#### **Beoordeling goede ruimtelijke ordening**

Er wordt een overschrijding geconstateerd van de grenswaarden zoals in de Wgh. Uit de maatregelenoverwegingen blijkt dat er geen maatregelen getroffen kunnen worden.

De overschrijding vindt plaats alleen op de voorgevel, op de zij- en achtergevel is geen overschrijding. Aan de voorgevel kunnen maatregelen getroffen worden in de vorm van een karakteristieke geluidwering van de gevel van 23 dB (zie paragraaf 4.5 van de bij deze toelichting gevoegde rapportage).

Hierdoor wordt de binnenwaarde gegarandeerd en zal deze niet meer dan 33 dB bedragen. In de regels wordt hiermee de relatie gelegd, artikel 4.3.4 (voorwaardelijke verplichting akoestisch onderzoek wegverkeerslawaai). Hierdoor wordt geconcludeerd dat er sprake is van een goede ruimtelijke ordening.

#### **Conclusie**

Met in achtneming van het bovenstaande vormt het aspect wegverkeerslawaai geen belemmering voor onderhavig bestemmingsplan.

### <span id="page-43-0"></span>4.6 Luchtkwaliteit

De Wet luchtkwaliteit (verankerd in de Wet milieubeheer, hoofdstuk 5, titel 5.2) is een implementatie van diverse Europese richtlijnen omtrent luchtkwaliteit, waarin onder andere grenswaarden voor vervuilende stoffen in de buitenlucht zijn vastgesteld ter bescherming van mens en milieu. In Nederland zijn stikstofdioxide (NO2) en zwevende deeltjes als PM10 (fijn stof) de maatgevende stoffen waarvan de concentratieniveaus het dichtst bij de grenswaarden liggen.

De wet- en regelgeving onderscheidt projecten die 'in betekenende mate' (IBM) en 'niet in betekenende mate' (NIBM) leiden tot een verslechtering van de luchtkwaliteit. Projecten die 'niet in betekenende mate' (NIBM) bijdragen aan luchtverontreiniging hoeven niet langer individueel getoetst te worden aan de Europese grenswaarden, aangezien deze niet leiden tot een significante verslechtering van de luchtkwaliteit. Deze grens is in de AMvB NIBM gelegd bij 3% van de grenswaarde van een stof. Voor NO2 en PM10 betekent dit dat aannemelijk moet worden gemaakt dat het project tot maximaal 1,2 μg/m³ verslechtering leidt. Voor een aantal functies (o.a. woningen, kantoren, tuin- en akkerbouw) is dit gekwantificeerd in de ministeriële regeling NIBM.

Toetsing aan de grenswaarden voor luchtkwaliteit is (onder andere) niet noodzakelijk voor:

- woningbouwlocaties met minder dan 1.500 woningen (in geval van één ontsluitingsweg) of 3.000 woningen (in geval van twee ontsluitingswegen met een gelijkmatige verkeers-verdeling) geen beoordeling op luchtkwaliteit meer hoeft plaats te vinden;
- kantoorlocaties bij minder dan 100.000 m2 bvo bij één ontsluitende weg, of 200.000 m2 bvo bij twee ontsluitende wegen.

Het plan voorziet in de realisatie van één woning. Dit aantal valt ruimschoots binnen het aantal 1.500 woningen volgens de Regeling Niet in betekenende mate, bijlage 3a, voorschrift 3a.2. Er is geen sprake van de toevoeging een luchtkwaliteitsgevoelig object, zoals een school of een ziekenhuis. Een toets NIBM is in dit kader niet nodig.

Via de NSL-monitoringstool is de luchtkwaliteit ter plaatse van het plan beoordeeld. Er zijn geen rekenpunten beschikbaar aan de Kromstraat zelf maar wel aan de nabijgelegen Laar. In onderstaande figuur is zijn de nabijgelegen rekenpunten weergeven. Het rekenpunt welke rood omcirkeld is heeft de hoogste concentraties.

*Uitsnede NSL-monitoringstool met het plangebied (zwart omcirkeld) en de omliggende rekenmuntten. Het rekenpunt welke rood omcirkeld is heeft de hoogste concentraties*

In onderstaande tabel is de luchtkwaliteit voor de jaren 2018, 2020 en 2030 weergegeven bij het rekenpunt aan de Laar met de hoogste waarde (223416).

| stoffen                        | 2018       | 2020        | 2030       | Grenswaarde |
|--------------------------------|------------|-------------|------------|-------------|
| NO2 concentratie               | 20,4 ug/m3 | 17,7 µg/m3  | 10,3 µg/m3 | 40 ug/m3    |
| PM10 concentratie              | 19,9 µg/m3 | 18,5 µg/m3  | 15,0 µg/m3 | 40 µg/m3    |
| PM10 overschrijdingsda-<br>gen | 7.6 dagen  | 6,5 dagen   | 6,0 dagen  | 35 dagen    |
| PM2,5 concentratie             | 12,3 µg/m3 | 11.1. µg/m3 | 8,2 ug/m3  | 25 ug/m3    |

Uit de tabel blijkt dat er in geen van de gevallen de grenswaarden van luchtkwaliteit wordt overschreden. Ook blijkt dat de trend van de luchtkwaliteit verbeterend is.

#### **Conclusie**

Onderhavig plan voorziet in een enkele woning. Gezien de beperkte omvang hiervan draagt deze "niet in betekenende mate" bij aan de verslechtering van de luchtkwaliteit. Een Luchtkwaliteitonderzoek is derhalve niet nodig. Het plan is niet in strijd met de Wet luchtkwaliteitseisen.

### <span id="page-45-0"></span>4.7 Externe veiligheid

#### **Algemeen**

Het aspect externe veiligheid vormt een onderdeel van de toetsing die bij ruimtelijke ontwikkelingen moet worden uitgevoerd om aan te tonen dat sprake is van een goede ruimtelijke ordening. Daarnaast moet onder meer vanuit het Besluit externe veiligheid inrichtingen afgewogen worden of het aanvaardbaar is om het initiatief op de betreffende locatie te realiseren.

Het externe veiligheidsbeleid is gericht op de beperking en/of beheersing van de risico's voor de omgeving vanwege gevaarlijke stoffen binnen inrichtingen en het transport van gevaarlijke stoffen over weg, water, spoor of buisleidingen. Het uitgangspunt van het beleid is dat burgers voor de veiligheid van hun omgeving mogen rekenen op een minimaal beschermingsniveau (plaatsgebonden risico). Daarnaast moet de kans op een groot ongeluk met meerdere slachtoffers (groepsrisico) worden afgewogen en verantwoord bij nieuwe ruimtelijke ontwikkelingen binnen het invloedsgebied van een risicobron.

Voor (de omgeving van) de meest risicovolle bedrijven is het "Besluit externe veiligheid inrichtingen" (Bevi) en het Besluit risico's zware ongevallen (Brzo) van belang. Aanvullend zijn in het Vuurwerkbesluit, circulaire ontplofbare stoffen voor civiel gebruik, Besluit ruimte en Activiteiten-besluit (Besluit algemene regels inrichtingen milieubeheer) veiligheidsafstanden genoemd die rond minder risicovolle inrichtingen moeten worden

aangehouden. Daarnaast is het toetsingskader voor omgeving van transportassen en buisleidingen voor het vervoer van gevaarlijke stoffen vastgelegd in respectievelijk het "Besluit externe veiligheid transportroutes" (Bevt), "Besluit externe veiligheid buisleidingen" (Bevb) en het Basisnet.

Vooruitlopend op de introductie van de Omgevingswet heeft het RIVM op verzoek van het Ministerie van Infrastructuur en Waterstaat in het "Handboek Omgevingsveiligheid" invulling gegeven aan een gemoderniseerde aanpak van het externe veiligheidsbeleid. Het handboek is digitaal gepubliceerd en dient als levend document dat aansluit op recente besluitvorming en inzichten. De actuele en gearchiveerde versies zijn te vinden op omgevingsveiligheid.rivm.nl.

#### *Risicoaspecten*

Voor zowel de handelingen met gevaarlijke stoffen bij bedrijven als het transport van gevaarlijke stoffen zijn twee aspecten van belang, namelijk de plasbrandgevaar (PAG), het plaatsgebonden risico (PR) en het groepsrisico (GR).

#### *Plaatsgebonden Risico (PR)*

Het plaatsgebonden risico (PR) geeft de kans, op een bepaalde plaats, om te overlijden ten gevolge van een ongeval bij een risicovolle activiteit. De kans heeft betrekking op een fictief persoon die de hele tijd op die plaats aanwezig is. Bij het beoordelen van gevaarlijke locaties wordt uitgegaan van een basisnorm: het risico om te overlijden aan een ongeluk met een gevaarlijke stof mag voor omwonenden niet hoger zijn dan 1 op de miljoen per jaar.

Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6/jaar contour (welke als wettelijk harde norm fungeert) mogen geen nieuwe kwetsbare objecten geprojecteerd worden. Voor beperkt Het plaatsgebonden risico (PR) geeft de kans, op een bepaalde plaats, om te overlijden ten gevolge van een ongeval bij een risicovolle activiteit. De kans heeft betrekking op een fictief persoon die de hele tijd op die plaats aanwezig is. Bij het beoordelen van gevaarlijke locaties wordt uitgegaan van een basisnorm: het risico om te overlijden aan een ongeluk met een gevaarlijke stof mag voor omwonenden niet hoger zijn dan 1 op de miljoen per jaar.

Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6/jaar contour (welke als wettelijk harde norm fungeert) mogen geen nieuwe kwetsbare objecten geprojecteerd worden. Voor beperkt kwetsbare objecten geldt de 10-6/jaar contour niet als grenswaarde, maar als een richt-waarde.

#### *Groepsrisico (GR)*

Het groepsrisico (GR) is een maat voor de kans dat bij een ongeval een groep slachtoffers valt met een bepaalde omvang. Het GR is daarmee een maat voor de maatschappelijke ontwrichting bij een calamiteit. Het GR wordt bepaald binnen het invloedsgebied van een risicovolle activiteit. Dit invloedsgebied wordt begrensd door de 1% letaliteitsgrens (tenzij anders bepaald): de afstand waarop nog 1% van de blootgestelde mensen in de omgeving komt te overlijden bij een calamiteit met gevaarlijke stoffen.

Het GR kan niet 'op de kaart' worden weergegeven, maar wordt weergegeven in een grafiek waar de kans (f) afgezet wordt tegen het aantal slachtoffers (N): de fN-curve.

*Figuur Weergave plaatsgebonden risicocontouren, invloedsgebied en groepsrisicografiek met oriëntatiewaarde voor transport*

Het groepsrisico geeft aan waar zich mogelijk een ramp met veel slachtoffers kan voordoen en houdt daarbij rekening met de aard en dichtheid van de bebouwing in de nabijheid van de risicobron. Dit laatste geldt ook voor inrichtingen met gevaarlijke stoffen.

Het groepsrisico wordt weergegeven in een grafiek waarin op de verticale as de cumulatieve kans op het aantal doden per jaar en op de horizontale het aantal doden logaritmisch is weer-gegeven.

De oriëntatiewaarde voor het groepsrisico bij inrichtingen is per inrichting gemeten en per jaar:

- 10-5 voor een ongeval met ten minste 10 dodelijke slachtoffers;
- 10-7 voor een ongeval met ten minste 100 dodelijke slachtoffers;
- 10-9 voor een ongeval met ten minste 1.000 dodelijke slachtoffers;
- enzovoort (een lijn door deze punten bepaalt de oriëntatiewaarde).

De oriëntatiewaarde voor het groepsrisico bij het vervoer van gevaarlijke stoffen is per transportsegment (geldt ook voor buisleidingen) gemeten per kilometer en per jaar:

- 10-4 voor een ongeval met ten minste 10 dodelijke slachtoffers;
- 10-6 voor een ongeval met ten minste 100 dodelijke slachtoffers;
- 10-8 voor een ongeval met ten minste 1.000 dodelijke slachtoffers;
- enzovoort (een lijn door deze punten bepaalt de oriëntatiewaarde).

#### *Verantwoording*

In het Bevi, Bevt en het Bevb is een verplichting tot verantwoording van het groepsrisico opge-nomen. Deze verantwoordingsplicht houdt in dat iedere wijziging met betrekking tot planolo-gische keuzes moet worden onderbouwd én verantwoord door het bevoegd gezag. Hierbij geeft het bevoegd gezag aan of het groepsrisico in de betreffende situatie aanvaardbaar wordt geacht.

In het Bevi, Bevt en het Bevb zijn bepalingen opgenomen waaraan deze verantwoording dient te voldoen. Conform de Bevt dient bij een significante toename van het groepsrisico of een overschrijding van de oriëntatiewaarde het groepsrisico verantwoord te worden. De verantwoor-ding van het groepsrisico is conform het Bevi van toepassing indien sprake is van een ruimtelij-ke ontwikkeling binnen het invloedsgebied van een Bevi-inrichting. In het Bevb is voor de ver-antwoordingsplicht een onderscheid gemaakt tussen het 100% letaliteitsgebied en het 1%-letaliteitsgebied. Binnen eerstgenoemd gebied geldt een uitgebreide verantwoordingsplicht, in laatstgenoemd gebied dient alleen bestrijdbaarheid en zelfredzaamheid beschouwd te worden.

| Verplichte en onmisbare onderdelen: |                                                          |
|-------------------------------------|----------------------------------------------------------|
|                                     | Ligging GR t.o.v. oriënterende waarde                    |
| в                                   | Toename GR t.o.v. nulsituatie                            |
| C                                   | De mogelijkheden van zelfredzaamheid<br>van de bevolking |
| D                                   | De mogelijkheden van hulpverlening                       |
| E                                   | Nut en noodzaak van de ontwikkeling                      |
|                                     | Het tijdsaspect                                          |

*Figuur Verplichte en onmisbare onderdelen van de verantwoordingsplicht van het groepsrisico*

#### *Planlocatie*

Het plan voorziet een bestemmingswijziging van bedrijf naar wonen. Voor het bepalen of er in de omgeving risicobronnen aanwezig is de risicokaart geraadpleegd (bron risicokaart.nl). In de navolgende figuur is hier een uitsnede weergegeven.

*Figuur Uitsnede risicokaart (blauwe cirkel)*

Op de hoek van de Kantje en de Maxend is een LPG-tankstation aanwezig (Bevi-inrichting). Dit LPG-tankstation heeft een invloedsgebied van 150 meter. De afstand van het plangebied tot aan het LPG-tankstation bedraagt 700 meter. Er bestaat geen overlap met het invloedsgebied en het plangebied.

Het plan ligt niet binnen de onderzoekszone (200 meter) van de autosnelweg A50 (Oss-Eindhoven). De afstand van het plangebied tot aan de autosnelweg bedraagt 600 meter. Over basisnet wegtraject A50: Knp. Paalgraven – afrit 14 (Zeeland) worden gevaarlijke stoffen ver-voerd uit de categorieën LF1, LF2, GF3, LT1, LT2 en GT42. Het vervoer van gevaarlijke stoffen uit de categorieën LT2 en GT4 heeft respectievelijk een invloedsgebied van 800 meter en > 4.000 meter3. Deze invloedsgebieden reiken geheel over het plangebied.

- In samenwerking met de veiligheidsregio is een standaardverantwoording geschreven voor dit scenario.
- Conform art. 9 Bevt wordt een advies aangevraagd bij de veiligheidsregio. Dit advies is bijgevoegd bij de toelichting.

Het plangebied ligt ook op circa 230 meter van de wegen Maxend en Laar af, waar GF3, LF1 en LF2 stoffen over worden vervoerd. LF1 en LF2 hebben een invloedsgebied van 45 meter en GF3 van 355 meter. Het plangebied ligt dus binnen het invloedsgebied van GF3. Omdat het plangebied niet binnen 200 meter van de bovenstaande wegen af ligt, kan worden volstaan met een beperkte verantwoording voor het scenario BLEVE. Hierbij dient in te worden gegaan op de bestrijdbaarheid en de zelfredzaamheid van de personen in het plangebied (Besluit externe veiligheid transport, artikel 7).

De Veiligheidsregio Brabant-Noord dient nog om advies gevraagd te worden (in het kader van art. 7 en 9 Bevt) over de zelfredzaamheid van personen binnen het plangebied en bestrijdbaar-heid van de gevolgen van een ramp in het invloedsgebied. Dit advies wordt door de ODBN bij de Veiligheidsregio Brabant-Noord aangevraagd als alle bovenstaande punten zijn verwerkt en aan de verantwoordingsplicht omtrent het groepsrisico voldaan is.

#### **Verantwoording groepsrisico (beperkt) toxisch**

Vanwege de ligging van de planlocatie in het invloedsgebied van een risicobron waarvan een toxische wolk het maatgevende scenario is, dient een beperkte verantwoording van het groeps-risico plaats te vinden. Hierbij is de Veiligheidsregio om advies gevraagd. Het advies is verwerkt in de verantwoording.

#### *Scenario('s)*

Het relevante scenario voor het plangebied i.r.t. het transport van gevaarlijke stoffen is het overdrijven van een toxische wolk. Door bijvoorbeeld een incident tijdens de verlading of door een mechanische impact op de tank ontstaat een gat waardoor in korte tijd een groot deel van de toxische stof vrijkomt en met de wind mee wordt verspreidt. De kans op een dergelijk onge-val is bijzonder klein. De gevolgen voor personen zijn afhankelijk van de concentratie en bloot-stellingstijd aan de stof.

#### *Mogelijkheden tot bestrijdbaarheid van een calamiteit*

Bij het scenario toxische wolk zal de brandweer proberen de toxische wolk neer te slaan. Bij een snelle verspreiding van de toxische wolk zal dit echter beperkt effect hebben. De bestrijd-baarheid wordt om deze reden als matig beoordeeld.

#### *De mogelijkheden tot zelfredzaamheid*

Zelfredzaamheid is het zichzelf kunnen onttrekken aan een dreigend gevaar. Het zelfredzame vermogen van personen is een belangrijke voorwaarde om grote aantallen slachtoffers bij een incident te voorkomen. De mogelijkheden voor zelfredzaamheid bestaan globaal uit schuilen binnen bebouwing en ontvluchten van het plangebied.

#### *Mogelijkheden zelfredzaamheid*

De mogelijkheden ten aanzien van de zelfredzaamheid zijn matig. Er worden mogelijk verminderd zelfredzame mensen de levensloop bestendige woningen gehuisvest. De aanwezigen zijn mogelijk niet in staat om geheel zelfstandig conform instructies bijvoorbeeld via NL-Alert te reageren. Het aantal mensen in het plangebied is beperkt.

*Is het gebied voldoende ingericht om de zelfredzaamheid te kunnen faciliteren?*  Behalve de vraag of zelfredding mogelijk is, zijn de fysieke eigenschappen van gebouwen en omgeving van invloed op de vraag of die zelfredding optimaal kan plaatsvinden.

Vanuit de hierboven geschetste mogelijkheden is het dus van belang, dat het plangebied:

- goed te alarmeren is;
- goed te schuilen is;
- goed te ontvluchten is.

#### *Alarmering*

In geval van een calamiteit zal NL-Alert worden ingezet. NL-Alert is een aanvullend alarmmiddel van de overheid voor de mobiele telefoon. Met NL-Alert kan de overheid mensen in de directe omgeving van een noodsituatie met een tekstbericht informeren. In het bericht staat specifiek wat er aan de hand is en wat je op dat moment het beste kunt doen.

#### *Schuilmogelijkheden*

Schuilen in de afgesloten bebouwing zal in beginsel de beste manier zijn om de calamiteit met het scenario toxische wolk te overleven. Schuilen voor een toxische wolk is mogelijk binnen de bebouwing op de planlocatie. Om veilig schuilen binnen de bebouwing mogelijk te maken dient de bebouwing aan bepaalde veiligheidseisen te voldoen. Als gevolg van energieprestatie-eisen zijn nieuwe woningen goed geïsoleerd en bieden daarom een goede bescherming. Eventuele aanwezige ventilatieopeningen moeten afgesloten kunnen worden.

#### *Vluchtmogelijkheden*

Mocht vluchten noodzakelijk zijn, dan is het plangebied naar meerdere zijden te ontvluchten. Ontvluchten kan in alle gevallen van de risicobron af.

#### **Veiligheidsregio**

De Veiligheidsregio is ook om advies gevraagd. Bij schrijven van 4 januari 2021 (zie bijlage bij deze toelichting) heeft de Veiligheidsregio laten weten dat een nader advies niet noodzakelijk is.

#### **Conclusie**

Er bestaat vanuit extern veiligheidsoogpunt geen bezwaar tegen de gewenste ontwikkeling. De veiligheidsregio ziet geen reden tot het geven van een nader advies ten aanzien van de zelfredzaamheid van personen binnen het plangebied en de bestrijdbaarheid van een ramp op de wegen.

Vanuit externe veiligheid wordt het plan verantwoord geacht.

## <span id="page-52-0"></span>4.8 Bedrijven en milieuzonering

#### **Algemeen**

Bij een ruimtelijke ontwikkeling dient rekening te worden gehouden met milieuzoneringen van bestaande en toekomstige bedrijven om zodoende de kwaliteit van het leefmilieu te handhaven en te bevorderen.

Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat nieuwe woningen op een verantwoorde afstand van bedrijven gesitueerd worden. Hiervoor wordt in het algemeen gebruikt gemaakt van de categorieindeling op basis van de VNG-brochure "Bedrijven en milieuzonering" uit 2012. In deze brochure worden richtafstanden gegeven van functies op o.a. gevoelige bestemmingen.

Deze brochure kan ook omgekeerd worden toegepast. De bestaande bedrijven hebben invloed tot op een bepaalde afstand. Indien binnen die afstand de gevoeligheid verandert, heeft dat invloed op een bestaand bedrijf.

In het kader dit onderzoek wordt bezien welke bedrijven in de omgeving aanwezig zijn wiens invloedgebied reikt tot de nieuwe gevoelige bestemmingen. Voor zover dit van toepassing is dient vervolgens bezien te worden welke invloed er te verwachten is.

#### **De bevindingen voor wat betreft de milieuzonering zijn hieronder opgenomen.**

Het plangebied is gelegen binnen het bestemmingsplan De kommen van Bernheze, vastgesteld 2011-06-01. Het gebied rondom de planlocatie wordt voornamelijk aangemerkt voor wonen (zie onderstaande figuur).

*Uitsnede bestemmingsplan met plangebied (Ruimtelijkeplannen.nl)*

Tegenover de planlocatie is de enkelbestemming 'Detailhandel' gelegen. Deze bestemming ligt op 18 meter van de beoogde woning. Detailhandel valt in categorie 1 volgens de VNG publicatie en heeft daarmee een grootste afstand van 10 meter. Het plangebied ligt buiten deze grootste afstand.

Ten zuidwesten van het plangebied ligt het bestemmingsplan 'Brouwershoeve Nistelrode.' Deze is vastgesteld op 26 september 2019 (zie onderstaande figuur).

*Uitsnede bestemmingsplan Brouwershoeve, Nistelrode ten opzichte van plangebied (bullet) (Ruimtelijkeplannen.nl)*

Bij zowel de enkelbestemming Centrum-1 (lichtroze) als Horeca (oranje) is planologisch tot middelzware horeca mogelijk. Dit behoort tot de tweede categorie van de VNG-publicatie en heeft een grootste afstand van 30 meter. Deze bestemmingen zijn op ruim 150 meter gelegen van de planlocatie. Het plangebied ligt daarmee buiten deze grootste afstand.

#### **Conclusie**

Het aspect Bedrijven en Milieuzonering zorgt niet voor een belemmering van het plan. Ter plaatse van de nieuwe woning is sprake van een aanvaardbaar woon- en leefklimaat en de omliggende bedrijven worden niet belemmerd door de nieuwe woning.

## <span id="page-54-0"></span>4.9 Geurhinder

#### **Algemeen**

Bij ruimtelijke ontwikkelingen kan het aspect geurhinder van belang zijn. Er moet worden aangetoond dat het plan geen belemmering vormt voor agrarische bedrijven en dat er sprake is van een goed woon- en leefklimaat ter plaatse van het plan. In de verre omgeving van het plangebied is een aantal agrarische bedrijven aanwezig. De verder weg gelegen veehouderijen mogen geen belemmerende werking hebben op de beoogde herontwikkeling. De Wet geurhinder en veehouderij vormt vanaf 1 januari 2007 het toetsingskader voor vergunningverlening, als het gaat om geurhinder vanwege dierverblijven van veehouderijen.

De Wet geurhinder en veehouderij geeft normen voor de geurbelasting die een veehouderij mag veroorzaken op een geurgevoelig object (bijvoorbeeld een woning). Voor de geurbelasting op geurgevoelige objecten gelden wettelijke geurnormen. Voor een concentratiegebied geldt een maximale geurbelasting van 3 odour units per kubieke meter lucht (ouE/m³) binnen de bebouwde kom en een norm van 10 oue/m³ buiten de bebouwde kom.

#### **Beoordeling**

Het plangebied is gelegen in de kern van Nistelrode en wordt omringd door een verscheidenheid aan woningen. Het buitengebied van Nistelrode kenmerkt zich door agrarische gebieden met daarin ook verschillende veehouderijen. Deze zijn echter allemaal op geruime afstand gelegen van het plangebied. Aangezien het plangebied zich in de kern van Nistelrode bevindt liggen er ten alle tijden tussen de veehouderijen en het plangebied meerdere bestaande woningen.

#### **Conclusie**

Het beoogde plan vormt derhalve geen belemmering voor de veehouderij en omgekeerd.

## <span id="page-55-0"></span>4.10 Volksgezondheid in relatie tot veehouderijen

Besmetting kan optreden door inademing van besmet stof van stallen, weilanden, ruwe wol en dierenhuiden, door direct contact met besmette dieren en door het nuttigen van besmette rauwe melk of onvoldoende verhit besmet vlees. Met name het verwaaien van ingedroogde en op weilanden uitgereden mest zou zorgen voor verspreiding van de bacteriën naar de mens.

#### **Handreiking veehouderij en volksgezondheid**

In de Handreiking veehouderij en volksgezondheid 2.0 (versie mei 2018) is een stappenplan opgenomen om te beoordelen of er knelpunten worden gevonden voor een bestemmingsplan en of nadere advisering vanuit de GGD wenselijk is Dit stappenplan is voor het te realiseren plan doorlopen.

Getoetst is aan het stappenplan zoals opgenomen is in de handreiking.

#### *Stap 1: endotoxine richtafstand*

Web-BvB Noord Brabant is geraadpleegd. De intensieve veehouderijen liggen allen ruim buiten de 250 meter contour. Twee pluimveehouderijen zijn gelegen nabij de 1000 meter, namelijk op 1,05 km de veehouderij aan Kantje 42 en op 1,25 km de veehouderij aan Maxend 73.

Er zijn geen geitenhouderijen in de omgeving gelegen. Hieruit blijkt dat het plan niet ligt binnen een afstand van 250 meter van een intensieve veehouderij, of 1000 meter van een pluimveehouderij of 2000 meter van een geitenhouderij.

#### *Stap 2: Emissies*

De ontwikkeling leidt niet tot een toename in de emissie voor geur en/of fijnstof en/of ammoniak.

#### *Stap 3a: Toetsing aan wettelijk geurkader*

De voorgrondbelasting is minder dan 5 ouE/m3 en de achtergrondbelasting is minder dan 10 ouE/m3. Binnen 100 meter van het plan ligt geen veehouderij zonder vastgestelde geuremissies.

#### *Stap 3b: Toetsing aan goed woon- en leefklimaat geurkader*

De voorgrondbelasting is minder dan 2 ouE/m3 en de achtergrondbelasting is minder dan 5 ouE/m3. Binnen 100 meter van het plan ligt geen veehouderij zonder vastgestelde geuremissies.

*Stap 4: meerdere diersoorten binnen veehouderij*  Stap 4 is hier niet van toepassing.

#### *Stap 5: Afstanden tot veehouderijen*

Hieruit blijkt dat het plan niet ligt binnen een afstand van 250 meter van een intensieve veehouderij, of 1000 meter van een pluimveehouderij of 2000 meter van een geitenhouderij.

#### *Stap 6: Mestbe- of verwerking*

Er is geen mestbe- of verwerking als nevenactiviteit of als zelfstandige activiteit in de nabijheid van het plangebied aanwezig.

#### *Stap 7 Ongerustheid omwonenden*

Bij de bewoners en andere omwonenden is er geen sprake van ongerustheid over de volksgezondheid. Er is dus geen advies van de GGD nodig.

#### **Conclusie**

Op basis van de Handreiking veehouderij en gezondheid 2.0 kan worden beoordeeld of sprake is van een verhoogd volksgezondheidsrisico ten aanzien van veehouderijen. Het plangebied ligt buiten de richtafstanden en geuremissies die aangehouden moeten worden rondom de veehouderijen in de omgeving. Er is geen sprake van een verhoogd

volksgezondheidsrisico. Geconcludeerd wordt dat het aspect volksgezondheid in relatie tot veehouderij geen belemmeringen vormt.

### <span id="page-57-0"></span>4.11 Spuitzones gewasbescherming

De woning komt te liggen binnen de bebouwde kom van Nistelrode. Voor spuitzones geldt een algemeen geaccepteerde grens van 50 meter. Binnen een straal van 50 meter rondom het plangebied zijn geen landbouwgronden gelegen. De dichtstbijzijnde landbouwgronden liggen op meer dan 400 meter afstand.

#### **Conclusie**

Geconcludeerd wordt dat het aspect spuitzones gewasbescherming geen belemmering vormt voor dit plan.

## <span id="page-57-1"></span>4.12 Hoogspanningslijnen

Sinds 2005 hanteert de Nederlandse overheid een aanvullend advies voor bovengrondse hoogspanningslijnen. Bij de planning van nieuwe hoogspanningslijnen adviseert de overheid om, zoveel als redelijkerwijs mogelijk is, te voorkomen dat kinderen langdurig blootgesteld worden aan magneetvelden die gemiddeld over een jaar sterker zijn dan 0,4 microtesla.

Hetzelfde geldt voor de planning van nieuwe woningen, scholen en kinderopvangplaatsen bij bestaande hoogspanningslijnen. De aanleiding hiervoor is dat in wetenschappelijk onderzoek aanwijzingen zijn gevonden dat er rond bovengrondse hoogspanningslijnen mogelijk een verhoogde kans op kinderleukemie is als de blootstelling over langere tijd gemiddeld boven de 0,4 microtesla uitkomt.

In april 2018 gaf de Gezondheidsraad de staatsecretaris in overweging om het voorzorgbeleid voor bovengrondse hoogspanningslijnen uit te breiden naar ondergrondse kabels en andere bronnen van langdurige blootstelling aan magneetvelden uit het elektriciteitsnetwerk. In een kabinetsreactie op deze overweging werd aangekondigd dat het huidige voorzorgbeleid voor hoogspanningslijnen zal worden geëvalueerd. Ook zullen de betrokken ministeries gaan verkennen welke maatregelen denkbaar zijn voor een verbreding van het voorzorgbeleid en welke maatschappelijke en ruimtelijke gevolgen dit kan hebben.

#### **Conclusie**

Op circa 800 meter ten oosten van het plangebied loopt een 150 kV-tracé. Er zal geen invloed zijn van magnetische velden van de hoogspanningsleiding naar het plangebied.

## <span id="page-58-0"></span>4.13 Molenbiotoop

Het plangebied is gelegen binnen de aanduiding 'vrijwaringszone molenbiotoop', op een afstand van circa 350 meter ten opzichte van de molen.

Voor de molenbiotoop gelden de volgende regels:

- 1. binnen een afstand van 100 m van de molen: de bouwhoogte die gelijk is aan de hoogte van de onderste punt van de verticaal staande molenwiek;
- 2. binnen een afstand van 100 m tot 400 m van de molen: de onder a opgenomen bouwhoogte vermeerderd met 1/30 van de afstand tussen het bouwwerk en het middelpunt van de molen;
- 3. In afwijking van sub a en b van dit artikel zijn bouwwerken tot een hoogte van 5,5 m in ieder geval toegestaan.

Ter plaatse zal de maximale bouwhoogte van 9 meter gelden. In verband met de afstand kan de hoogte 350/30 + onderste punt van de verticaal staande molenwiek. Hieruit blijkt dat de hoogte circa 17,5 meter mag bedragen.

#### **Conclusie**

Geconcludeerd wordt dat voldaan wordt aan het gestelde in de regels voor vrijwaring van de molenbiotoop.

## <span id="page-58-1"></span>4.14 M.e.r.-beoordeling

#### **Toetsingskader**

Behalve aan de uitvoeringsaspecten bedoeld in de Awb en het Bro dient ook te worden getoetst aan het Besluit m.e.r. Per 1 april 2011 is het Besluit m.e.r. gewijzigd. De belangrijkste aanleidingen hiervoor zijn de modernisering van de m.e.r wetgeving in 2010 en de uitspraak van het Europese Hof van 15 oktober 2009. (HvJ EG 15 oktober 2009, zaak C-255/08 – Commissie vs. Nederland) Uit deze uitspraak volgt dat de omvang van een project niet het enige criterium mag zijn om wel of geen m.e.r.-(beoordeling) uit te voeren. Ook als een project onder de drempelwaarde uit lijst C en D zit, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt.

Gemeenten en provincies moeten daarom per 1 april van 2011 ook bij kleine bouwprojecten beoordelen of een m.e.r.-beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r. nodig is. Een m.e.r.-beoordeling is een toets van het bevoegd gezag om te beoordelen of bij een project belangrijke nadelige milieugevolgen kunnen optreden.

#### **Conclusie**

Het toevoegen van één nieuwe woning wordt niet beschouwd als een stedelijk ontwikkelingsproject in de zin van het Besluit m.e.r.. Een vormvrije m.e.r.-beoordeling kan daarom achterwege blijven.

## <span id="page-60-0"></span>HOOFDSTUK 5 MOTIVATIE WIJZIGINGSPLAN

Het verlenen van medewerking aan het onderhavige initiatief is gebaseerd op de volgende wijzigingsvoorwaarden opgenomen in het bestemmingsplan 'De kommen van Bernheze' onder artikel 18, lid 5:

#### **De uitvoerbaarheid van het wijzigingsplan moet worden aangetoond:**

In hoofdstuk 4 is gemotiveerd dat het wijzigingsplan qua milieu uitvoerbaar is. In hoofdstuk 7 is de economische uitvoerbaarheid aangegeven van het gevolg van de bestemmingswijziging in het openbaar gebied. Het wijzigingsplan is in overeenstemming met deze voorwaarde.

#### **De belangen van derden mogen niet onevenredig worden geschaad**

Zoals beschreven in de toelichting van dit wijzigingsplan zullen geen belangen van derden worden geschaad. Daarnaast worden de randvoorwaarden aangehouden die in onderhavig document gesteld zijn. Het wijzigingsplan is in overeenstemming met deze voorwaarde.

#### **Er mogen geen onevenredig nadelige gevolgen ontstaan voor het woonmilieu**

Zoals beschreven in hoofdstuk 4 ontstaan er door onderhavig wijzigingsplan geen nadelige gevolgen voor het milieu. Het wijzigingsplan is in overeenstemming met deze voorwaarde.

#### **Het toevoegen van een nieuwe woning moet in overeenstemming zijn met het gemeentelijk volkshuisvestingsbeleid**

De gemeente Bernheze heeft haar woonbeleid vastgelegd in de 'Woonvisie 2005- 2015'. Het hoofddoel van het woonbeleid van de gemeente Bernheze is het voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling. Onderhavig initiatief sluit hierop aan. Aan deze voorwaarde wordt voldaan.

#### **Het parkeren moet in overeenstemming zijn met het gemeentelijk parkeerbeleid en de daarbij behorende normen**

Zoals beschreven in paragraaf 3.3.4 is in het parkeerbeleidsplan een parkeernorm voor onderhavige planlocatie opgenomen van 2 parkeerplaatsen.

Deze parkeerplaatsen worden op eigen terrein gerealiseerd. Het wijzigingsplan is in overeenstemming met het parkeerbeleidsplan. Aan deze voorwaarde wordt voldaan.

#### **Er moet een planschadeovereenkomst zijn gesloten**

Initiatiefnemer heeft een planschaderisicoanalyse laten opstellen, waaruit blijkt dat er geen planschaderisico is. Ook heeft initiatiefnemer een planschadeovereenkomst afgesloten met de gemeente Bernheze. Het wijzigingsplan is in overeenstemming met deze voorwaarde.

#### **Er mag geen afbreuk worden gedaan aan het stedenbouwkundig beeld en de ruimtelijke kwaliteit ter plaatse**

Het initiatief betreft het toevoegen van een extra woning aan een bestaande woning. De gemeente heeft in het principeverzoek de stedenbouwkundige randvoorwaarden geformuleerd. Aan deze randvoorwaarden is voldaan. Het wijzigingsplan is hiermee in overeenstemming.

#### **Er mag geen sprake zijn van aantasting van cultuurhistorische waarden**

Zoals beschreven in paragraaf 4.3 zijn er geen cultuurhistorische waarden in het geding. Het wijzigingsplan is in overeenstemming met deze voorwaarde.

#### **De woning moet een inhoud hebben van minimaal 350m³**

De nieuwe woning zal een inhoud hebben van tenminste 350 m³. Aan deze voorwaarde wordt voldaan.

#### **De nieuw woning moet zijn gelegen aan de openbare weg**

De nieuwe woning is gelegen aan de Kromstraat. Hiermee wordt dus aan deze voorwaarde voldaan.

#### **Een nieuwe woning is niet toegestaan in een hoeksituatie**

De nieuwe woning is niet gelegen in een hoeksituatie. Aan deze voorwaarde wordt voldaan.

#### **Er moet aansluiting worden gezocht bij de (bouw)regels van de bestemming zoals opgenomen in het bestemmingsplan "De kommen van Bernheze"**

Zoals beschreven in hoofdstuk 6 en aangegeven in het document 'regels' van onderhavig wijzigingsplan is aansluiting gezocht met de regels uit het bestemmingsplan 'De kommen van Bernheze'. Het wijzigingsplan is in overeenstemming met deze voorwaarde.

## <span id="page-63-0"></span>HOOFDSTUK 6 JURIDISCHE PLANBESCHRIJVING

## <span id="page-63-1"></span>6.1 Inleiding

Een bestemmingsplan/wijzigingsplan is een zogenaamd bindend plan. Dat wil zeggen dat het bindend is voor zowel de overheid als voor de burgers. Regels (voorschriften) en verbeelding (de plankaart) zijn onlosmakelijk met elkaar verbonden. De toelichting is niet juridisch bindend, maar moet zoals de naam al zegt worden gezien als een nadere toelichting op de regels en de verbeelding. Bovendien geeft het inzicht in de afweging die tot het bepalen van de bestemmingen heeft geleid.

## <span id="page-63-2"></span>6.2 Toelichting verbeelding

De verbeelding is getekend op een kadastrale ondergrond, schaal 1:1.000. Op de verbeelding is een aantal bestemmingen (Wonen en Tuin) en aanduidingen (Bouwvlak, bouwaanduiding twee-aaneen) opgenomen.

## <span id="page-63-3"></span>6.3 Toelichting regels

De planregels zijn verdeeld in vier hoofdstukken.

- Hoofdstuk 1 geeft de inleidende regels met de begrippen en de wijze van meten.
- In hoofdstuk 2 zijn de bestemmingsplanregels weergegeven. In dit hoofdstuk worden de op de verbeelding opgenomen bestemmingen geregeld.
- In hoofdstuk 3 zijn algemene regels opgenomen waaronder de antidubbeltelbepaling en algemene regels voor afwijken bij omgevingsvergunning.
- In hoofdstuk 4 zijn de overgangsregels en is de slotregel opgenomen.

Een bestemmingsartikel is als volgt opgebouwd:

- Bestemmingsomschrijving
- Bouwregels
- Nadere eisen
- Afwijking van de bouwregels
- Specifieke gebruiksregels
- Afwijking van de gebruiksregels
- Omgevingsvergunning voor het uitvoeren van een werk, geen bouwwerk zijnde, of van werkzaamheden
- Wijzigingsbevoegdheden

## <span id="page-64-0"></span>6.4 Toelichting bestemmingen

#### <span id="page-64-1"></span>6.4.1 Wonen en Tuin

De bestemmingen Wonen en Tuin zijn toegekend aan het plangebied met de daarbij behorende tuin en erf. Hierbij is aangegeven dat uitsluitend een woningtype 'twee-aaneen' is toegestaan. Aan huis verbonden beroepen zijn ook toegestaan.

In de bouwregels wordt een onderscheid gemaakt tussen hoofdgebouw, bijgebouwen en carports. Deze begrippen worden nader omschreven in artikel 1 Begrippen. Het hoofdgebouw moet worden gebouwd binnen het bouwvlak. De bijgebouwen mogen ook daarbuiten staan, maar moeten wel voldoen aan diverse situeringseisen. Ook zijn diverse hoogte- en oppervlaktematen voorgeschreven.

# <span id="page-65-0"></span>HOOFDSTUK 7 UITVOERBAARHEID

## <span id="page-65-1"></span>7.1 Economische uitvoerbaarheid

Het verhaal van plankosten via een exploitatieplan is uitgangspunt in de Wet ruimtelijke ordening. In de wet is ook bepaald dat van een exploitatieplan kan worden afgezien als het verhaal van kosten van de grondexploitatie over de in het plan begrepen gronden anderszins is verzekerd.

De initiatiefnemers zijn zich ervan bewust dat alle kosten die gemaakt worden in of ten behoeve van de procedure en de uitvoering voor rekening van de initiatiefnemers komen. Dit betreft onder meer de kosten voor de benodigde onderzoeken en de kosten voor het opstellen het wijzigingsplan en de kosten die gemaakt moeten worden in het openbaar gebied. Deze kosten worden via de leges op de initiatiefnemer verhaald.

Met de initiatiefnemers zal bovendien een planschadeverhaalsovereenkomst worden gesloten.

Kostenverhaal is dus anderszins verzekerd als gevolg waarvan geen exploitatieplan behoeft te worden opgesteld.

#### **Conclusie:**

Het plan is financieel uitvoerbaar.

## <span id="page-65-2"></span>7.2 Maatschappelijke uitvoerbaarheid

Het wijzigingsplan zal de wettelijke procedure doorlopen en conform de wettelijke vereisten kenbaar worden gemaakt.