Gemeente Barendrecht

Bestemmingsplan *''Lagewei fase 3''*

1 oktober 2019

# Gemeente Barendrecht

# Bestemmingsplan *''Lagewei fase 3"*

Vastgesteld

#### Inhoud:

- Toelichting
- Regels
- Geometrische plaatsbepaling (verbeelding)

| werknummer: | 618.166.80                        |
|-------------|-----------------------------------|
| datum:      | 1 oktober 2019                    |
| bestand:    | J:\618\166\80\3.projectresultaat\ |

#### Procedureoverzicht

| Fase             | Datum                   |  |
|------------------|-------------------------|--|
| concept          | 18 februari 2019        |  |
| Ontwerp          | 1 mei 2019              |  |
| Terinzagelegging | 7 juni t/m 18 juli 2019 |  |
| Definitief       | 1 oktober 2019          |  |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

#### **Inhoudsopgave van de toelichting**

| 1   | Inleiding                                                                    | 4        |
|-----|------------------------------------------------------------------------------|----------|
| 1.1 | Aanleiding en doel van het plan                                              | 4        |
| 1.2 | Ligging en begrenzing plangebied                                             | 4        |
| 1.3 | Voorgaande bestemmingsplannen                                                | 5        |
| 1.4 | Leeswijzer                                                                   | 5        |
| 2   | Planbeschrijving                                                             | 6        |
| 2.1 | Bestaande situatie                                                           | 6        |
| 2.2 | Ontwikkelingen                                                               | 6        |
| 3   | Ruimtelijke Ordening                                                         | 8        |
| 3.1 | Kader                                                                        | 8        |
|     | 3.1.1 Nationaal beleid                                                       | 8        |
|     | 3.1.2 Provinciaal beleid                                                     | 9        |
|     | 3.1.3 Gemeentelijk beleid                                                    | 10       |
| 3.2 | Conclusie                                                                    | 11       |
| 4   | Mobiliteit                                                                   | 12       |
| 4.1 | Kader                                                                        | 12       |
| 4.2 | Onderzoek                                                                    | 12       |
| 4.3 | Conclusie                                                                    | 13       |
| 5   | Natuur                                                                       | 14       |
| 5.1 | Kader                                                                        | 14       |
|     | 5.1.1 Wet natuurbescherming                                                  | 14       |
|     | 5.1.2 Natura 2000                                                            | 15       |
| 5.2 | 5.1.3 Natuurnetwerk Nederland en overige bos- en natuurgebieden<br>Onderzoek | 15<br>15 |
| 5.3 | Conclusie                                                                    | 17       |
| 4   | Water                                                                        | 17       |
|     |                                                                              |          |
| 4.1 | Kader<br>4.1.1 Europees en rijksbeleid                                       | 17<br>17 |
|     | 4.1.2 Provinciaal beleid                                                     | 18       |
|     | 4.1.3 Beleid waterbeheerder                                                  | 18       |
|     | 4.1.4 Gemeentelijk beleid                                                    | 18       |
| 6.2 | Onderzoek                                                                    | 19       |
| 6.3 | Conclusie                                                                    | 20       |
| 7   | Archeologie en Cultuurhistorie                                               | 21       |
| 7.1 | Archeologie                                                                  | 21       |

|         | 7.1.1 Kader                  |          |  |
|---------|------------------------------|----------|--|
|         | 7.1.2 Onderzoek              | 21       |  |
|         | 7.1.3 Conclusie              | 21       |  |
| 7.2     | Cultuurhistorie              | 22       |  |
|         | 7.2.1 Kader                  | 22       |  |
|         | 7.2.2 Onderzoek              | 22       |  |
|         | 7.2.3 Conclusie              | 22       |  |
| 8       | Milieu                       | 23       |  |
| 8.1     | Algemeen                     | 23       |  |
| 8.2     | M.e.r<br>-beoordeling        |          |  |
| 8.3     | Bodemkwaliteit               |          |  |
|         | 8.3.1 Kader                  | 23       |  |
|         | 8.3.2 Onderzoek              | 23       |  |
|         | 8.3.3 Conclusie              | 24       |  |
| 8.4     | Akoestische aspecten         | 24       |  |
|         | 8.4.1 Kader                  | 24       |  |
|         | 8.4.2 Onderzoek & conclusie  | 25       |  |
|         | 8.4.3 Warmtepompen           | 26       |  |
| 8.5     | Luchtkwaliteit               | 26       |  |
|         | 8.5.1 Kader                  | 26       |  |
|         | 8.5.2 Onderzoek              | 26       |  |
|         | 8.5.3 Conclusie              | 27       |  |
| 8.<br>6 | Milieuzonering               | 27<br>27 |  |
|         | 8.6.1 Kader                  |          |  |
|         | 8.6.2 Onderzoek en conclusie | 28<br>28 |  |
| 8.7     | Externe veiligheid           |          |  |
|         | 8.7.1 Kader                  | 28       |  |
|         | 8.7.2 Onderzoek en conclusie | 28       |  |
| 8.8     | Overige belemmeringen        | 29       |  |
| 9       | Uitvoerbaarheid              | 30       |  |
| 9.4     | Economische uitvoerbaarheid  | 30       |  |
| 9.5     | Handhavingsaspecten          | 30       |  |
| 10      | Juridische plantoelichting   | 31       |  |
| 10.4    | Planmethodiek                | 31       |  |
| 10.2    | Regels                       | 31       |  |
| 10.3    | Geometrische plaatsbepaling  | 32       |  |
| 11      | Procedure                    | 33       |  |
| 11.4    | Voorbereidingsfase           | 33       |  |
| 11.5    | Ontwerpfase                  | 33       |  |
| 11.6    | Vaststellingsfase            | 33       |  |

#### **Bijlagen bij de toelichting**

- **Bijlage 1** Quickscan Flora en Fauna, NWC.
- **Bijlage 2** Archeologisch onderzoek
- **Bijlage 3** Verkennend bodemonderzoek
- **Bijlage 4** Asbest onderzoek
- **Bijlage 5** Akoestisch onderzoek
- **Bijlage 6** Nota van beantwoording Zienswijzen Zichtwei

# <span id="page-8-0"></span>**1 Inleiding**

## <span id="page-8-1"></span>**1.1 Aanleiding en doel van het plan**

Ten behoeve van de realisatie van een appartementencomplex bestaande uit 24 appartementen is het benodigd om de uitwerkingsverplichting uit bestemmingsplan ''Lagewei-Vrouwenpolder'' uit te werken. Hierdoor komt er onder andere een directe woonbestemming op het plangebied te liggen, waarmee de gewenste ontwikkeling van gestapelde woningen mogelijk wordt gemaakt. Om de ontwikkeling mogelijk te maken is het voorliggende uitwerkingsplan opgesteld.

#### <span id="page-8-2"></span>**1.2 Ligging en begrenzing plangebied**

Het plangebied is gelegen aan de 3e Barendrechtseweg en de Zichtwei in Barendrecht. Globaal wordt het plangebied begrensd door:

- Toekomstige woonbebouwing (fase 2) aan de Zichtwei aan de noordzijde;
- Bestaande woningbouw aan de oostzijde.
- Middelbare school 'Calvijn Groene Hart' aan de zuidzijde;
- MFA Zichtwei en Blok0180, waarin ruimte is voor onderwijs, het jongerencentrum en een gymzaal, aan de westzijde;

*Afbeelding 1.1: Globale ligging en begrenzing plangebied*

#### <span id="page-9-0"></span>**1.3 Voorgaande bestemmingsplannen**

Het bestemmingsplan "Lagenwei - Vrouwenpolder" is op 31 januari 2012 vastgesteld. Het thans vigerende bestemmingsplan kan derhalve worden uitgewerkt. De bestemming "Wonen – Uit te werken 2" biedt de grondslag voor het uitwerkingsplan dat de bovenomschreven ontwikkeling mogelijk maakt. De bestemming kan worden uitgewerkt onder een aantal voorwaarden, in dit uitwerkingsplan wordt daar aan voldaan, zoals:

- Bouwhoogte van maximaal 19 meter.
- Maximaal 24 woningen.
- Wonen in de vorm van gestapelde woningen.

Tevens omschrijft het bestemmingsplan in de uitwerkingsregels dat ten minste 25% van de te realiseren woningen binnen de bestemmingen ''Wonen – Uit te werken – 1'', ''Wonen – Uit te werken – 2'' en ''Wonen – Uit te werken – 3'' sociale huur- of sociale koopwoningen zijn.

*Afbeelding 1.2: Uitsnede vigerend bestemmingsplan 'Lagewei - Vrouwenpolder'*

Op grond van het vigerende bestemmingsplan is het plangebied voorzien van de enkelbestemmingen 'Wonen' en de dubbelbestemming 'Waarde – Archeologie – 2'. De dubbelbestemming archeologie zorgt voor de bescherming en veiligstelling van archeologische waarden.

#### <span id="page-9-1"></span>**1.4 Leeswijzer**

Na de inleiding volgt in hoofdstuk 2 een korte omschrijving van het plangebied en de ontwikkelingen. Hoofdstuk 3 behandelt de beleidskaders die relevant zijn voor de ontwikkeling. Daarna volgen de planologisch relevante aspecten, zoals natuur en ecologie in hoofdstuk 4, water in hoofdstuk 5, archeologie en cultuurhistorie in hoofdstuk 6 en de milieuaspecten in hoofdstuk 7. In hoofdstuk 8 wordt de uitvoerbaarheid van de plannen besproken. In hoofdstuk 9 wordt een juridische toelichting gegeven op het uitwerkingsplan en tot slot wordt de procedure omschreven in hoofdstuk 10.

# <span id="page-10-0"></span>**2 Planbeschrijving**

#### <span id="page-10-1"></span>**2.1 Bestaande situatie**

Het plangebied is gelegen aan de 3e Barendrechtseweg en de Zichtwei te Barendrecht. Deze locatie is in de bestaande situatie geheel onbebouwd, de directe omgeving van de planlocatie is nagenoeg geheel bebouwd. Zoals op afbeelding 2.1 te zien is, bestaat het plangebied uit een grasveld. Het wordt in het zuidwesten begrensd door oppervlaktewater.

*Afbeelding 2.1: Huidige situatie plangebied*

#### <span id="page-10-2"></span>**2.2 Ontwikkelingen**

Binnen het plangebied wordt een appartementencomplex gerealiseerd, bestaande uit 24 koop appartementen (zie afbeelding 2.2). Voor onderhavige ontwikkeling is geen noodzaak dat 25% sociale woningbouw wordt gerealiseerd, omdat het moederplan voorschrijft dat dit percentage voor heel Lagewei - Vrouwenpolder geldt en het minimum van 25% al bereikt is. Bovendien geldt een bouwclaim voor realisatie van 34 woningen in Lagewei – Vrouwenpolder, waarvan 24 appartementen verdeeld in verschillende prijscategorieën (middelduur-goedkoop, middelduur-duur en duur) op de locatie aan de Zichtwei gerealiseerd worden. De resterende 10 woningen uit de bouwclaim worden elders in Lagewei – Vrouwenpolder gerealiseerd. Ten westen van het appartementencomplex wordt een parkeerterrein aangelegd, welke een capaciteit heeft voor 39 auto's. Daarnaast worden in het complex nog 3 parkeerplaatsen (garageboxen) gerealiseerd. Rondom het appartementencomplex wordt groen toegevoegd en zal de bestaande waterpartij worden vergroot.

*Afbeelding 2.2: toekomstige situatie voorgevel en situatietekening*

# <span id="page-12-0"></span>**3 Ruimtelijke Ordening**

#### <span id="page-12-1"></span>**3.1 Kader**

#### <span id="page-12-2"></span>**3.1.1 Nationaal beleid**

#### *Structuurvisie Infrastructuur en Ruimte (SVIR)*

De Structuurvisie Infrastructuur en Ruimte (SVIR) is op 13 maart 2012 in werking getreden. Deze structuurvisie vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op Rijksniveau en is de 'kapstok' voor bestaand en nieuw Rijksbeleid met ruimtelijke consequenties. In de structuurvisie schetst het Rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste Rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het Rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's.

Ter versterking van het vestigingsklimaat in de stedelijke regio's rondom de main-, brain- en greenports geldt een gebiedsgerichte, programmatische urgentieaanpak. In krimpregio's wordt het interbestuurlijke programma bevolkingsdaling doorgezet.

#### *Besluit algemene regels ruimtelijke ordening (Barro)*

Het Rijk legt met het Besluit algemene regels ruimtelijke ordening (Barro), de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds is het Barro aangevuld met onderwerpen uit de Structuurvisie Infrastructuur en Ruimte (SVIR). Het besluit is op 30 december 2011 in werking getreden.

Onderwerpen waarvoor het Rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien geldende bestemmingsplannen niet voldoen aan het Barro dan moeten deze binnen drie jaar na inwerkingtreding van het besluit zijn aangepast.

Bij besluit van 28 augustus 2012 (inwerking getreden op 1 oktober 2012) is het Barro aangevuld met de ruimtevraag voor de onderwerpen hoofdinfrastructuur (reserveringen voor hoofdwegen en landelijke spoorwegen en vrijwaring rond Rijksvaarwegen), de elektriciteitsvoorziening, het regime van de herijkte ecologische hoofdstructuur en waterveiligheid (bescherming van primaire waterkeringen en bouwbeperkingen in het IJsselmeergebied).

8

De SVIR en het Barro zeggen niks concreets over het plangebied. In de SVIR wordt ten aanzien van het 'Verstedelijkings- en landschapsbeleid' aangegeven, dat het Rijk dit overlaat aan de provincies en gemeenten.

#### *Nieuwe Ladder voor Duurzame Verstedelijking*

Op 1 juli 2017 is de Nieuwe Ladder voor Duurzame Verstedelijking in werking getreden (artikel 3.1.6 lid twee en drie Bro). De nieuwe Ladder is ten opzichte van de voorgaande Ladder vereenvoudigd. De drie treden zijn komen te vervallen en er is een nieuwe bepaling toegevoegd. De Laddertoets geldt alleen voor plannen die een nieuwe stedelijke ontwikkeling mogelijk maken. Onder een nieuwe stedelijke ontwikkeling wordt verstaan: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'.

Toetsing aan de nieuwe Ladder houdt in dat een bestemmingsplan dat een nieuwe stedelijke ontwikkeling mogelijk maakt een beschrijving bevat van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.

Indien een bestemmingsplan wijzigingsbevoegdheden of uitwerkingsplichten bevat, kan bij het moederplan worden bepaald dat de Laddertoets zich niet richt op de toelichting bij het moederplan, maar op de toelichting bij het wijzigings- of uitwerkingsplan.

Voorgenomen ontwikkeling maakt de realisatie van maximaal 24 woningen/appartementen mogelijk, in de dure koopsector. Deze ontwikkeling dient gezien te worden als een nieuwe stedelijke ontwikkeling en is daardoor ladderplichtig.

In ''Woonvisie Barendrecht 2016-2025'' is omschreven dat er de komende jaren (tot 2020) nog bijna 900 woningen gepland zijn en in de periode van 2020-2025 nog eens 400 woningen. Het totaal aantal woningen in Barendrecht komt daarmee uit op 20.000. De ontwikkeling sluit aan bij de woonvisie van de gemeente Barendrecht en de behoefte om de sociale woningvoorraad op peil te houden.

Voorgenomen ontwikkeling wordt voorzien binnen bestaand stedelijk gebied waardoor een nadere onderbouwing niet benodigd is.

#### <span id="page-13-0"></span>**3.1.2 Provinciaal beleid**

#### *Visie Ruimte en Mobiliteit en Verordening Ruimte*

Het provinciebestuur van Zuid-Holland heeft ervoor gekozen één integrale ruimtelijke structuurvisie voor Zuid-Holland te ontwikkelen, waarbij Ruimte en Mobiliteit leidend zijn. In de provinciale structuurvisie geeft de provincie aan wat zij als provinciaal belang beschouwt en hoe zij daarop wil gaan sturen.

De provincie Zuid-Holland onderscheidt zich door de strategische ligging in internationale netwerken, drie unieke deltalandschappen die samenkomen (kust, veen en rivierdelta) en de veelzijdige steden en economische complexen in het deltalandschap. De provincie heeft vier 'rode draden' benoemd en bevat zekerheid over een werkend mobiliteitsnetwerken bevat voldoende flexibiliteit om in de ruimtelijke ontwikkeling te reageren op maatschappelijke initiatieven.

De vier rode draden voor de toekomst zijn:

- 1. Beter benutten en opwaarderen van wat er is;
- 2. Vergroten van de agglomeratiekracht;
- 3. Verbeteren van de ruimtelijke kwaliteit;
- 4. Bevorderen van de transitie naar een water- en energie-efficiënte samenleving.

Voor de bebouwde ruimte zet de provincie in op een samenhangend, compact en goed bereikbaar, kwalitatief hoogwaardig bebouwd gebied.

In het programma Ruimte en het programma Mobiliteit beschrijft de provincie met welke instrumenten zij de doelen en ambities uit de Visie Ruimte en Mobiliteit uit gaat voeren. De Verordening Ruimte beschrijft de regels vanuit het beleid en het programma. Deze regels hebben een directe doorwerking in bestemmingsplannen. De documenten zijn op 9 juli 2014 vastgesteld door Provinciale Staten.

#### Doorwerking plangebied

Punt 1 van de rode draden in de visie ''Het beter benutten en opwaarderen van wat er is'', slaat eigenlijk direct op de nieuwe ontwikkelingen in het bebouwd gebied van Barendrecht. Tevens is punt 2 'vergroten van de agglomeratiekracht op het gebied van toepassing voordat het plangebied in een "hoogstedelijke zone" ligt. Deze "hoogstedelijke zone" kenmerkt zich door een goede connectiviteit, hoogwaardige stedelijke voorzieningen en een internationaal onderscheidende kennisinfrastructuur van universiteiten, kennis- en onderzoeksinstellingen en science parken.

#### <span id="page-14-0"></span>**3.1.3 Gemeentelijk beleid**

#### *Structuurvisie Samen de Ruimte*

Op 2 juli 2012 heeft de gemeente Barendrecht de structuurvisie 'Samen de Ruimte' vastgesteld. In deze visie is opgenomen dat de gemeente in zet op woningbouwontwikkeling binnen het bestaand stedelijk gebied om in te spelen op de lokale behoefte. Uitgangspunt is dat passend bij het suburbane, landelijke karakter van Barendrecht wordt gebouwd, ook op herstructureringslocaties. Op die wijze blijft het specifiek herkenbare Barendrechtse woningaanbod beschikbaar. Barendrecht zet daarbij ook in op verdichting en gestapelde woningbouw om zodoende ontwikkelingen mogelijk te blijven maken in een stedelijk gebied waar ruimte schaars is.

Voorgenomen ontwikkeling sluit aan bij het voornemen uit de visie om gestapelde woningbouw te realiseren binnen bestaand stedelijk gebied. In de visie wordt de ontwikkelingslocatie Lagewei-Vrouwenpolder ook genoemd als grote uitbreidingslocatie van Barendrecht. De voorgenomen ontwikkeling maakt de realisatie van maximaal 24 woningen mogelijk. Het plangebied ligt op de grens van een voortgezet onderwijscluster ontwikkeling en een woongebied ontwikkeling/herstructurering, zie afbeelding 3.1.

*Afbeelding 3.1: Uitsnede structuurvisie Barendrecht*

#### <span id="page-15-0"></span>**3.2 Conclusie**

De voorgenomen ontwikkeling maakt de realisatie van maximaal 24 woningen mogelijk. De ontwikkeling is in overeenstemming met het beleid van het Rijk, de provincie en de gemeente.

# <span id="page-16-0"></span>**4 Mobiliteit**

#### <span id="page-16-1"></span>**4.1 Kader**

#### *Structuurvisie Infrastructuur en Ruimte*

De Structuurvisie Infrastructuur en Ruimte (SVIR) vervangt onder andere de Nota Mobiliteit en vormt de visie van het Rijk op het gebied van mobiliteit, bereikbaarheid, ruimte, milieu en leefbaarheid tot 2040.

De SVIR voorziet een groei in de mobiliteitsbehoefte tot 2030. Deze groei is het grootst in de Randstad en Brabant. Om de concurrentiekracht van Nederland te versterken, is een netwerk van hoogwaardige internationale verbindingen nodig, net als een goede nationale bereikbaarheid van onze belangrijkste economische regio's. Het Rijk zet de gebruiker van mobiliteit centraal. Het verknopen van verkeerssystemen en vervoerwijzen neemt daarbij een belangrijke plaats in, net als het beter benutten van infrastructuur, met een volwaardige plaats voor langzaam en recreatief verkeer. Het Rijk mikt op multimodale (keten)maatregelen die het gebruik van de capaciteit optimaliseren.

In de ambitie van het Rijk is Nederland in 2040 een bepalende speler in de transitie naar duurzame mobiliteit. In de SVIR gaat het Rijk vooral in op de transitie naar schone voertuigen, uitgewerkt in de duurzaamheidsagenda. Deze doet een beroep op bedrijfsleven (Green Deals) en decentrale overheden (Klimaatagenda).

#### *Strategisch Plan Verkeersveiligheid 2008 - 2020*

Het Strategisch Plan Verkeersveiligheid 2008 - 2020 van het Ministerie van Verkeer en Waterstaat geeft een visie weer op het aspect 'verkeersveiligheid' in Nederland. De ambitieuze doelen (qua verkeersdoden en -gewonden) uit de Nota Mobiliteit moeten worden omgezet in beleid. Drie pijlers daarin zijn: samenwerking, integrale aanpak en "Duurzaam Veilig". Het verkeersveiligheidsbeleid in Nederland van de afgelopen jaren was succesvol; dat moet worden gecontinueerd. Op basis van generieke maatregelen (maatregelen die in de basis overal gelden, die de afgelopen jaren al zijn ingezet en die moeten worden gecontinueerd) alsook met specifieke aandachtsgebieden zou dit kunnen worden bewerkstelligd. Het is van groot belang dat er een goede afstemming en samenwerking plaatsvindt met alle betrokken partijen.

#### *Provinciaal Verkeer- en Vervoerplan 2002 - 2020*

In het Provinciaal Verkeer- en Vervoer Plan (PVVP) van 21 januari 2004 beschrijft de provincie Zuid-Holland hoe zij de komende jaren haar beleid op het terrein van verkeer en vervoer vorm wil gaan geven. Daarbij komen onderwerpen aan de orde als bereikbaarheid, leefbaarheid en verkeersveiligheid.

De provincie Zuid-Holland kiest voor een beleid van beheerste groei van de mobiliteit. Daarbij moeten tegelijkertijd de individuele wensen en eisen die reizigers en het bedrijfsleven aan de kwaliteit van hun mobiliteit stellen niet uit het oog worden verloren. Om de bereikbaarheid en de kwaliteit van de leefomgeving in stand te houden is ten eerste een kwaliteitssprong van het openbaar vervoer op alle niveaus vereist.

Vervolgens dient een vermindering van congestie en een verbetering van de bereikbaarheid plaats te vinden. Om die reden worden kwaliteitseisen gesteld aan de trajectsnelheden van de verschillende typen wegverbindingen.

#### <span id="page-16-2"></span>**4.2 Onderzoek**

*Huidige situatie*

In de huidige situatie is het plangebied onbebouwd.

12

#### *Toekomstige situatie*

In de toekomstige situatie worden 24 woningen mogelijk gemaakt, in de dure koop(appartementen) sector. De verkeersgeneratie en de parkeernormen worden berekend op basis van de cijfers uit de publicatie 'Kencijfers parkeren en verkeersgeneratie' van het CROW.

De mate van stedelijkheid en de ligging van het plangebied zijn bepalend voor de hoogte van de verkeersgeneratie en de parkeernormen. Het CBS schaalt Barendrecht in als sterk stedelijke gemeente. Het plangebied is gelegen in de rest van de bebouwde kom.

#### *Verkeersgeneratie* Type woning Aantal woningen Verkeersgeneratie (per woning) Verkeersgeneratie totaal per woningtype Koop etage, duur 2 7,1 14,2 Koop etage, midden 22 5,6 123,2

*Tabel 1: Overzicht verkeersgeneratie naar type woning*

De voorgenomen ontwikkeling voorziet in een maximale toename van 137 verkeersbewegingen. De nieuwe woningen worden ontsloten via de Zichtwei op de 3e Barendrechtseweg. Aangenomen wordt dat de capaciteit van deze wegen het extra verkeer dat gegenereerd wordt door de voorgenomen ontwikkeling kan verwerken.

#### *Parkeren*

| Type woning        | Aantal woningen | Parkeernorm | Aantal benodigde<br>parkeerplaatsen per<br>woningtype |
|--------------------|-----------------|-------------|-------------------------------------------------------|
| Koop etage, duur   | 2               | 1,9         | 3,8                                                   |
| Koop etage, midden | 22              | 1,7         | 37,4                                                  |

*Tabel 2: Overzicht parkeernorm naar type woning*

In het totaal zijn er 42 parkeerplaatsen benodigd ten behoeve van voorgenomen ontwikkeling. In het plan zijn 42 parkeerplaatsen opgenomen, waarvan 39 op het parkeerterrein en 3 in het gebouw zelf (garageboxen).

#### <span id="page-17-0"></span>**4.3 Conclusie**

De voorgenomen ontwikkeling zorgt niet voor problemen op het gebied van mobiliteit. De toenemende verkeersdruk kan worden afgewenteld en de parkeerplaatsen worden op eigen terrein voorzien.

# <span id="page-18-0"></span>**5 Natuur**

#### <span id="page-18-1"></span>**5.1 Kader**

#### <span id="page-18-2"></span>**5.1.1 Wet natuurbescherming**

Per 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen).

#### *Soorten*

Voor ruimtelijke ingrepen die resulteren in overtreding van één of meer artikelen van de Wnb moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van het plan dient duidelijk te zijn of en in hoeverre een ontheffing kan worden verkregen.

Voor alle in de wet genoemde diersoorten (inclusief vogels) geldt dat het verboden is individuen van deze soorten (opzettelijk) te doden of te vangen. Bovendien is het verboden nesten (en eieren) en (vaste) voortplantingsplaatsen of rustplaatsen van dieren opzettelijk te beschadigen of te vernielen dan wel weg te nemen. Voor de in de wet genoemde plantensoorten geldt dat het verboden is exemplaren in hun natuurlijke verspreidingsgebied opzettelijk te plukken en te verzamelen, af te snijden, te ontwortelen of te vernielen. In de Wnb worden drie beschermingsregimes onderscheiden voor beschermde soorten. Voor de eerste twee regimes gelden aanvullende verbodsbepalingen.

- 1 Het beschermingsregime Vogelrichtlijn (Vrl), dat van toepassing is op van nature in Nederland in het wild levende vogels van soorten als bedoeld in artikel 1 van de Vrl. Met betrekking tot deze vogelsoorten geldt dat het - aanvullend aan de bovengenoemde verbodsbepalingen - verboden is vogels opzettelijk te storen, behalve als de storing niet van wezenlijke invloed is op de staat van instandhouding van de desbetreffende vogelsoort. Ruimtelijke inrichting of ontwikkeling en dwingende redenen van groot openbaar belang zijn geen reden om ontheffing te verlenen. Ontheffing is uitsluitend toegestaan op basis van de ontheffingsgronden die in de Vrl zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.
- 2 Het beschermingsregime Habitatrichtlijn (Hrl), dat van toepassing is op soorten van bijlage IV bij de Hrl, bijlage I en II bij het Verdrag van Bern en bijlage I bij het Verdrag van Bonn. Met betrekking tot deze soorten is het - aanvullend aan de bovengenoemde verbodsbepalingen - verboden dieren opzettelijk te verstoren. Ontheffing wordt voor ruimtelijke inrichting of ontwikkeling alleen verleend indien:
	- er geen andere bevredigende oplossing is, en
	- geen afbreuk wordt gedaan aan de gunstige staat van instandhouding van de soort, en
	- sprake is van één van de volgende (bij ruimtelijke ontwikkeling relevante) belangen:
		- de bescherming van wilde flora en fauna of natuurlijke habitats, of
		- de volksgezondheid, de openbare veiligheid of andere dwingende redenen van groot openbaar belang, met inbegrip van redenen van sociale of economische aard en voor het milieu wezenlijk gunstige effecten.
- 3 Het beschermingsregime Andere Soorten, dat van toepassing is op soorten van de bijlage behorende bij artikel 3.10 van de Wnb. Ontheffing is alleen mogelijk indien:
- er geen andere bevredigende oplossing is, en
- indien geen afbreuk wordt gedaan aan de gunstige staat van instandhouding van de soort.

Er is echter geen ontheffing nodig indien gewerkt wordt volgens een geldige gedragscode die van toepassing is op de betreffende soort(en). Vaak is daarnaast ecologische begeleiding en een ecologisch werkprotocol nodig bij de uitvoering van werkzaamheden.

De provincies kunnen voor het beschermingsregime Andere Soorten een algemene vrijstelling verlenen voor onder meer ruimtelijke inrichting of ontwikkeling van gebieden. In Barendrecht is de provincie Zuid-Holland het bevoegd gezag voor de Wnb. Indien nesten, (vaste) voortplantingsplaatsen of rustplaatsen van soorten niet (kunnen) worden ontzien, is ontheffing noodzakelijk. Ontheffing is niet benodigd indien de functionaliteit van de nesten, (vaste) voortplantingsplaatsen of rustplaatsen gegarandeerd wordt (het beschadigen en vernielen wordt voorkomen door maatregelen of er zijn voldoende alternatieven).

Ten slotte is altijd de algemene zorgplicht van toepassing, die inhoudt dat een ieder voldoende zorg in acht neemt voor alle inheemse dieren en planten en hun directe leefomgeving (artikel 1.11 van de Wnb). Concreet betekent dit dat bij een ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

#### <span id="page-19-0"></span>**5.1.2 Natura 2000**

#### *Natura 2000*

De Wnb ziet op de bescherming van Natura 2000-gebieden (Vrl- en Hrl-gebieden). Voor ieder Natura 2000 gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen de Natura 2000-gebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

#### <span id="page-19-1"></span>**5.1.3 Natuurnetwerk Nederland en overige bos- en natuurgebieden**

#### *Natuurnetwerk Nederland*

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden (de voormalige Ecologische Hoofdstructuur / EHS). Het netwerk moet natuurgebieden beter verbinden met elkaar en met het omringende agrarisch gebied. Het doel van het NNN is de instandhouding en ontwikkeling van natuurgebieden om daarmee een groot aantal soorten en ecosystemen te laten voortbestaan. Sinds 2014 zijn de provincies het eerste verantwoordelijke bevoegde gezag voor het NNN (daarvoor was dat de rijksoverheid). De provincies hebben in een verordening regelgeving vastgelegd ten aanzien van het NNN.

#### <span id="page-19-2"></span>**5.2 Onderzoek**

Het Natuur-Wetenschappelijk Centrum (NWC) heeft voor het plangebied een quickscan flora en fauna uitgevoerd. Hieronder zijn de belangrijkste conclusies beschreven. Het volledig rapport is opgenomen als bijlage 1.

#### *Soortenbescherming*

#### *Vleermuizen*

Het plangebied kan gebruikt worden als foerageergebied voor vleermuizen. Het gaat hier echter niet om essentieel foerageergebied; in de directe omgeving zijn voldoende geschikte foerageergebieden aanwezig. Nadelige effecten op foerageergebied van vleermuizen kunnen daarom uitgesloten worden. Vanuit de Wet natuurbescherming bestaan er daarom geen verdere verplichtingen ten aanzien van deze soortgroep.

#### *Vogels met een vaste verblijfplaats*

In en in de directe omgeving van het plangebied zijn geen jaarrond beschermde verblijfplaatsen van vogels aangetroffen. Daarnaast maakt het plangebied geen onderdeel uit van de functionele leefomgeving van een vogelsoort met een vaste verblijfplaats; in de directe omgeving is voldoende alternatief leefgebied aanwezig. Hierdoor zijn effecten op vogels met een vaste verblijfplaats uit te sluiten. Vanuit de Wet natuurbescherming bestaan er daarom geen verdere verplichtingen ten aanzien van deze soortgroep.

#### *Broedvogels*

Aangeraden wordt om verstorende werkzaamheden zoals kap- en rooiwerkzaamheden buiten het broedseizoen (globaal van half maart tot en met half juli)*[1](#page-20-0)* uit te voeren. Indien dit niet mogelijk is, dient voorafgaand door een ecologisch deskundige bepaald te worden of er sprake is van broedgevallen binnen of in de directe omgeving van het plangebied. Wanneer er broedgevallen binnen de invloedsfeer van de werkzaamheden worden vastgesteld en er sprake zal zijn van vernietiging of verstoring met een wezenlijke invloed, kunnen de werkzaamheden pas verder gaan wanneer de jonge vogels het nest hebben verlaten. Of dit aan de orde is, kan pas vastgesteld worden na een nieuwe inspectie vlak voorafgaand aan de werkzaamheden en wanneer de planning van de werkzaamheden bekend is.

#### *Amfibieën*

Uit het veldbezoek blijkt dat het plangebied geen geschikt leefgebied vormt voor de Rugstreeppad (Epidalea calamita). De aanwezigheid van de Rugstreeppad kan daarom uitgesloten worden. Vanuit de Wet natuurbescherming bestaan er daarom geen verdere verplichtingen ten aanzien van deze soortgroep.

#### *Vissen*

In het plangebied komt de strikte beschermde Grote Modderkruiper (Misgurnus fossilis) niet voor. Vanuit de Wet natuurbescherming bestaan er daarom geen verdere verplichtingen ten aanzien van deze soortgroep.

#### *Zorgplicht*

Tenslotte geldt voor alle plant- en diersoorten (ook de onbeschermde) de zorgplicht. Deze houdt in dat mogelijke nadelige gevolgen voor planten en dieren, voor zover redelijk, zoveel mogelijk vermeden moeten worden. Manieren om aan de zorgplicht te voldoen zijn bijvoorbeeld:

- Er wordt gelegenheid gegeven aan amfibieën en grondgebonden zoogdieren, die tijdens de werkzaamheden worden gevonden, te vluchten of zich te verplaatsen naar een schuilplaats buiten het bereik van de werkzaamheden. Dit gebeurt door onder andere vegetatie of bodemmateriaal (takken, stronken, steenhopen) gefaseerd te verwijderen;
- in verband met verstoring van aanwezige dieren worden de werkzaamheden zoveel mogelijk overdag uitgevoerd.

Tijdens de bouwfase moet daarnaast rekening gehouden worden met de kans op vestiging door (beschermde) pionierssoorten, de Kleine plevier (Charadrius dubius) en de Oeverzwaluw (Riparia riparia). De volgende maatregelen worden getroffen:

- Er wordt voorkomen dat in de broedtijd van de Oeverzwaluw steilwanden in zand-lichamen op het bouwterrein aanwezig zijn. Mocht er toch sprake zijn van broed-gevallen, dan wordt met de werkzaamheden gewacht totdat nestholtes niet meer in gebruik zijn;
- voorbelast terrein kan aantrekkelijk zijn voor een soort als de Kleine plevier. Plaatsing van vlaggetjes kan het terrein minder aantrekkelijk maken. Als er sprake is van een broedgeval, dan wordt met de werkzaamheden gewacht totdat eieren uitgekomen zijn.

#### *Gebiedsbescherming*

Het dichtstbijzijnde gebied dat onder de bescherming van de Wet natuurbescherming valt is Natura 2000 gebied 'de Oude Maas'. Dit Natura 2000-gebied bevindt zich op ongeveer 2 kilometer afstand vanaf de locatie (figuur 2) en bevat geen stikstofgevoelig habitat.

<span id="page-20-0"></span>*<sup>1</sup> Voor het broedseizoen wordt in de Wet natuurbescherming geen standaardperiode gehanteerd. Dit is onder andere afhankelijk van de vogelsoort en de weersomstandigheden waardoor deze periode langer dan wel korter kan zijn*

Het dichtstbijzijnde Natura 2000-gebied met een stikstofgevoelig habitat is 'Biesbosch' dat ligt op ruim 14 km van het plangebied. Vanwege de afstand, en kleinschaligheid van het project zal er geen sprake zijn van nadelige effecten op zoals stik-stofdepositie habitattypen en doelsoorten die in het kader van de Wet natuurbescherming aangewezen zijn voor de 'Biesbosch'.

Tot slot maakt het plangebied geen deel uit van het Natuurnetwerk Nederland (NNN). Omdat er, als gevolg van de voorgenomen plannen, geen oppervlakte aan NNN-gebied verloren gaat, is er geen verdere toetsing aan de wet- en regelgeving omtrent het NNN nodig.

#### <span id="page-21-0"></span>**5.3 Conclusie**

Het aspect natuur vormt geen belemmering voor de haalbaarheid van het plan.

# <span id="page-21-1"></span>**4 Water**

- <span id="page-21-2"></span>**4.1 Kader**
#### <span id="page-21-3"></span>**4.1.1 Europees en rijksbeleid**

#### *Nationaal Waterplan*

Het 2e Nationaal Waterplan (NWP2) beschrijft de hoofdlijnen, principes en richting van het nationale waterbeleid in de periode 2016-2021, met een vooruitblik richting 2050. Het rijk streeft naar een duurzaam en klimaatbestendig waterbeheer en heeft de ambitie om de komende decennia te investeren in bescherming tegen overstromingen en in de zoetwatervoorziening. Het Nationaal Waterplan 2016-2021 is op 10 december 2015 door de minister van Infrastructuur en Milieu en de staatssecretaris van Economische Zaken vastgesteld.

#### *Waterwet*

De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

#### *Nationaal Bestuursakkoord Water*

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundige relevante ruimtelijke plannen en besluiten. Uitvoering van de watertoets betekent in feite dat de gemeente en het waterschap samenwerken bij het uitwerken van ruimtelijke plannen, zodat problemen (bijvoorbeeld wateroverlast of verdroging) in het gebied zelf en de omgeving worden voorkomen. De watertoets is sinds 2003 verankerd in de wetgeving en hiermee verplicht voor alle ruimtelijke plannen en besluiten.

#### *Kaderrichtlijn water*

De Kaderrichtlijn Water is opgesteld om de waterkwaliteit is Europa te verbeteren. De richtlijn is sinds 2000 van kracht. In de richtlijn staan afspraken die ervoor moeten zorgen dat uiterlijk in 2027 het water in alle Europese landen voldoende schoon en gezond is.

#### *Waterbeheer 21e eeuw (WB21)*

In september 2000 heeft de commissie Waterbeheer 21e eeuw advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatsvinden. Berging moet binnen het stroomgebied plaatsvinden. Dit betekent onder andere het aanwijzen en instandhouder van waterbergingsgebieden. Daarnaast wordt verdroging bestreden en worden watertekorten verminderd.

#### <span id="page-22-0"></span>**4.1.2 Provinciaal beleid**

#### *Provinciaal Waterplan 2016 - 2021*

Op 29 juni 2016 is het Regionaal waterplan Zuid-Holland 2016-2021 in werking getreden. Het Hoofdlijnenakkoord 2015 – 2019 van het college van Gedeputeerde Staten schetst de ambitie om beleid zo veel mogelijk integraal vorm te geven en te anticiperen op de visie die ten grondslag ligt aan de Omgevingswet. Specifiek voor het regionale waterbeleid is hieraan voldaan met de Visie Ruimte en Mobiliteit (VRM) en de Voortgangsnota Europese Kaderrichtlijn Water. Dit maakt een volledig nieuw regionaal waterplan overbodig.

#### <span id="page-22-1"></span>**4.1.3 Beleid waterbeheerder**

#### *Waterbeheerplan 2016-2021, Waterschap Hollandse Delta*

In het Waterbeheerplan 2016-2021 (d.d. 26 november 2015) staat hoe het Waterschap Hollandse Delta het waterbeheer in het werkgebied in de komende jaren wil uitvoeren. Het nieuwe Waterbeheerprogramma van waterschap Hollandse Delta bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode 2016-2021. Het dynamisch deel bevat de maatregelen die nodig zijn om de doelen uit het statisch deel te realiseren en gaat op hoofdlijnen in op de financiële consequenties daarvan.

In het statisch deel komen de belangrijkste externe en interne (beleids)kaders waarbinnen het Waterbeheerprogramma is opgesteld aan bod. Deze kaders zijn overigens continu in beweging; zo zijn vanuit het Deltaprogramma onlangs de deltabeslissingen uitgebracht en is de nieuwe Omgevingswet in aantocht.

In het dynamisch deel van het Waterbeheerprogramma zijn per thema maatregeltabellen uitgewerkt. Deze maatregelen zijn nodig om de doelen die in het statisch deel zijn geformuleerd te kunnen bereiken. De maatregeltabellen hebben het karakter van een 'groslijst' die jaarlijks uitwerking behoeft. Bij deze jaarlijkse uitwerking kunnen, mits het bereiken van de doelen niet in gevaar komt, maatregelen worden geschrapt of worden vervangen door andere maatregelen. Desgewenst kunnen ook nieuwe maatregelen worden toegevoegd. De (jaarlijkse) uitwerking van het maatregelenprogramma verloopt via de Kadernota, de Programmabegroting en de jaarplannen/afdelingsplannen. Op die wijze worden ook de financiële consequenties van het Waterbeheerprogramma geborgd.

#### <span id="page-22-2"></span>**4.1.4 Gemeentelijk beleid**

Komen tot een goed, veilig, beheersbaar en aantrekkelijk watersysteem met gezond water en gevarieerde oevers, dat op de gewenste gebruiksfuncties is afgestemd' is de doelstelling van het Waterplan Barendrecht. Het gemeentelijke waterplan is vastgesteld op 1 oktober 2004. In het Waterplan worden aan de hand van vier thema's de doelstellingen en streefbeelden van het waterschap beschreven. Ook wordt een maatregelenpakket aan de hand van een aantal knelpunten gegeven. De thema's betreffen:

- voorkomen van wateroverlast;
- verbeteren van waterkwaliteit en ecologie;
- verbeteren belevingswaarde.

#### <span id="page-23-0"></span>**6.2 Onderzoek**

Ontwikkelingen dienen rekening te houden met de in deze waterparagraaf genoemde eisen en uitgangspunten. In deze waterparagraaf wordt naast de beschrijving van de waterstaatkundige situatie en kenmerken bepaald wat de invloed is van de ontwikkeling op de waterhuishouding.

#### *Huidige situatie*

Het plangebied is circa 7.000 m2. Het gehele gebied is in de huidige situatie onverhard.

In het plangebied is oppervlaktewater gelegen (zie afbeelding 6.1). Het omliggende gebied is ook recent in ontwikkeling geweest waardoor de aanduidingslijnen van de legger niet meer kloppen. De watergang binnen het plangebied is een secundaire watergang.

*Afbeelding 6.1: Uitsnede leggerkaart waterschap Hollandse Delta. Plangebied rood omkaderd.* 

#### *Veiligheid en waterkeringen*

Het plangebied ligt niet binnen de beschermingszone van een regionale of primaire waterkering. Het plangebied is niet gelegen in een gebied met een overstromingsrisico.

#### *Afvalwaterketen en riolering*

Bij ruimtelijke ontwikkelingen is het uitgangspunt dat de waterhuishoudkundige situatie niet mag verslechteren. Dit betekent bijvoorbeeld dat de waterhuishouding kan worden verbeterd door het afkoppelen van schoon verhard oppervlak. Hiermee wordt voorkomen dat schoon hemelwater wordt afgevoerd naar de rioolwaterzuiveringsinstallatie. Dit betekent ook dat toename van het verharde oppervlak en/of dempingen binnen het gebied moeten worden gecompenseerd. Ook combinaties met andere functies zoals groen en recreatie liggen voor de hand. Daarnaast is het van belang om bij eventuele ontwikkelingen diffuse

verontreinigingen te voorkomen door het gebruik van duurzame, niet-uitloogbare materialen (geen zink, lood, koper en PAK's-houdende materialen) zowel gedurende de bouw- als de gebruiksfase.

#### *Toekomstige situatie*

In de toekomstige situatie wordt een appartementencomplex gerealiseerd ten behoeve van maximaal 24 wooneenheden. Dit appartementencomplex dient binnen het bouwvlak te worden gerealiseerd en de oppervlakte van dit bouwvlak bedraagt circa 700m2. Daarnaast wordt ter plaatse van het plangebied nog verharding aangebracht ten behoeve van de openbare ruimte en parkeerplaatsen.

#### *Waterkwantiteit*

In de structuur van de beoogde ontwikkelingen die mogelijk gemaakt worden met het bestemmingsplan Lagewei-Vrouwenpolder is reeds rekening gehouden met de realisatie van de 24 woningen. De benodigde watercompensatie voor de ontwikkelingen in het gebied, inclusief de realisatie van deze woningen, is in de watertoets in het bestemmingsplan Lagewei-Vrouwenpolder geborgd. Voor dit uitwerkingsplan hoeft dan ook niet apart de watercompensatie te worden geregeld.

#### *Riolering*

Afvalwater wordt afgevoerd via het gemeentelijk riool (droogweerafvoer - DWA). Hemelwater dat op daken, parkeerverharding en opritten valt, moet als dat mogelijk is worden afgekoppeld van het DWA en afgevoerd naar het oppervlaktewater. Hemelwater dat op wegen valt, dient via bodempassages te worden afgevoerd naar het oppervlaktewater.

#### *Volksgezondheid*

Door het afkoppelen van hemelwater van de DWA worden vuilwateroverstorten (in de omgeving) tegengegaan. De risico's van watergerelateerde ziekten en plagen worden hierdoor geminimaliseerd. Indien nieuwe wateren worden gerealiseerd en/of oevers van bestaande wateren worden vergraven, verdient het aanbeveling flauwe, natuurvriendelijke oevers te creëren.

#### *Waterkwaliteit*

Het toepassen van niet-uitloogbare bouwmaterialen voorkomt dat het hemelwater, dat wordt afgekoppeld naar het oppervlaktewater, wordt vervuild. In verband hiermee worden eisen gesteld aan de bij de daken, goten en leidingen te gebruiken materialen. Er mogen geen (sterk) uitloogbare materialen zoals koper, lood, zink, teerhoudende dakbedekking of geïmpregneerde beschoeiingen gebruikt worden op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben). Afkoppeling van hemelwater zorgt ervoor dat het aantal riooloverstorten laag is. Ook dit komt de waterkwaliteit (in de omgeving) ten goede.

#### *Beheer en onderhoud*

Het beheer en onderhoud van het gemeentelijke inzamelings- en transportstelsel ligt bij de gemeente, tot aan het eindgemaal, dat in beheer is van het waterschap Hollandse Delta. Het waterschap is verantwoordelijk voor het transport vanuit het eindgemaal tot en met de afvalwaterzuiveringsinstallatie en voor de zuivering. De gemeentelijke riolering moet bereikbaar zijn voor beheer en onderhoud.

#### <span id="page-24-0"></span>**6.3 Conclusie**

Het aspect water vormt geen belemmering voor de haalbaarheid van het plan.

# <span id="page-25-0"></span>**7 Archeologie en Cultuurhistorie**

#### <span id="page-25-1"></span>**7.1 Archeologie**

#### <span id="page-25-2"></span>**7.1.1 Kader**

#### *Erfgoedwet*

De Monumentenwet 1988 is op 1 juli 2016 overgegaan in de Erfgoedwet. De Erfgoedwet bundelt de voorgaande wet- en regelgeving voor behoud en beheer van het cultureel erfgoed in Nederland. Bovendien is aan de Erfgoedwet een aantal nieuwe bepalingen toegevoegd. Het beschermingsniveau zoals deze in de oude wetten en regelingen gold, blijft gehandhaafd. Het behoud en beheer van het Nederlandse erfgoed was geregeld in zes verschillende wetten en een regeling, waarin roerend, onroerend en archeologisch erfgoed allemaal hun eigen specifieke definities, procedures en beschermingsmaatregelen hadden.

In de Erfgoedwet is vastgelegd hoe met ons erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. Overbodige regels zijn geschrapt en de verantwoordelijkheid voor de bescherming van het cultureel erfgoed ligt waar mogelijk bij het erfgoedveld zelf. Onderdelen van de Monumentenwet die de fysieke leefomgeving betreffen, worden overgeheveld naar de Omgevingswet die in 2019 van kracht wordt. Voor deze onderdelen is een overgangsregeling in de Erfgoedwet opgenomen voor de periode 2016-2019. Het gaat daarbij om de volgende zaken:

- Vergunningen tot wijziging, sloop of verwijdering van rijksmonumenten
- Verordeningen, bestemmingsplannen, vergunningen en ontheffingen op het gebied van archeologie
- Bescherming van stads- en dorpsgezichten

#### <span id="page-25-3"></span>**7.1.2 Onderzoek**

In het vigerende bestemmingsplan 'Lagewei - Vrouwenpolder' heeft het plangebied de archeologische dubbelbestemming 'Archeologie – Waarde – 2'. In het vigerende bestemmingsplan is in de bijbehorende regeling opgenomen dat het niet is toegestaan werken, geen bouwwerken zijnde, of werkzaamheden uit te voeren of te doen die dieper reiken dan 1,5 m beneden maaiveld en die tevens een terreinoppervlakte van meer dan 200 m2 beslaan.

Aan de 3e Barendrechtseweg in Barendrecht zullen 24 appartementen worden gerealiseerd. Het complex krijgt een oppervlakte van meer dan 200 vierkante meter. De ontgravingen zullen ongeveer 1 meter diep zijn en het gebouw wordt onderheid. De vrijstellingsgrens van het bestemmingsplan wordt overschreden. De werkzaamheden vormen daarmee een bedreiging voor eventueel in de ondergrond aanwezige archeologische waarden. Door Vestigia (onderzoeksbureau Archeologie & Cultuurhistorie) is daarom een inventariserend veldonderzoek uitgevoerd (zie bijlage 2).

#### <span id="page-25-4"></span>**7.1.3 Conclusie**

Op basis van de resultaten van het inventariserend veldonderzoek wordt gesteld dat er binnen het plangebied geen archeologische waarden te verwachten zijn. In het kader van de Archeologische Monumentzorg (AMZ) wordt geadviseerd geen vervolgstappen te nemen.

Het bevoegd gezag (de gemeente Barendrecht) heeft het onderzoek voorgelegd aan het BOOR (Archeologie Rotterdam), deze stemmen in met de conclusie van het rapport. Dit betekend dat het terrein voor de voorgenomen ontwikkeling is vrijgegeven. Wel geldt ten alle tijden een meldingsplicht archeologische toevalsvondst of waarneming van kracht (Erfgoedwet, artikel 5.10 Archeologische toevalsvondst). Aangezien het nooit volledig is uit te sluiten dat tijdens eventueel grondverzet een archeologische ''toevalsvondst'' wordt gedaan, is het wenselijk de uitvoerder van het grondwerk te wijzen op de plicht om hiervan zo spoedig mogelijke melding te doen bij het bevoegd gezag, de gemeente Barendrecht, en de Rijksdienst voor het Cultureel Erfgoed.

21

# <span id="page-26-0"></span>**7.2 Cultuurhistorie**

# <span id="page-26-1"></span>**7.2.1 Kader**

## *Visie erfgoed en ruimte 'Kiezen voor karakter' (juni 2011)*

In de Visie erfgoed en ruimte 'Kiezen voor karakter' zet het Rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaal-culturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het Rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1 werelderfgoed: de samenhang borgen en de uitstraling vergroten;
- 2 eigenheid en veiligheid: zee, kust en rivieren;
- 3 herbestemming als (stedelijke) gebiedsopgave: met focus op groei en krimp;
- 4 levend landschap: synergie tussen erfgoed, economie en ecologie;
- 5 en wederopbouw: het tonen van een tijdperk.

### *Regioprofielen Cultuurhistorie*

De provincie Zuid-Holland wil waardevolle cultuurhistorische elementen behouden of inpassen bij nieuwe ruimtelijke ontwikkelingen. Om dit richting te geven, zijn Regioprofielen Cultuurhistorie opgesteld. De zestien regioprofielen dienen als een handreiking en sturingskader voor gemeenten, waterschappen, terreinbeheerders en adviesbureaus om cultuurhistorie op te nemen in ruimtelijke plannen. Ze zijn een uitwerking van de algemene richtlijnen voor cultuurhistorie in ruimtelijke plannen zoals die staan in de provinciale Structuurvisie.

### <span id="page-26-2"></span>**7.2.2 Onderzoek**

### *Visie erfgoed en ruimte*

In de visie erfgoed en ruimte worden geen concrete uitspraken gedaan die specifiek voor het plangebied van belang zijn.

## *Regioprofielen cultuurhistorie*

Uit de cultuurhistorische atlas van de provincie Zuid-Holland blijkt dat er binnen het plangebied geen waardevolle cultuurhistorische waarden aanwezig zijn binnen de regioprofielen cultuurhistorie. De dichtstbijzijnde cultuurhistorische waarden liggen op een dermate grote afstand dat geen belemmeringen worden verwacht.

### <span id="page-26-3"></span>**7.2.3 Conclusie**

Het aspect cultuurhistorie vormt geen belemmering voor de haalbaarheid van het plan.

# <span id="page-27-0"></span>**8 Milieu**

#### <span id="page-27-1"></span>**8.1 Algemeen**

In dit hoofdstuk worden de ruimtelijke (on)mogelijkheden vanuit diverse milieuaspecten inzichtelijk gemaakt. Waar nodig moet een vertaling plaatsvinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende dient te borgen.

#### <span id="page-27-2"></span>**8.2 M.e.r-beoordeling**

Het voorkomen van aantasting van het milieu is van groot maatschappelijk belang. Het is daarom zaak om het milieubelang volwaardig in de besluitvorming te betrekken. Om hier in de praktijk vorm aan te geven is het instrument milieueffectrapportage of te wel m.e.r. ontwikkeld. De m.e.r.-beoordeling is een instrument met als hoofddoel het milieubelang volwaardig te laten meewegen bij de voorbereiding en vaststelling van plannen en besluiten.

De realisatie van 24 appartementen kan worden geschaard onder categorie 11.2 van de eerste kolom van de D-lijst horende bij het Besluit m.e.r.. Hoewel de drempelwaarde (kolom 2) bij lange na niet worden overschreden, dient evenwel een vormvrije m.e.r.-beoordeling te worden opgesteld.

Omdat het in dit geval gaat om een uitwerkingsplan gaat, is dit niet benodigd. De milieueffecten van deze ontwikkeling zijn in het moederplan reeds inzichtelijk gemaakt en afgewogen. Om deze reden wordt het opnieuw opstellen van een vormvrije m.e.r.-beoordeling niet noodzakelijk geacht.

#### <span id="page-27-3"></span>**8.3 Bodemkwaliteit**

#### <span id="page-27-4"></span>**8.3.1 Kader**

#### *Wet bodembescherming*

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

#### *Besluit bodemkwaliteit*

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren. Het Bouwstoffenbesluit (Bsb) is opgenomen in het Besluit bodemkwaliteit.

#### <span id="page-27-5"></span>**8.3.2 Onderzoek**

Uitgangspunt is dat bij ontwikkelingen de bodemkwaliteit geschikt is voor de toekomstige functie.

In het vigerende bestemmingsplan zijn de gronden waarop het complex is voorzien, reeds bestemd als 'Wonen'. Uit de toelichting bij het moederplan blijkt echter dat de uitgevoerde bodemonderzoeken dermate verouderd zijn dat nieuwe bodemonderzoek benodigd is.

Op basis van de bekende gegevens van de te onderzoeken locatie wordt vooralsnog uitgegaan van een onverdachte onderzoeksstrategie (ONV). Het onderzoek wordt uitgevoerd conform de richtlijn NEN 5740, gecombineerd met een vooronderzoek conform de richtlijn NEN 5725. De oppervlakte van de te onderzoeken locatie bedraagt maximaal ca. 7.000 m2. Door Terra Milieu is een verkennend bodemonderzoek uitgevoerd, zie bijlage 3.

Op basis van de resultaten van dit bodemonderzoek zijn er bezwaren voor het toekomstige gebruik en toekomstige graafwerkzaamheden ter plaatse van de locatie. De aangetroffen verontreiniging betreft geen ernstige bodemverontreiniging, maar wel een kleinschalige verontreiniging aangetroffen (PAK's en diverse zware metalen en minerale olie). Aanbevolen wordt om de verontreinigde locatie voorafgaand aan de werkzaamheden te saneren en de verontreinigde bodem van de locatie af te laten voeren.

Voorafgaand aan de sanering moet een plan van aanpak worden opgesteld. Alvorens met de saneringswerkzaamheden kan worden aangevangen moet het plan van aanpak worden getoetst door het bevoegd gezag. Bij deze saneringswerkzaamheden moet rekening worden gehouden met extra stort- of afvoerkosten van de grond.

#### *Asbest*

Op deze locatie is in het verleden als eens asbest gesaneerd. Echter op de locatie is een kleinschalige verontreiniging aanwezig én zijn er puinresten aangetroffen. De bodem dient daarom als verdacht te worden beschouwd op de aanwezigheid van asbest. Geadviseerd is om de noordoostelijke hoek van de onderzoekslocatie opnieuw te laten onderzoeken naar asbest in bodem conform NEN 5707.

Dit onderzoek (zie bijlage 4) is uitgevoerd en er hebben op 18 maart 2019 veldwerkzaamheden plaats gevonden. Op basis van de analyseresultaten blijkt analytisch geen asbest in de bodem meer te worden aangetroffen. Ook zintuigelijk zijn geen bodemvreemde materialen meer waargenomen.

#### <span id="page-28-0"></span>**8.3.3 Conclusie**

Voorafgaand aan de bouwfase wordt de sanering uitgevoerd volgens het opgestelde plan van aanpak, de 15m3 vervuilde grond wordt afgevoerd. Zodoende zijn er geen belemmeringen met betrekking tot het aspect bodem.

#### <span id="page-28-1"></span>**8.4 Akoestische aspecten**

#### <span id="page-28-2"></span>**8.4.1 Kader**

De Wet geluidhinder verlangt inzicht in de akoestische effecten bij de realisatie van nieuwe geluidsgevoelige objecten, zoals woningen. Het voornemen is om garageboxen en een bedrijfsgebouw mogelijk te maken met dit wijzigingsplan.

#### **Gemeentelijk geluidbeleid**

Het geluidbeleid van de gemeente Barendrecht is vastgelegd in de 'Visie op het geluidbeleid gemeente Barendrecht' van november 2006. De gemeente Barendrecht heeft de ambitie om zo veel mogelijk het "stand-still" principe te hanteren voor de geluidsbelasting vanwege het weg-, het spoorwegverkeer en de industrie.

Het "stand-still" principe dat de gemeente Barendrecht wil gaan uitvoeren betekent dat het percentage geluidgehinderden niet toeneemt ten opzichte van 2006. Het College van Burgemeester en Wethouders heeft in 2006 de Visie op het geluidbeleid gemeente Barendrecht vastgesteld. Momenteel wordt gewerkt aan nieuw geluidbeleid. De doelstelling blijft gelijk: het percentage geluidgehinderden niet te laten toenemen ten opzichte van 2006. Voor dit uitwerkingsplan is vooruitlopend op vaststelling geanticipeerd op dit nieuwe beleid.

In het actieplan geluid van de gemeente Barendrecht is daarnaast een plandrempel opgenomen van 63 dB voor wegverkeer. Volgens de Wet geluidhinder moet er boven de 48 dB maatregelen afgewogen worden. Boven de plandrempel van 63 dB vindt de gemeente de geluidsbelasting onaanvaardbaar en kan er geen besluit

hogere waarden worden vastgesteld en is de ontwikkeling ongewenst. Indien woningbouw toch gewenst is moeten er maatregelen worden toegepast om onder de plandrempel grens van 63 dB te komen om zo de ontwikkeling mogelijk te maken.

#### **Bouwbesluit**

In het Bouwbesluit 2012 zijn eisen gesteld ten aanzien van de karakteristieke geluidswering van de gevels van een nieuwe woning. Zo ook aan de binnenwaarde van woningen, deze binnenwaarde mag maximaal 33 dB zijn.

#### <span id="page-29-0"></span>**8.4.2 Onderzoek & conclusie**

De gemeente Barendrecht heeft het voornemen in het wijzigingsplan Lagewei fase 3, 24 nieuwe woningen te bouwen. Omdat de nieuwe woningen gelegen zijn binnen de in de Wgh vastgelegde zone langs de 3e Barendrechtseweg, een deel van de Zichtwei en de Hooimeijerlaan en de Kilweg is akoestisch onderzoek op grond van de Wgh noodzakelijk. In dit onderzoek is, vanuit het oogpunt van een goede ruimtelijke ordening, eveneens het verkeer op het 30 km-deel van de Zichtwei en de Hooimeijerlaan betrokken.

Door KuiperCompagnons is een akoestisch onderzoek uitgevoerd naar de geluidbelastingen door het wegverkeer voor de nieuw te bouwen woningen. Het volledige rapport is opgenomen in bijlage 5 bij de toelichting.

#### Nieuwe woningen

Uit het onderzoek wordt geconcludeerd dat alleen het verkeer op de 3e Barendrechtseweg een geluidsbelasting veroorzaakt die hoger is dan de voorkeursgrenswaarde, De geluidsbelasting bedraagt maximaal 58 dB op de oostgevel. Omdat de voorkeursgrenswaarde wordt overschreden is het vaststellen van hogere waarden noodzakelijk. Vanwege het verkeer op de overige wegen is de geluidsbelasting op de nieuwe woningen ruim lager dan de voorkeursgrenswaarde.

#### Gemeentelijk geluidsbeleid

Uit het onderzoek blijkt dat de plandrempel uit het gemeentelijke geluidsbeleid wordt bereikt op de noordoostelijke gevel aan de zijde van de 3e Barendrechtseweg. Dit betekent dat maatregelen noodzakelijk zijn. Omdat aanvullende maatregelen op of langs de 3e Barendrechtseweg niet mogelijk zijn, zijn bouwkundige maatregelen beschouwd rond de balkons van de woningen. Deze maatregelen leiden tot een geluidsreductie van minimaal 5 dB. Om hinderlijke geluidsreflecties tegen te gaan is het noodzakelijk ter plaatse van alle buitenruimtes het plafond van de bovenliggende balkon/verdieping te voorzien van geluidsabsorptie. Tevens dienen de buitenruimtes van de oost en zuidgevels gerealiseerd te worden met een borstwering van minimaal 1.2 meter.

Bovenstaande maatregelen zijn doormiddel van een voorwaardelijke verplichting opgenomen in de regels van het bestemmingsplan. Naast de maatregelen die als voorwaardelijke verplichting zijn opgenomen, is er nog een optionele maatregel die de akoestische situatie ter plaats verbeterd, namelijk het realiseren van vouwende balkonbeglazing ter plaatse van de buitenruimtes aan de oostgevels. Deze maatregel is zoals gezegd optioneel en niet verplicht.

Door de toename van het aantal woningen in de nabijheid van de 3e Barendrechtseweg leidt de ontwikkeling in het plan tot een toename van het aantal (ernstig) gehinderden en slaapverstoorden. Uit het onderzoek blijkt dat deze toename van het aantal gehinderden, ernstig gehinderden en slaapverstoorden respectievelijk 13, 5 en 7 bedraagt. Door de toepassing van de beschreven bouwkundige maatregelen wordt deze toename beperkt.

#### <span id="page-30-0"></span>**8.4.3 Warmtepompen**

Voor de ruimteverwarming en warmtapwater voorziening van de nieuwe appartementen zal gebruik gemaakt worden van één of meerdere warmtepompen. Deze warmtepompen produceren geluid. De gemeente Barendrecht is, vooruitlopend op aanpassing van het Bouwbesluit, van mening dat bewoners van het nieuwe appartementencomplex en omwonenden tegen overmatige geluidhinder van de warmtepompen beschermd dienen te worden. Ten tijde van vaststelling van het bestemmingsplan is onbekend hoe deze technische installatie vormgegeven wordt. Om te borgen dat bewoners en omwonenden geen overmatige geluidhinder ondervinden ten gevolge van de warmtepompen is een voorwaardelijke verplichting opgenomen. Deze houdt in dat bij de vergunningsaanvraag een akoestisch onderzoek moet zijn uitgevoerd naar de geluidimmissie van de warmtepompen en eventueel noodzakelijke maatregelen.

#### <span id="page-30-1"></span>**8.5 Luchtkwaliteit**

#### <span id="page-30-2"></span>**8.5.1 Kader**

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijn stof (PM2,5) de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3. Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3 .

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

#### <span id="page-30-3"></span>**8.5.2 Onderzoek**

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekende mate bijdraagt aan de verslechtering van de luchtkwaliteit. De toevoeging van maximaal 24 woningen in dit plan valt dan ook ruim binnen de NIBM-regeling zodat onderzoek op grond van de Wet luchtkwaliteit niet noodzakelijk is.

#### *Goede ruimtelijke ordening (NSL-monitoringstool)*

In het kader van een goede ruimtelijke ordening zijn daarnaast de jaargemiddelde concentraties NO2, PM10 en PM2,5 bepaald ter plaatse van het projectgebied. In de NSL-monitoringstool zijn langs de belangrijkste wegen de jaargemiddelde concentraties NO2, PM10 en PM2,5 bepaald. In de afbeelding 7.1 zijn de

26

jaargemiddelde concentraties NO2, PM10 en PM2,5 langs de Zichtwei en de 3e Barendrechtseweg weergegeven voor het peiljaar 2017.

27

Uit afbeelding 7.1 blijkt dat de jaargemiddelde concentraties NO2, PM10 en PM2,5 ter hoogte van het plangebied voor de voorgenoemde stoffen niet meer bedragen dan respectievelijk 24.7 μg/m3, 18.6 μg/m3 en 11,2 μg/m3 . De jaargemiddelde grenswaarde van 40 μg/m3 (voor NO2 en PM10) en 25 μg/m3 (voor PM2,5) wordt dan ook niet overschreden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

<span id="page-31-0"></span>*Afbeelding 7.1: overzicht concentraties NO2 , PM10 en PM2,5, peiljaar 2017 (NSL-monitoringstool)*

#### **8.5.3 Conclusie**

Met het uitwerkingsplan 'Lagewei fase 3' worden maximaal 24 woningen mogelijk gemaakt. Deze ontwikkeling is aan te merken als een project dat NIBM bijdraagt aan de verslechtering van de luchtkwaliteit. Toetsing aan de grenswaarden van de Wet luchtkwaliteit is dan ook niet nodig. Geconcludeerd kan worden dat het aspect luchtkwaliteit geen belemmeringen oplevert voor de voorgenomen ontwikkelingen in dit bestemmingsplan.

Daarnaast is in het kader van een goede ruimtelijke ordening ter plaatse van het plan de jaargemiddelde concentraties NO2, PM10 en PM2,5 bepaald. Deze waarden zijn veel lager dan de gestelde grenswaarden uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

Geconcludeerd wordt dat het aspect luchtkwaliteit niet leidt tot belemmeringen voor de ontwikkelingen in het plan.

#### <span id="page-31-1"></span>**8.6 Milieuzonering**

#### <span id="page-31-2"></span>**8.6.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de

Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

#### <span id="page-32-0"></span>**8.6.2 Onderzoek en conclusie**

Ten zuidwesten van het plangebied is de bestemming 'Maatschappelijk' gelegen. Binnen deze bestemming zijn maatschappelijke voorzieningen en maatschappelijke dienstverlening toegestaan.

Feitelijk zijn binnen deze bestemming de middelbare school Calvijn Groene Hart en jongerencentrum Blok 0180 gesitueerd. Uit de VNG-brochure blijkt dat voor beide inrichtingen een richtafstand van 30 meter geldt. Uit de meegestuurde tekeningen blijkt dat afstand van de rand van de bestemming 'Gemengd' tot het nieuw geprojecteerde complex meer dan 30 meter bedraagt. Op het gebied van bedrijven en milieuzonering worden geen belemmeringen verwacht.

#### <span id="page-32-1"></span>**8.7 Externe veiligheid**

#### <span id="page-32-2"></span>**8.7.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

#### <span id="page-32-3"></span>**8.7.2 Onderzoek en conclusie**

#### *Risicobronnen*

In de omgeving van het plangebied bevinden zich de volgende risicobronnen:

- Vervoer gevaarlijke stoffen over spoorlijn Rotterdam Dordrecht
- Vervoer gevaarlijke stoffen over Rijksweg A15
- Vervoer gevaarlijke stoffen over de Kilweg
- Waterstofleiding Air Products

#### *Spoorlijn*

De spoorlijn Rotterdam – Dordrecht ligt op 1620 meter ten oosten van het plangebied. Over dit spoor worden o.a. B3 (chloor) en D4 (toxische vloeistoffen) vervoerd met een effectafstand van meer dan 4000 m. Het plangebied bevindt zich buiten het verantwoordingsgebied van het groepsrisico maar binnen het invloedsgebied. Hierdoor is een beschrijving van de zelfredzaamheid en bestrijdbaarheid benodigd.

#### *Wegtransport*

Transportroute rijksweg A15 ligt op circa 1300 meter ten westen van het plangebied. Vanwege de Heinenoordtunnel is het aantal transporten en de categorieën gevaarlijke stoffen die over deze weg vervoerd worden zeer beperkt. Het plangebied bevindt zich dan ook buiten het verantwoordingsgebied van het groepsrisico en de invloedsgebieden.

In het moederplan staat dat over de Kilweg vervoer van gevaarlijke stoffen plaatsvindt. Het betreft hier vervoer van LPG voor het tankstation in Zwijndrecht (Heerjansdam) aan de Achterzeedijk. Er zijn echter geen tellingen van deze weg bekend. De aard en de frequentie van dit vervoer zijn volgens het moederplan zodanig dat er geen sprake is van risico's in de omgeving van de weg. Tevens vindt er momenteel geen verkoop van LPG meer plaats, maar het bestemmingsplan staat verkoop nog wel toe. De Kilweg bevindt zich op circa 240 meter ten zuiden van de nieuw te realiseren bebouwing in het plangebied. Dit is buiten het verantwoordingsgebied van het groepsrisico, maar binnen het invloedsgebied. Hierdoor is een beschrijving van de zelfredzaamheid en bestrijdbaarheid benodigd.

#### *Waterstofleiding*

Er ligt een waterstofleiding van Air Products op 200 meter ten zuiden van het plangebied en ten zuiden van de Kilweg. In het moederplan staat: "DCMR Milieudienst Rijnmond heeft ten behoeve van de voorgenomen

ontwikkelingen in het gebied Lagewei-Vrouwenpolder een advies gegeven over het aspect externe veiligheid waarin is aangegeven dat de waterstofleiding geen relevante risicobron is. De ontwikkelingen binnen het plangebied vinden plaats buiten de PR-contour. Er is geen sprake van een GR als gevolg van deze leiding."

#### *Mogelijkheden tot zelfredzaamheid*

Zelfredzaamheid is het zichzelf kunnen onttrekken aan een dreigend gevaar, zonder daadwerkelijke hulp van hulpverleningsdiensten. De mogelijkheden voor zelfredzaamheid bestaan globaal uit schuilen en ontvluchting.

Het maatgevende scenario voor een spoorlijn en autoweg is een BLEVE (Boiling Liquid Expanding Vapour Explosion). Het zelfredzame vermogen van personen in de buurt van een risicovolle bron is een belangrijke voorwaarde om grote effecten bij een incident te voorkomen. Ontvluchting in het geval van een BLEVE is mogelijk, mits er geen bijzondere beperkingen zijn ten aanzien van zelfredzaamheid van aanwezigen. De woningen die in het plangebied ontwikkeld gaan worden zijn niet specifiek bedoeld voor personen met een beperkte zelfredzaamheid.

De Kilweg bevindt zich aan de zuidzijde van het plangebied. Bij een incident kan men het appartementencomplex aan de noordzijde verlaten om vervolgens via de Derde Barendrechtseweg van de bron af richting het noorden te vluchten.

#### *Mogelijkheden tot voorbereiden van bestrijding van rampen*

In het convenant LPG-autogas is afgesproken hoe de sector de bevoorrading van LPG-tankstations veiliger maakt. De sector heeft voor 1 januari 2010 maatregelen getroffen die de externe veiligheidsrisico's verminderen. Het aanbrengen van hittewerende coating op LPG-tankauto's is één van de maatregelen die zijn genomen. Als de coating bij een ongeluk in tact blijft, geeft dit de brandweer meer tijd en meer mogelijkheden om een BLEVE te voorkomen.

Bestrijding van een dreigende BLEVE vereist veel bluswater bedoeld voor het koelen van de LPG-tank. Bij voldoende koeling zal een BLEVE worden voorkomen. Hiervoor wordt (vanwege de snelheid die is geboden) gebruik gemaakt van primaire bluswatervoorzieningen (in het voertuig aanwezige water en brandkranen op het openbaar waterleidingnet). De aanwezigheid van effectieve bluswatervoorziening is hierbij een belangrijk aandachtspunt.

Bij de uiteindelijke planvorming / vergunningverlening dient formeel advies te worden gevraagd aan de Veiligheidsregio Rotterdam-Rijnmond.

#### <span id="page-33-0"></span>**8.8 Overige belemmeringen**

In het plangebied spelen overige aspecten (zoals waterleidingen, rioolleidingen, beschermingszones en hoogspanningsverbindingen) geen rol.

Gelet op de scenarioanalyse Externe Veiligheid opgesteld door de VRR en onderdeel uitmakend van de eV-visie van de gemeente Barendrecht ligt het te ontwikkelen appartementencomplex buiten de aandachtsgebieden veroorzaakt door de risicobronnen in de directe omgeving. Bouwkundige maatregelen aan het pand zijn niet noodzakelijk. Afschakelbare mechanische ventilatie wordt wel geadviseerd.

# <span id="page-34-0"></span>**9 Uitvoerbaarheid**

#### <span id="page-34-1"></span>**9.4 Economische uitvoerbaarheid**

Bij de voorbereiding van een uitwerkingsplan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. In voorliggend plan is sprake van grondverkoop en zal tussen de gemeente Barendrecht en ontwikkelaar afspraken worden vastgelegd.

#### Maatschappelijke uitvoerbaarheid

Met dit uitwerkingsplan wordt invulling gegeven aan de uit te werken woonbestemming. Er wordt een appartementencomplex bestaande uit 24 appartementen gerealiseerd. Hiermee wordt ingespeeld op de behoefte en de trends in de bevolkingsontwikkeling. Het gebied wordt getransformeerd van een braakliggend stuk grond naar een kwalitatief hoogwaardig wooncomplex dat aansluit op de bestaande structuren.

Deze ontwikkeling is passend binnen de ruimtelijke kaders van de gemeente en heeft als uitgangspunt de bestaande ruimte beter in te richten en de kwaliteit van de leefomgeving te verbeteren. Daarmee wordt verondersteld dat er voldoende draagvlak is. Bovendien wordt in de planprocedure de mogelijkheid geboden om zienswijzen in te dienen (zie ook hoofdstuk 10 van toelichting)

Gezien het bovenstaande wordt de maatschappelijke uitvoerbaarheid van het uitwerkingsplan voldoende gewaarborgd geacht.

#### <span id="page-34-2"></span>**9.5 Handhavingsaspecten**

#### *Inleidend*

Het uitwerkingsplan is bindend voor zowel de overheid als de burger. De primaire verantwoordelijkheid voor controle en handhaving ligt bij de gemeente. Handhaving kan worden omschreven als elke handeling die erop gericht is de naleving van regelgeving te bevorderen of een overtreding te beëindigen. Het doel van handhaving is om de duurzame bescherming van mens en omgeving te waarborgen. Binnen het kader van het uitwerkingsplan heeft regelgeving met name betrekking op de Wet ruimtelijke ordening (Wro), de Woningwet (Ww) en de Wet algemene bepalingen omgevingsrecht (Wabo). Bij overtreding van deze regelgeving moet gedacht worden aan bouwen zonder omgevingsvergunning voor het bouwen, bouwen in afwijking van een verleende vergunning, het handelen zonder of in afwijking van een noodzakelijke vergunning voor het uitvoeren van werken, geen bouwwerken zijnde, en voor werkzaamheden (de vroegere aanlegvergunning) en het gebruik van gronden en opstallen in strijd met de gebruiksregels van het uittwerkingsplan of een afwijking.

De handhaafbaarheid van een uitwerkingsplan is met name afhankelijk van het draagvlak van de regels onder de burgers en van de duidelijkheid van de regels.

# <span id="page-35-0"></span>**10 Juridische plantoelichting**

#### <span id="page-35-1"></span>**10.4 Planmethodiek**

Om voldoende rechtszekerheid én flexibiliteit te kunnen bieden, is in het voorliggende uitwerkingsplan gekozen voor een globale (flexibele) eindbestemming. Een eindbestemming biedt een directe bouwtitel, wat betekent dat wanneer het bouwplan past binnen de in de bestemming genomen regels, een bouwvergunning ('omgevingsvergunning voor de activiteit bouwen') kan en moet worden afgegeven.

#### <span id="page-35-2"></span>**10.2 Regels**

De uitwerkingsopdracht en het kader waarbinnen de uitwerking dient plaats te vinden, zijn gegeven in de regels van de bestemmingsplannen "Lagewei - Vrouwenpolder". De regels van deze bestemmingsplannen zijn ook van toepassing op het onderhavige uitwerkingsplan. Daarbij zijn diverse artikelen opgesteld: "Wonen", ''Water'' en "Waarde – Archeologie – 2". In deze artikelen is bepaald welk gebruik van de gronden is toegestaan en welke bouwregels er gelden. De artikelen komen inhoudelijk grotendeels overeen met de gelijknamige of gerelateerde artikelen uit het moederplan. Niettemin is de redactie van enkele artikelen, onder meer op grond van de Wet algemene bepalingen omgevingsrecht (Wabo), enigszins gewijzigd.

Buiten de bovengenoemde artikelen zijn de overige regels van de vigerende plannen van overeenkomstige toepassing en worden deze niet (nog eens) met dit uitwerkingsplan in procedure gebracht. Deze regels zijn te raadplegen via www.ruimtelijkeplannen.nl.

De regels bestaan uit vier hoofdstukken:

- Inleidende regels (hoofdstuk 1)
- Bestemmingsregels (hoofdstuk 2)
- Algemene regels (hoofdstuk 3)
- Overgangs- en slotregels (hoofdstuk 4)

Hierna wordt een korte toelichting gegeven op de in het plan voorkomende artikelen.

#### **Hoofdstuk 1 Inleidende regels**

In dit hoofdstuk is een aantal begrippen verklaard, dat wordt gebruikt in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

#### **Hoofdstuk 2 Bestemmingsregels**

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Hierna volgt een toelichting per artikel.

#### *Wonen*

De gronden die voor wonen zijn aangewezen, zijn bestemd voor woningen en behorende voorzieningen, zoals speelvoorzieningen, nutsvoorzieningen, parkeervoorzieningen, wegen, water en groen. Binnen de bestemming is een bouwvlak opgenomen waarbinnen de woonbebouwing gerealiseerd mag worden. Er mogen uitsluitend gestapelde woningen met een maximale bouwhoogte van 19 meter gerealiseerd worden.

#### *Water*

De gronden die voor water zijn aangewezen, zijn bestemd voor waterberging, waterhuishouding, waterlopen en waterwegen.

#### *Waarde – Archeologie – 2*

Ter bescherming van de aanwezige archeologische waarden in het plangebied is de dubbelbestemming 'Waarde – Archeologie - 2' opgenomen. In deze bestemming is een bouwregeling en een omgevingsvergunning voor werken, geen bouwwerk zijnde, voor bouw- en graafwerkzaamheden opgenomen.

#### **Hoofdstuk 3 Algemene regels**

In hoofdstuk 3 worden enkele algemene regels gegeven, zoals de anti-dubbeltelregel. Ook worden algemene gebruiksregels gegeven. Daarnaast worden enkele algemene afwijkings- en wijzigingsregels gegeven die de flexibiliteit van het plan vergroten.

#### **Hoofdstuk 4 Overgangs- en slotregels**

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het uitwerkingsplan worden aangehaald.

#### <span id="page-36-0"></span>**10.3 Geometrische plaatsbepaling**

Voor het verbeelden van de geometrisch bepaalde bestemmingen is een BTG-ondergrond gebruikt. Dit bestand is opgebouwd in coördinaten in het stelsel van de Rijksdriehoeksmeting, of kortweg Rijksdriehoekscoördinaten (ook wel: RD-coördinaten). Dit zijn de coördinaten die in Nederland worden gebruikt als grondslag voor onder meer geografische aanduidingen, waarbij de exacte locatie van een gebied wordt vastgelegd. In het plan is met behulp van lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn met aanduidingen nadere regels aangegeven. Op een afdruk van de geometrische plaatsbepaling, de verbeelding, zijn alle bestemmingen en aanduidingen naast elkaar zichtbaar.

De gegevens zijn digitaal raadpleegbaar. Via de digitale portal waarop het plan wordt gepubliceerd kan, door te klikken op een bepaalde locatie, de bijbehorende bestemmingsregeling worden opgeroepen.

# <span id="page-37-0"></span>**11 Procedure**

#### <span id="page-37-1"></span>**11.4 Voorbereidingsfase**

#### *Vooraankondiging*

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een uitwerkingsplan waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een uitwerkingsplan voor te bereiden.

#### *Overleg*

Conform artikel 3.1.1 van het Bro moeten burgemeester en wethouders bij de voorbereiding van een bestemmingsplan of aanverwant ruimtelijk plan overleg plegen met de besturen van betrokken gemeenten en waterschappen en met de Rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader is het voorontwerp uitwerkingsplan voor advies toegezonden aan diverse instanties. Er is één overlegreactie door het Waterschap Hollandse Delta ingediend.

#### <span id="page-37-2"></span>**11.5 Ontwerpfase**

Na afronding van de inspraakprocedure en het vooroverleg is de formele planprocedure gestart. De aanpassingen die volgen uit de overlegreacties zijn verwerkt in het ontwerp uitwerkingsplan. Ook zijn er enkele ambtshalve aanpassingen doorgevoerd.

Op de voorbereiding van een uitwerkingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het uitwerkingsplan is in de Staatscourant geplaatst en is ook via elektronische weg gepubliceerd. Tevens is de kennisgeving toegezonden aan die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpuitwerkingsplan is van 7 juni t/m 18 juli 2019 ter inzage gelegd. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Ook zijn de stukken met de kennisgeving aan de eerder genoemde diensten en instanties toegezonden (artikel 3:13 Awb). Tegen het plan Lagewei fase 3 zijn vijf zienswijzen ontvangen. Deze zijn samengevat en beantwoord in de Nota van beantwoording Zienswijzen. De nota is opgenomen als bijlage 6 bij de toelichting van het uitwerkingsplan.

#### <span id="page-37-3"></span>**11.6 Vaststellingsfase**

Het college van burgemeester en wethouders van de gemeente Barendrecht hebben op 15 oktober 2019 besloten het uitwerkingsplan gewijzigd vast stellen.

Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking waarna tot planrealisatie kan worden overgegaan.

e-mail: kuiper@kuiper.nl www.kuiper.nl

Van Nelle Ontwerpfabriek Gebouw Thee 0 Van Nelleweg 3042 3044 BC Rotterdam T 010 433 00 99 F 010 404 56 69