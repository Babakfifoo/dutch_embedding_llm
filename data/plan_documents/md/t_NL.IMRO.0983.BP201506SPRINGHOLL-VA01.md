**Bestemmingsplan Springbeek Holleweg** 

**29 juni 2016** 

# **Bestemmingsplan Springbeek Holleweg**

**Toelichting** 

# **Verantwoording**

| Titel           | Bestemmingsplan Springbeek Holleweg           |  |
|-----------------|-----------------------------------------------|--|
| Opdrachtgever   | Waterschap Peel en Maasvallei                 |  |
| Projectleider   | Alwin Teeuwen                                 |  |
| Auteur(s)       | Evelyn van der Ent en Paul Lammers            |  |
| Projectnummer   | 1224343                                       |  |
| Aantal pagina's | 56 (exclusief bijlagen)                       |  |
| Datum           | 29 juni 2016                                  |  |
| Handtekening    | Ontbreekt in verband met digitale verwerking. |  |
|                 | Dit rapport is aantoonbaar vrijgegeven.       |  |

# **Colofon**

Tauw bv BU Water & Ruimtelijke Kwaliteit Zekeringstraat 43 g Postbus 20748 1001 NS Amsterdam Telefoon +31 20 60 63 22 2 Fax +31 20 68 48 92 1

Dit document is eigendom van de opdrachtgever en mag door hem worden gebruikt voor het doel waarvoor het is vervaardigd met inachtneming van de rechten die voortvloeien uit de wetgeving op het gebied van het intellectuele eigendom. De auteursrechten van dit document blijven berusten bij Tauw. Kwaliteit en verbetering van product en proces hebben bij Tauw hoge prioriteit. Tauw hanteert daartoe een managementsysteem dat is gecertificeerd dan wel geaccrediteerd volgens:

- NEN-EN-ISO 9001

|       | Verantwoording en colofon  5                                |  |  |  |
|-------|-------------------------------------------------------------|--|--|--|
| 1     | Inleiding  11                                               |  |  |  |
| 1.1   | Algemeen  11                                                |  |  |  |
| 1.2   | Plangebied  11                                              |  |  |  |
| 1.3   | Geldende bestemmingsplannen  12                             |  |  |  |
| 1.4   | Leeswijzer  14                                              |  |  |  |
| 2     | Bestaande situatie  15                                      |  |  |  |
| 2.1   | Bestaande situatie  15                                      |  |  |  |
| 3     | Planologische hoofdlijnen van beleid  17                    |  |  |  |
| 3.1   | Europees beleid  17                                         |  |  |  |
| 3.1.1 | Europese Kaderrichtlijn Water  17                           |  |  |  |
| 3.2   | Nationaal beleid  17                                        |  |  |  |
| 3.2.1 | Structuurvisie Infrastructuur en Ruimte (SVIR)  17          |  |  |  |
| 3.2.2 | Besluit algemene regels ruimtelijke ordening (Barro)  18    |  |  |  |
| 3.3   | Regionaal beleid  20                                        |  |  |  |
| 3.3.1 | Provinciaal Omgevingsplan Limburg 2014 (POL2014)  20        |  |  |  |
| 3.3.2 | Limburgs Kwaliteitsmenu 2012: module solitaire woningen  22 |  |  |  |
| 3.3.3 | Omgevingsverordening Limburg 2014  23                       |  |  |  |
| 3.4   | Gemeentelijk beleid  24                                     |  |  |  |
| 3.4.1 | Ruimtelijke Structuurvisie Venlo, ruimte binnen grenzen  24 |  |  |  |
| 3.4.2 | Principebesluit  24                                         |  |  |  |
| 4     | Planbeschrijving  25                                        |  |  |  |
| 4.1   | Inleiding  25                                               |  |  |  |
| 4.2   | Voornemen 'herinrichting de Springbeek'  25                 |  |  |  |
| 4.3   | Voornemen 'Woning en natuur Holleweg'  26                   |  |  |  |
| 5     | Randvoorwaarden / onderzoek  28                             |  |  |  |
| 5.1   | Inleiding  28                                               |  |  |  |
| 5.2   | Milieuthema's  28                                           |  |  |  |
| 5.2.1 | (Water)Bodem  28                                            |  |  |  |
| 5.2.2 | Externe veiligheid  30                                      |  |  |  |
| 5.2.3 | Water  32                                                   |  |  |  |

| 5.2.4  | Explosieven  35                                                                |  |
|--------|--------------------------------------------------------------------------------|--|
| 5.2.5  | Geluid  36                                                                     |  |
| 5.2.6  | Luchtkwaliteit  38                                                             |  |
| 5.2.7  | Cultuurhistorie, archeologie en landschap  38                                  |  |
| 5.2.8  | Natuur  41                                                                     |  |
| 5.2.9  | Bedrijven en milieuzonering  46                                                |  |
| 5.2.10 | Milieueffectrapportage  48                                                     |  |
|        |                                                                                |  |
| 6      | Juridische aspecten  50                                                        |  |
| 6.1    | Inleiding  50                                                                  |  |
| 6.2    | Inleidende regels  50                                                          |  |
| 6.3    | Bestemmingsregels  51                                                          |  |
| 6.3.1  | Bestemmingsomschrijving  51                                                    |  |
| 6.3.2  | Bouwregels  51                                                                 |  |
| 6.3.3  | Afwijken van de bouwregels  51                                                 |  |
| 6.3.4  | Specifieke gebruiksregels  52                                                  |  |
| 6.3.5  | Afwijken van de gebruiksregels  52                                             |  |
| 6.3.6  | Omgevingsvergunning voor het uitvoeren van werken, geen bouwwerk zijnde of van |  |
|        | werkzaamheden  52                                                              |  |
| 6.4    | Bestemmingen  52                                                               |  |
| 6.5    | Aanduidingen  54                                                               |  |
| 6.6    | Algemene regels  54                                                            |  |
| 6.7    | Overgangs- en slotregels  55                                                   |  |
| 7      | Economische uitvoerbaarheid  56                                                |  |
|        |                                                                                |  |
| 8      | Procedure  56                                                                  |  |
| 8.1    | Vooroverleg  56                                                                |  |
| 8.2    | Zienswijzen  56                                                                |  |

#### **Bijlage(n)**

- 1 Rivierkundig advies AHA
- 2 Akkoord RWS op projectplan Springbeek
- 3 Notitie waterschap Peel en Maasvallei (effecten woningbouw)
- 4 Principebesluit woningbouw Holleweg (gemeente Venlo)
- 5 Inrichtingsplan Springbeek
- 6 Inrichtingsplan woning Holleweg
- 7 Groenplan Holleweg
- 8 Bodem Springbeek
- 9 Verkennend bodemonderzoek Holleweg
- 10 Brief watertoets
- 11 Vooronderzoek Conventionele Explosieven Springbeek
- 12 Geluidsrapport HMB
- 13 Archeologisch onderzoek Springbeek
- 14 Ecologische toetsing herinrichting Springbeek
- 15 Onderzoek bedrijven en milieuzonering
- 16 Reacties vooroverleg

# **1 Inleiding**

# **1.1 Algemeen**

De Springbeek begint ten zuiden van Maasbree en stroomt ten zuiden van Hout-Blerick uiteindelijk uit in de Maas. Aan ecologisch belangrijke beken, zoals de Springbeek, zijn binnen provinciaal- en waterschapsbeleid specifieke ecologische functies toegekend (Natuur-beken). De Springbeek heeft een Specifieke Ecologische Functie (SEF) zoals opgenomen in het Provinciaal Omgevingsplan Limburg (POL). Voor deze beken wordt gestreefd naar een zo natuurlijk mogelijke inrichting en zo min mogelijk onderhoud. In de huidige situatie voldoet de beek niet aan de ecologische doelstellingen. Daarom is waterschap Peel en Maasvallei (WPM) voornemens de Springbeek anders in te richten over een lengte van circa 3,6 kilometer, van Dubbroek tot aan de Maasmonding.

In het ontwerp van de toekomstige Springbeek wijkt de loop van de beek af van de loop in de huidige situatie. De beek komt daarmee ook binnen bestemmingen te liggen waarbinnen de realisatie van een watergang niet mogelijk is. Naast de veranderingen aan de loop van de watergang wordt ook een aantal grotere, naast de watergang gelegen, percelen in de toekomst op een andere wijze gebruikt door het waterschap. Een andere ontwikkeling die niet past binnen de vigerende bestemmingen is de oprichting van een woning aan de Holleweg. Om al deze veranderingen mogelijk te maken wordt een nieuw bestemmingsplan opgesteld.

# **1.2 Plangebied**

De Springbeek begint ten zuiden van Maasbree in het natuurgebied Dubbroek. Daar stroomt het grotendeels door agrarisch gebied met akkerbouw en glastuinbouw. Verder zuidelijk loopt de beek langs Hout-Blerick, waarna het de Maaskering passeert en doorstroomt door natuurgebied Romeinenweerd naar de Maas. Het traject van de Springbeek is circa 3,6 kilometer lang. Figuur 1.1 geeft de ligging van het plangebied weer.

**Figuur 1.1 Het plangebied voor de herinrichting van de springbeek en de realisatie van Woning en natuur aan de Holleweg** 

# **1.3 Geldende bestemmingsplannen**

Het plangebied overlapt meerdere bestemmingsplannen, zie figuur 1.2 en 1.3 en tabel 1.1. De meest voorkomende bestemmingen in het plangebied zijn agrarische-, natuur- en bosbestemmingen.

**Figuur 1.2 Westelijk gedeelte van de Springbeek begint na het natuurgebied de Dubbroek tot aan de Napoleonsbaan** 

**Figuur 1.3 Het plangebied tussen de Napoleonsbaan en de Maasmonding** 

**Tabel 1.1 De vigerende bestemmingsplannen binnen het plangebied. De nummers in de tabel komen overeen met de nummering van die is gebruikt in figuren 1.2 en 1.3** 

|    | Bestemmingsplannen               | Vastgesteld       |  |
|----|----------------------------------|-------------------|--|
| 1. | Buitengebied Venlo               | 30 maart 2011     |  |
| 2. | Kern-Hout Blerick                | 26 mei 2010       |  |
| 3. | Laerbroeck                       | 25 maart 2015     |  |
| 4. | Natuurlijke oever Lomm en Baarlo | 25 maart 2015     |  |
| 5. | Maasveld                         | 21 december 2011  |  |
| 6. | Stadsdeel Blerick*               | 25 september 2013 |  |

* Een smalle strook van het plangebied is gelegen binnen bestemmingsplan Stadsdeel Blerick, dit betreft het gebied te noorden van de bestaande beek tussen de Baarlosestraat en de Maas. Deze strook is dusdanig smal dat deze niet in figuur 1.3 is weergegeven

#### **1.4 Leeswijzer**

In hoofdstuk 2 wordt de bestaande situatie van het plangebied beschreven. Daarna gaat hoofdstuk 3 in op de planologische hoofdlijnen van beleid welke van toepassing zijn op het plan. In hoofdstuk 4 wordt het planvoornemen uiteengezet. Daarna gaat hoofdstuk 5 in op de randvoorwaarden die gelden voor het plan. In hoofdstuk 6 zijn de juridische aspecten van de bestemmingen opgenomen. Daarna geeft hoofdstuk 7 inzicht in de economische uitvoerbaarheid. Tenslotte wordt in hoofdstuk 8 de procedure uiteengezet.

# **2 Bestaande situatie**

# **2.1 Bestaande situatie**

#### *Plangebied de Springbeek*

De beek begint ten zuiden van Maasbree in het natuurgebied Dubbroek, stroomt zuidelijk langs Hout-Blerick en komt in de uiterwaarden van de Romeinenweerd uit in de Maas. Het plangebied start na het natuurgebied Dubbroek en loopt door tot de Maas. Dit traject van de Springbeek is circa 3,6 km lang. Het plangebied is gelegen binnen de gemeente Venlo. Figuur 2.1 geeft de ligging van het plangebied weer met de verschillende deeltrajecten van de beek.

**Figuur 2.1. Deeltrajecten watersysteem van de Springbeek** 

#### **Deeltraject 1: Bovenloop Dubbroek - Berendonksebeek**

In traject 1 stroomt de Springbeek door agrarisch gebied bestaande uit boerderijen, kassen, weilanden en (maïs)akkers. De beek loopt hier grotendeels recht (slootbeek), met een verdiepte ligging. In het gebied liggen ook enkele bosgebieden, waaronder Berendonk (oostelijk van het huis De Horstweg nummer 172), Grote Winkel (een loofbos oostelijk van de woning De Horstweg nummer 172) en een bosgebied oostelijk tussen de Springbeek en Grote Winkelweg (Schansheide). Berendonk en Grote Winkel worden gekenmerkt door bijzondere natuurwaarden (Royal Haskoning, 2010). Berendonk bestaat uit een kern met opgaand broekbos van schietwilg en els, omgeven door vochtig loofbos.

De oostelijke helft van het bosgebied bestaat uit essenhakhout. Dit deel is tevens een "oud bos" locatie, omdat hier al sinds het begin van de 19e eeuw bos aanwezig is (Royal Haskoning, 2010).

#### **Deeltraject 2: Middenloop Blerickse Broek, Berendonksebeek - Napoleonsbaan**

In traject 2 voegt de Berendonkse beek zich bij de Springbeek waar de beek afbuigt vanuit het noorden naar het oosten. De Berendonkse beek zorgt voor afwatering van de landbouwgronden aan de zuid- en oostrand van Dubbroek (Royal Haskoning, 2010). Bij de samenvoeging van de beken ligt aan de westzijde van de Berendonkse beek een klein loofbos. In het deel van de beek tussen de Grote Winkelweg en Moutzdijkweg liggen enkele bossages ten noorden en zuiden van de beek en kruist de beek hoogspanningskabels. Het laatste deel tussen de Moutzdijkweg en Napoleonsbaan ligt ingesloten tussen de een weg een akkerbouwland.

#### **Deeltraject 3: Benedenloop, Napoleonsbaan - Molenstuw**

In traject 3 heeft de beek een sterk verdiepte ligging. Tussen de Napoleonsbaan en Baarlosestraat liggen de noordzijde hoofdzakelijk tuinen van de woningen van Brookerveld en Springbeekweg en aan de zuidzijde akkerbouw, een oude kas, enkele woningen en graslandpercelen. Tussen de Baarlosestraat en de stuw bij de voormalige watermolen (Molenkampweg 3) ligt de beek omsloten door in het bovenstroomse deel voornamelijk tuinen en staan meerdere bomen langs de beek. In het benedenstroomse deel ligt de beek ingesloten tussen graslanden met een bomenrij van kntwilgen.

Middels een molenstuw (Molenkampweg 3) stroomt de beek met een groot verval over een steilrand het Maasdal in. Net beneden de stuw voegt de waterloop de Molen zich bij de Springbeek. Deze waterloop zorgt voor afwatering van het zuidelijker gelegen Kuilenbroek (Royal Haskoning, 2010). Net ten zuidwesten van de watermolen ligt de Tangkoel, een klein, nat natuurgebied met een visvijver en een moerasbos. De Tangkoel maakt geen onderdeel uit van het plangebied.

#### **Deeltraject 4: Benedenloop, Molenstuw - Maasmonding**

In traject 4 loopt de Springbeek door een afsluiter in de dijk en mondt in de Romeinenweerd uit in de Maas. De Romeinenweerd is een uiterwaardengebied dat begraasd wordt door vee. Rondom de beek is (ruigte)vegetatie aanwezig en een aantal grote wilgen.

#### *Plangebied woning en natuur Holleweg*

Ter hoogte van de afslag Holleweg vanaf de Baarlosestraat bevindt zich een vervallen kassencomplex. Op deze plek wordt in dit bestemmingsplan een woning en natuur mogelijk gemaakt. In de huidige situatie bestaat dit geheel her te ontwikkelen gebied uit kassen, welke lopen van de (woon)bebouwing aan de Holleweg tot aan de Springbeek.

# **3 Planologische hoofdlijnen van beleid**

# **3.1 Europees beleid**

# **3.1.1 Europese Kaderrichtlijn Water**

In het jaar 2000 is de nieuwe Europese Kaderrichtlijn water in werking getreden. Het doel van deze richtlijn is de vaststelling van een kader voor de bescherming van landoppervlaktewater, overgangswater, kustwater en grondwater in de Europese gemeenschap. In dit kader worden aquatische ecosystemen en de hiervan afhankelijke wetlands en terrestrische ecosystemen voor verdere achteruitgang behoed, beschermd en verbeterd. Verder wordt

duurzaam gebruik van water bevorderd op basis van bescherming van de beschikbare waterbronnen op lange termijn. Ook wordt er bijgedragen tot afzwakking van de gevolgen van overstromingen en perioden van droogte.

# *Conclusie*

De Springbeek is niet aangemerkt als waterlichaam in het kader van de KRW. De Springbeek kan wel getypeerd worden volgens de KRW systematiek, te weten langs de KRW maatlatten als R4 en R13. De te nemen maatregelen sluiten aan bij de Europese Kaderrichtlijn Water. Op het plangebied woning en natuur Holleweg is de Europese Kaderrichtljn Water niet van toepassing.

# **3.2 Nationaal beleid**

# **3.2.1 Structuurvisie Infrastructuur en Ruimte (SVIR)**

Op 13 maart 2012 is de Structuurvisie Infrastructuur en Ruimte (SVIR) door de Minister van I&M vastgesteld. Deze structuurvisie vervangt de Nota Ruimte en heeft als credo "Nederland concurrerend, bereikbaar, leefbaar en veilig". In de SVIR zijn 13 nationale belangen gedefinieerd, waaronder het verbeteren van de rijksinfrastructuur, ruimte voor een nationaal netwerk van natuur voor het overleven en ontwikkelen van flora en fauna en ruimte voor behoud en versterking van (inter)nationale unieke cultuurhistorische en natuurlijke kwaliteiten.

De belangrijkste nationale belangen die gevolgen hebben voor dit bestemmingsplan zijn als volgt geformuleerd:

- Verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's
- Efficiënt gebruik van de ondergrond
- Ruimte voor waterveiligheid, een duurzame zoetwatervoorziening en kaders voor klimaatbestendige stedelijke (her)ontwikkeling
- Ruimte voor behoud en versterking van (inter)nationale unieke cultuurhistorische en natuurlijke kwaliteiten
- Ruimte voor een nationaal netwerk van natuur voor het overleven en ontwikkelen van floraen faunasoorten
- Zorgvuldige afweging en transparante besluitvorming bij alle ruimtelijke en infrastructurele besluiten

#### **3.2.2 Besluit algemene regels ruimtelijke ordening (Barro)**

Het Besluit algemene regels ruimtelijke ordening (Barro), ook wel de AMvB Ruimte genoemd, is op 22 augustus 2011 vastgesteld en heeft als doel om vanuit een concreet nationaal belang een goede ruimtelijke ordening te bevorderen. De AMvB is het inhoudelijke beleidskader van het rijk waaraan bestemmingsplannen van gemeenten moeten voldoen. Dat betekent dat de AMvB regels geeft over bestemmingen en het gebruik van gronden en zich primair richt tot de gemeente. Daarnaast kan zij aan de gemeente opdragen in de toelichting bij een bestemmingsplan bepaalde zaken uitdrukkelijk te motiveren.

De algemene regels bewerkstelligen dat nationale ruimtelijke belangen doorwerken tot op lokaal niveau. Inhoudelijk gaat het om nationale belangen die samenhangen met het beschermen van ruimtelijke functies, zoals natuur in de Ecologische Hoofdstructuur (EHS), of met het vrijwaren van functies. De AMvB Ruimte is een algemene maatregel van bestuur (AMvB) zoals bedoeld in artikel 4.3, eerste lid, van de Wet ruimtelijke ordening (Wro).

Voor het bestemmingsplan is van belang dat de Ecologische Hoofdstructuur zoals beschreven in de AMvB Ruimte een doorvertaling krijgt in het bestemmingsplan:

- Ecologische Hoofdstructuur (EHS): basisbescherming van bruto begrensde gebieden, netto begrenzing van de beschermde gebieden en het 'nee, tenzij'-regime (inclusief mitigeren, compenseren, salderen en herbegrenzen)
#### *Grote rivieren*

In titel 2.4 van het Barro is bepaald dat in een bestemmingsplan dat betrekking heeft op gronden binnen het rivierbed waarop artikel 6.15 van het Waterbesluit van toepassing is, alleen nieuwe bestemmingen mogen worden opgenomen indien sprake is van:

- Een zodanige situering van de bestemming dat het veilig en doelmatig gebruik van het oppervlaktewaterlichaam gewaarborgd blijft
- Geen feitelijke belemmering voor de vergroting van de afvoercapaciteit van de rivier
- Een zodanige situering van de bestemming dat de waterstandverhoging of de afname van het bergend vermogen zo gering mogelijk is, en
- Een zodanige situering van de bestemming dat de ecologische toestand van het oppervlaktewaterlichaam niet verslechtert

Voor zover aan de orde dienen resterende waterstandseffecten dan wel een eventuele afname van het bergend vermogen te worden gecompenseerd en dienen deze compenserende maatregelen in het betreffende bestemmingsplan te worden vastgelegd.

Het plangebied is grotendeels gelegen in het rivierbed van de Maas en deels in het stroomvoerend rivierbed (zie figuur 3.1).

Voor het stroomvoerend gedeelte van het rivierbed geldt bovendien - onverminderd het voorgaande - slechts een limitatief aantal activiteiten is toegestaan. Daarbij gaat het hoofdzakelijk om riviergebonden activiteiten zoals voorzieningen voor een betere en veilige afwikkeling van de scheepvaart, waterkrachtcentrales, overslagbedrijven en scheepswerven, maar ook de verwezenlijking en het beheer van natuurterreinen. Ten aanzien van niet-riviergebonden activiteiten geldt een strikt regime. Slechts toegestaan zijn:

- Activiteiten met een groot openbaar belang welke redelijkerwijs niet buiten het rivierbed kunnen worden gerealiseerd
- Activiteiten met een zwaarwegend bedrijfseconomisch belang voor bestaande grondgebonden agrarische bedrijven welke redelijkerwijs niet buiten het rivierbed kunnen worden gerealiseerd
- Een functieverandering binnen de bestaande bebouwing

- Activiteiten welke per saldo meer ruimte voor de rivier opleveren op een rivierkundig bezien aanvaardbare locatie
#### **Plangebied de Springbeek**

Het plangebied van de Springbeek is ter hoogte van Hout-Blerick grotendeels gelegen binnen het (stroomvoerend) rivierbed van de Maas. Het planvoornemen heeft betrekking op de realisatie van natuur in de vorm van een beek. Om na te gaan wat het effect is van de herinrichting van de Springbeek op het rivierbed is een effectbeoordeling uitgevoerd door Agtersloot Hydraulisch Advies ((AHA) 27 juli 2015) (bijlage 1). Uit dit onderzoek blijkt dat de effecten van het project zodanig zijn dat het project voldoet aan de eisen die RWS stelt ten aanzien van het gebruikmaken van het rivierbed van de Maas. De inrichtingsmaatregelen leiden tot het afvoeren van vrijkomende gronden uit het bergend gebied waardoor zowel het stroom-voerend als het bergend vermogen van de Maas toeneemt. Hiermee wordt voldaan aan eisen die zijn gesteld in de Waterwet voor ingrepen in gebieden die vallen in zowel het stroomvoerend als het bergend regime. Deze conclusie is ook door Rijkswaterstaat bevestigd in hun reactie in bijlage 2.

#### **Plangebied woning en natuur Holleweg**

Plangebied Holleweg ligt in het rivierbed van de Maas. Omdat ter plekke van de Holleweg de ontwikkeling van een woning mogelijk wordt gemaakt, is ook hier het effect van de geplande ingreep beoordeeld. Deze beoordeling is uitgevoerd door het Waterschap op basis van de effectbeoordeling van Agtersloot Hydraulisch Advies ((AHA) 27 juli 2015) (bijlage 3 en 1). Conclusie is dat ter plaatse van de voormalige kassenlocatie het bergend vermogen van de Maas toeneemt. en wordt voldaan aan eisen die zijn gesteld in de Waterwet voor ingrepen in gebieden die vallen in zowel het stroomvoerend als het bergend regime. Alvorens daadwerkelijk een woning gebouwd kan worden dient bovenstaande nog wel getoetst te worden op basis van een door de initiatiefnemer aan te vragen watervergunning

#### *Conclusie nationaal beleid*

De herinrichting van de Springbeek in Venlo past binnen de beleidsvoornemens van de Rijksoverheid. Het sluit goed aan bij de gestelde hoofddoelen. De herinrichting draagt bij aan de 'Ruimte voor een nationaal netwerk van natuur voor het overleven en ontwikkelen van flora- en faunasoorten' en 'Ruimte voor waterveiligheid, een duurzame watervoorziening en kaders voor klimaatbestendige stedelijke (herontwikkeling)'.

#### **3.3 Regionaal beleid**

#### **3.3.1 Provinciaal Omgevingsplan Limburg 2014 (POL2014)**

In het Provinciaal Omgevingsplan Limburg 2014 (POL2014) staat de toekomst van Limburg beschreven op het gebied van wonen, werken, recreatie en natuur. Verder gaat het plan ook in op de thema's milieu en water.

Natuur is in het POL2014 ingedeeld in drie zones:

- *Goudgroene natuurzone*. Dit is het Limburgse deel van het Nationaal Natuurnetwerk (onder andere Natura 2000-gebieden). Binnen deze zone streeft de provincie naar behoud en beheer van reeds aanwezige natuur en de ontwikkeling van nieuwe natuur. Voor nieuwe ontwikkelingen binnen de goudgroene natuurzone geldt het 'nee-tenzij' principe
- *Zilvergroene natuurzone*. Binnen deze natuurzone staat het benutten van kansen voor natuur centraal. De provincie zal natuurprojecten die een bijdrage leveren aan een robuust natuurnetwerk en aan instandhouding van prioritaire bedreigde soorten stimuleren. Natuurcompensatieverplichtingen worden ingezet om areaaluitbreiding van natuur in de zilvergroene natuurzone te realiseren
- *Bronsgroene landschapszone*. Het beleid van de bronsgroene landschapszone is er op gericht om de huidige landschappelijk kernkwaliteiten te behouden, beheren, ontwikkelen en beleven. Ontwikkelingen binnen de ruimte die het beleid voor de verschillende thema's biedt zijn mogelijk mits de kernkwaliteiten behouden blijven of versterkt worden ('ja-mits')

Beekdalen zijn een belangrijk onderdeel van de bronsgroene landschapszone. Beekdalen van natuurbeken worden in de planperiode en op de middellange termijn (tot 2023) heringericht. Met de herinrichting worden landschappelijke, natuurlijk en toeristische waarden verder versterkt.

#### *Plangebied de Springbeek*

De Springbeek is in het POL2014 aangewezen als natuurbeek (zie figuur 3.2 en 3.3). De beek loopt grotendeels in de bronsgroene natuurzone en gedeeltelijk door de goudgroene natuurzone (figuur 3.2). De effecten van de herinrichting op deze gebieden worden nader belicht in paragraaf 5.2.8 Natuur.

**Figuur 3.2. Verbeelding regionaal watersysteem in POL2014. De Springbeek is weergegeven als een natuurbeek met daar omheen een zone natuurbeek en beekdal** 

**Figuur 3.3 Verbeelding natuur in POL2014. De Springbeek is een natuurbeek die grotendeels in de bronsgroene lanschapszone ligt en gedeeltelijk door de goudgroene natuurzone loopt** 

#### *Plangebied woning en natuur Holleweg*

Voor de locatie waar de woning en natuur wordt gerealiseerd, geldt dat er met het verdwijnen van de kassen en het natuurlijk inrichten van het gebied positief wordt bijgedragen aan de goudgroene natuurzone en de bronsgroene landschapszone.

#### **3.3.2 Limburgs Kwaliteitsmenu 2012: module solitaire woningen**

Het Limburgs Kwaliteitsmenu (hierna: LKM) stelt regels om het verlies van omgevingskwaliteit door ruimtelijke ontwikkelingen in het buitengebied op een kwalitatieve manier te compenseren. Het LKM bevat voor ontwikkelingen in het buitengebied diverse ontwikkelmodules. Op het toevoegen van een nieuwe burgerwoning in het buitengebied is de module 'nieuwe (solitaire) woningbouw' van toepassing. Deze module stelt als voorwaarde dat de nieuwe ontwikkeling per saldo tot een ruimtelijke kwaliteitsverbetering moet leiden. Dit betekent dat er naast de te leveren kwaliteitsbijdrage, ook ter plaatse van de ontwikkeling zelf sprake moet zijn van kwaliteit.

#### *Tegenprestatie*

De gemeente Venlo heeft het LKM nog niet vertaald naar gemeentelijk beleid en beschikt op dit moment niet over een juridisch kader voor het eisen van een financiële bijdrage. De gemeente kan daarom op dit moment alleen een fysieke tegenprestatie eisen. In het geval van het woningbouwinitiatief aan de Holleweg betreft de tegenprestatie het amoveren van de kas en het aanleggen van natuur. De provincie hanteert in het LKM voor de herontwikkeling van een terrein een drempelwaarde van EUR 100.000,00. Voor de realisatie van de een woonbestemming van 800 m2 geldt een financiële tegenprestatie van EUR 80.000,00. Aan deze tegenprestatie wordt in fysieke zin voldaan door het amoveren van de aanwezige kassen (EUR 40.000,00) en de inrichting van 9.200 m2 natuur (EUR 40.000,00).

#### **3.3.3 Omgevingsverordening Limburg 2014**

Op 1 januari 2011 is de Omgevingsverordening Limburg in werking getreden, een samenvoeging van de Provinciale milieuverordening, de Wegenverordening, de Waterverordening en De Ontgrondingenverordening. In 2014 is de Omgevingsverordening Limburg gewijzigd vanwege de vaststelling van POL 2014. Er is een nieuw hoofdstuk Ruimte toegevoegd en ook de verordeningen Veehouderijen en Natura 2000 zijn opgenomen in de Omgevingsverordening Limburg.

De Springbeek is aangewezen als natuurbeek en loopt grotendeels door de bronsgroene landschapszone. Ter hoogte van Hout Blerick en ter hoogte van de Moutzdijkweg loopt de Springbeek door de goudgroene natuurzone. In de omgevingsverordening Limburg 2014 is het volgende opgenomen over natuurbeken, bronsgroene landschapszone en de goudgroene natuurzone:

In de *goudgroene natuurzone* mogen geen nieuwe activiteiten dan wel wijziging van bestaande activiteiten mogelijk worden gemaakt die de wezenlijke kenmerken en waarden van het gebied aantasten. Dit verbod is niet van toepassing wanneer een gecombineerde uitvoering van onderling samenhangende activiteiten leidt tot een verbetering van de kwaliteit en samenhang van de goudgroene natuurzone op gebiedsniveau. Ook kleinschalige, individuele ontwikkelingen die leiden tot een verbetering van de goudgroene natuurzone zijn uitgezonderd van bovenstaand verbod.

Gebieden die zijn aangewezen als *bronsgroene landschapszone* bevatten kernkwaliteiten als: 'het groene karakter', 'het visueel-ruimtelijk karakter', 'het cultuurhistorisch erfgoed' en 'het reliëf'. Voor *natuurbeken* zijn wezenlijke kenmerken en waarden gedefinieerd als: het beschermen, behouden en verder ontwikkelen van de ecologische doelen, de daarvoor benodigde waterkwaliteit en ruimte voor natuurlijke hydromorfologische processen als meanderen en inundaties en het realiseren van de benodigde zo natuurlijk mogelijke waterpeilen in de natuurbeek en aangrenzende Zone natuurbeek. In paragraaf 4.2 wordt het planvoornemen beschreven. Paragraaf 5.2.8 beschrijft hoe rekening is gehouden met kenmerken en waarden van de natuurbeek.

#### *Conclusie regionaal beleid*

De herinrichting van de Springbeek en het terrein van de voormalige kas aan de Holleweg in Venlo past binnen de beleidsvoornemens van de provincie Limburg. Het draagt bij aan de geformuleerde ruimtelijke keuzes, de realisatie van natuurgebied (EHS, in Limburg "goudgroene zone"). In paragraaf 4.2 het planvoornemen wordt een toelichting gegeven over de wijze waarop rekening is gehouden met de realisatie van de wezenlijke kenmerken en waarden van de natuurbeek.

# **3.4 Gemeentelijk beleid**

#### **3.4.1 Ruimtelijke Structuurvisie Venlo, ruimte binnen grenzen**

De ruimtelijke structuurvisie geeft in hooflijnen het ruimtelijk beleid voor de hele gemeente Venlo weer ,voor zowel stad als land. Er wordt in grote lijnen beschreven hoe de omgeving de komende jaren wordt ingericht, bebouwd en gebruikt. In de ruimtelijke structuurvisie zijn vijf thema's, de zogenaamde 'majeure opgaven' beschreven.

- 1. Drukte in het ommeland, combineren van meerdere functies, zoals landbouw, recreatie, waterberging en natuurontwikkeling
- 2. Ruimte in de stad, het bestaand stedelijk gebied maximaal benutten
- 3. Leven met de Maas, ruimte geven aan de rivier en haar beken om te anticiperen op klimaatverandering
- 4. Voorzieningen op maat, zorgen voor vitale en toekomstbestendige voorzieningenclusters die aansluiten bij de reële behoefte van de samenleving
- 5. Robuuste structuren, werken aan een weerbare infrastructuur voor personen- en goederenvervoer

#### **3.4.2 Principebesluit**

In een principebesluit (maart 2013) heeft de gemeente Venlo aangegeven dat zij onder voorwaarden medewerking kan verlenen aan de bouw van maximaal één woning op het terrein van de voormalige kassenlocatie aan de Holleweg (zie bijlage 4).

#### *Conclusie gemeentelijk beleid*

De herinrichting van de Springbeek en het terrein van de voormalige kas aan de Holleweg is in lijn met de opgaven beschreven in de ruimtelijke structuurvisie Venlo. De waterstanden van de Springbeek worden meer natuurlijk en zullen meer fluctueren. Er worden natuurlijke oevers en waterbergingsplaatsen gecreëerd. Hiermee sluit de herinrichting aan bij onder andere de majeure opgaven 'Drukte in ommeland, combineren van meerdere functies, zoals landbouw, recreatie, waterberging en natuurontwikkeling' en 'Leven met de Maas, ruimte geven aan de rivier en haar beken om te anticiperen op klimaatverandering'.

# **4 Planbeschrijving**

# **4.1 Inleiding**

De huidige situatie van de Springbeek voldoet niet aan de ecologische doelstellingen die gesteld zijn in POL 2014 en het convenant 'herstel en inrichting Beekmonding Maas' tussen Rijkswaterstaat en de waterschappen in Zuid-Nederland. Uitgangspunt is dat in onderhavig bestemmingsplan de herinrichting van de Springbeek planologisch-juridisch wordt geregeld. Andere ontwikkelingen dan de herinrichting van de Springbeek worden niet mogelijk gemaakt met dit bestemmingsplan. Uitzondering is het voormalig kassencomplex op de Holleweg 32A-34A, waarvoor in dit bestemmingsplan de ontwikkeling van een woning en natuur mogelijk gemaakt wordt.

# **4.2 Voornemen 'herinrichting de Springbeek'**

Het waterschap Peel en Maasvallei wil de Springbeek en het beekdal herinrichten tot een zo natuurlijk mogelijk functionerende en ecologisch gezonde beek met herstel van de beekdynamiek. Dit houdt onder andere in dat de beek vrij optrekbaar moet zijn voor vis vanuit de Maas. Hiertoe wordt de Maasmonding aangepast en ter plaatse van de oude watermolen wordt een innovatieve vispassage aangelegd. De overige stuwen worden verwijderd. Hierdoor worden vismigratiebarrières opgeheven en krijgt de beek en het beekdal een deel van haar beekdynamiek weer terug, waardoor de kenmerkende beekecotopen worden hersteld. De herinrichting van de Springbeek draagt bij aan het bereiken van de doelstellingen uit het convenant 'herstel en inrichting Beekmondingen Maas' en de SEF-doelstellingen (SEF, specifieke ecologische functie). Hierdoor fungeert het beekdal met de Springbeek straks als ecologische verbinding tussen het moeras Dubbroek en de Maas. De inrichting van de Springbeek is opgenomen in het projectplan inclusief tekeningen (zie bijlage 5) en effectbepalingen van de nieuwe inrichting op de omgeving.

De herinrichtingswerkzaamheden bestaan in hoofdlijnen uit:

- Het wijzigen van het hydraulische profiel in de Springbeek Over het traject van de Springbeek tussen Dubbroek en de Baarlosestraat wordt het hydraulisch profiel aangepast om meer weerstand te hebben in verband met het verwijderen van stuwen. Dit betekend een versmalling van het profiel en aanpassingen van de bodemhoogte
- Het verwijderen van drie stuwen

Er worden in 3 stuwen verwijderd, die als een barrière voor het optrekken van vissen vormen. De stuw bij de watermolen blijft gehandhaafd, waarbij een bypass wordt gerealiseerd middels een vistrap. De te verwijderen stuwen betreffen:

- De stuw bovenstrooms van de aantakking van de Berendonksebeek op de Springbeek
- De stuw ter hoogte van de vervallen kas nabij de Holleweg
- De stuw in het traject tussen de Baarlosestraat en molenstuw
- Realisatie van drie waterbergingen om de piekafvoer vanuit de Berendonkse beek af te vlakken:
	- Ter hoogte van de aantakking van de Berendonkse beek. Dit betreft zowel een kwaliteitsals kwantiteitsbuffer
	- Tussen de Grote Winkelweg en Moutzdijkweg. Dit betreft een overloopgebied
	- Tussen de Napoleonsbaan en Holleweg. Dit betreft berging in een extra breed beekprofiel
- Mogelijke graafwerkzaamheden op omliggende percelen rondom de Springbeek ten behoeve van de verbreding van de beekloop
- De aanleg van een vistrap nabij de watermolen, zodat de beek ter plaatse van de watermolen alsnog vispasseerbaar is
- Het verwijderen van (stap)stenen bij de monding van de Springbeek
- Het aanleggen van een waterinlaat naar de Tangkoel
- Indien nodig kap van bomen op percelen nabij de beek
- Aanplant van bomen en struiken op diverse plaatsen langs de beek om schaduwvorming te creëren ter bevordering van natuurontwikkeling
	- Nabij de voormalige watermolen en vispassage mag de aanplant van opgaand houtgewas niet meer zijn dan conform het inrichtingsplan in de verleende omgevingsvergunning aangegeven
	- Ten zuiden van de bebouwde kom van Hout Blerick dient rekening te worden gehouden met de door bewoners gewenste doorzichten
- Creëren van wandelmogelijkheden langs de Springbeek en een speelmogelijkheid ter hoogte van Brookerveld
- Binnen het bestemmingsplangebied vindt geen ophoging plaats. In het inrichtingsplan zijn echter wel ophogingen vastgelegd voor delen die buiten onderliggend bestemmingsplan vallen. Voor deze voor ophogingen wordt een omgevingsvergunning aangevraagd. Hierover vindt afstemming plaats met het bevoegd gezag

# **4.3 Voornemen 'Woning en natuur Holleweg'**

Op de kavel aan de Holleweg, kadastraal bekend als Venlo sectie R nummers 189 en 277, wordt de realisatie van één woning met natuur mogelijk gemaakt (zie figuur 4.1 en bijlage 6). In de huidige situatie is dit terrein nog bebouwd met kassen.

Visueel landschappelijke kwaliteit en daarmee het behoud van de openheid vanaf de Holleweg wordt bij de ontwikkeling van de woning van groot belang geacht. Door de woning aan de doodlopende zijtak van de Holleweg te plaatsen (tegenover nummer 74), ontstaat de mogelijkheid om de openheid vanaf de doorgaande weg te behouden in combinatie met het realiseren van een woning.

Gemeente Venlo heeft in 2013 reeds een principebesluit genomen over de ontwikkeling van één woning op terrein van het voormalige kassencomplex (zie bijlage 4). In bijlage 7 is tevens een groenplan opgenomen, wat aandacht besteed aan de toe te passen beplanting in het plangebied.

# **5 Randvoorwaarden / onderzoek**

# **5.1 Inleiding**

Bij het opstellen van het bestemmingsplan dat de herinrichting van de Springbeek mogelijk maakt, dient rekening te worden gehouden met aspecten uit de omgeving die invloed uitoefenen op het plan. Omgekeerd kan de herinrichting eveneens invloed uitoefenen op in de omgeving aanwezige waarden. Daarom is, in het kader van het bestemmingsplan, de invloed van onder andere diverse milieuaspecten (zoals bodem, archeologie en natuur) als gevolg van de herinrichting van de Springbeek en het mogelijk maken van een woning met natuur op een voormalig kassencomplex onderzocht op eventuele negatieve effecten.

# **5.2 Milieuthema's**

#### **5.2.1 (Water)Bodem**

Met het oog op een goede ruimtelijke ordening dient de bodemkwaliteit ter plaatse te worden onderzocht. Bij functiewijzigingen moet worden bekeken of de bodemkwaliteit voldoende is voor de betreffende functiewijziging. In de Wet bodembescherming is bepaald dat als de desbetreffende bodemkwaliteit niet voldoet aan de norm voor de beoogde functie, de grond zodanig moet worden gesaneerd dat zij kan worden gebruikt voor de desbetreffende functie (functiegericht saneren). Nieuwe bestemmingen moeten bij voorkeur op schone grond worden gerealiseerd.

#### *Plangebied de Springbeek*

Adviesbureau Tauw heeft een verkennend bodemonderzoek uitgevoerd ter plaatse van de Springbeek en enkele aangrenzende percelen in de gemeente Venlo (R002-1224343DSB-hgm-V01, 25 juni 2015) (zie bijlage 8). Het doel van het onderzoek is inzicht verkrijgen in de milieukundige kwaliteit van de (water)bodem. Ter plaatse van de bestaande beekloop is een waterbodemonderzoek uitgevoerd. Op basis hiervan kunnen de toepassingsmogelijkheden in kaart worden gebracht. Rondom de Springbeek, waar deze vrij kan gaan meanderen, is een verkennend landbodemonderzoek uitgevoerd.

#### **Vooronderzoek**

De grond ter hoogte van de Springbeek en de directe omgeving is over het algemeen niet verdacht op het voorkomen van verontreinigingen. Wel zijn er enkele aandachtspunten voor het verkennend landbodemonderzoek en waterbodemonderzoek. De volgende aandachtspunten gelden voor het verkennend landbodemonderzoek:

- Nabij de Kievitsweg ligt een voormalige stortplaats (huishoudelijk, bouw- en sloopafval van onder meer kassen, dus ook glas aanwezig), duidelijk te herkennen in het veld
- De kassen aan de Holleweg 32/34 zijn verdacht op het voorkomen van bestrijdingsmiddelen

- Ten zuiden van De Horstweg is op het maaiveld veel organisch materiaal (onder andere rozen) aanwezig dat afkomstig is van de kassen aan de andere zijde van de Springbeek. Grond is hier ook verdacht op bestrijdingsmiddelen. Het is niet bekend welke bestrijdingsmiddelen gebruikt zijn
- Plaatselijk is de grond verontreinigd met arseen, wat van nature vaker voorkomt in de omgeving

Voor het waterbodemonderzoek gelden de volgende aandachtspunten:

- Oliewaarneming ter hoogte van Moutzdijkweg / De Horstweg
- Verkleuring water ter hoogte van Holleweg
- Verontreiniging met endosulfan in het slib en oppervlaktewater

#### **Verkennend bodemonderzoek**

Bovenstrooms, tussen Dubbroek-Blerick loopt de Springbeek door het landelijk gebied. Hier is de grond en het grondwater ter plaatse over het algemeen licht verontreinigd. Met name zware metalen zijn licht verhoogd aangetoond. De puin- en kooldeeltjes houdende grond ter hoogte van de voormalige stortplaats is licht verontreinigd met zware metalen en PAK. Het grondwater is hier licht verontreinigd met barium en/of nikkel. Er zijn grondmonster met een sterk verhoogde gehalte arseen gevonden. Dit gehalte is zeer waarschijnlijk van nature verhoogd.

Tussen Blerick en de Maasmonding loopt de Springbeek door het stedelijk gebied. Hier is de grond en het grondwater licht verontreinigd. Met name zware metalen zijn licht verhoogd aangetoond. Deze grondmonster voldoen (indicatief) aan de klasse Wonen of Industrie. Het grondwater is licht verontreinigd met barium.

#### **Verkennend waterbodemonderzoek**

De sliblagen in de Springbeek en de vaste waterbodem waar geen slib is aangetroffen zijn verontreinigd geraakt met enkele zware metalen. De kwaliteit van de sliblaag is beoordeeld als klasse A of B. De concentraties overschrijden hiermee niet de maximale waarde voor klasse B (< interventiewaarde).

#### *Plangebied Woning en natuur Holleweg*

Adviesbureau Tauw heeft een verkennend bodemonderzoek uitgevoerd ter plaatse van de Holleweg 32-34 in Hout-Blerick, gemeente Venlo (R001-1231487DSB-hgm-V01-NL, 25 juni 2015) (zie bijlage 9). Het doel van het bodemonderzoek is het verkrijgen van een beeld van de milieuhygiënische kwaliteit van de bodem van de onderzoekslocatie en of de bodemkwaliteit voldoet aan de toekomstige bestemming, een woonbestemming.

#### **Vooronderzoek**

Op de onderzoekslocatie staan kassen die in verval zijn geraakt. Verder is de grond op deze locatie verdacht op het voorkomen van organochloorbestrijdingsmiddelen (OCB's) en asbest bezien het gebruik als kassen. Daarnaast worden er hooguit lichte verontreinigingen verwacht in de bodem op basis van eerder uitgevoerd onderzoek.

#### **Verkennend bodemonderzoek**

De bovengrond van het toekomstig bouwperceel is licht verontreinigd met bestrijdingsmiddelen (DDE en/of Drins). De ondergrond is niet verontreinigd. In het grondwater is nikkel matig verhoogd en molybdeen licht verhoogd aangetoond.

*Conclusie de Springbeek* 

#### **Verkennend bodemonderzoek**

De werkzaamheden ter hoogte van de Moutzdijkweg moeten worden uitgevoerd onder veiligheidsklasse 1T zoals omschreven in de CROW 132. Arseen zit van nature in de bodem, maar het verplaatsen van grond met een sterk verontreinigd gehalte arseen naar een bodemlaag of locatie waar dit niet het geval is, is niet toegestaan. Geadviseerd wordt te kijken of hergebruik van deze grond binnen het gebied (zelfde laag, bodemcondities) mogelijk is. Bij het werk op oerbanken en ijzerhoudende lagen kan meer arseen voorkomen. Dit materiaal moet apart gehouden worden. Als de voormalige stortplaats aan de Kievitsweg wordt afgegraven moet hiervoor een deelsaneringsplan worden opgesteld.

#### **Verkennend waterbodemonderzoek**

Het slib en de vaste waterbodem van de onderzochte trajecten in de Springbeek zijn verspreidbaar op het aangrenzende perceel. Voor alle toepassingen in het kader van het Besluit bodemkwaliteit geldt dat er sprake moet zijn van een nuttige en functionele toepassing.

Wanneer bovenstaande adviezen opgevolgd worden, is het bestemmingsplan bezien vanuit het thema bodem uitvoerbaar.

#### *Conclusie Woning en natuur Holleweg*

Door de verontreiniging in de bovengrond met DDE en/of Drins is deze grond niet geschikt voor de functie Wonen (indicatieve toetsing Besluit bodemkwaliteit). De kwaliteit van de bodem levert echter geen risico's op bij dit gebruik. Met de gemeten gehalten DDE en drins is een indicatieve risicoanalyse uitgevoerd waaruit blijkt dat er geen risico's zijn bij gebruik "wonen met tuin" en "plaatsen waar kinderen spelen". Daarmee is het bestemmingsplan uitvoerbaar. PM asbestonderzoek moet nog worden uitgevoerd na sloop kassen en voor vaststelling bestemmingsplan.

#### **5.2.2 Externe veiligheid**

Externe Veiligheid (EV) heeft betrekking op de gevaren die de directe omgeving loopt in het geval er iets mis gaat tijdens de opslag, productie of het transport van gevaarlijke stoffen. De daaraan verbonden risico's moeten aanvaardbaar blijven. Er dient voorkomen te worden dat (beperkt) kwetsbare objecten zich binnen de 10-6 risicocontour van risicovolle inrichtingen / transportroutes bevinden. De wetgeving voor externe veiligheid (Besluit externe veiligheid inrichtingen (Bevi), Circulaire risiconormering vervoer gevaarlijke stoffen, Besluit externe veiligheid buisleidingen, Besluit externe veiligheid transportroutes) hanteert twee normstellingen, namelijk het plaatsgebonden risico en het groepsrisico.

In deze paragraaf kunnen we benoemen of er sprake is van vervoer van gevaarlijke stoffen over de weg of doos buisleidingen. Daarbij moeten we meteen aangeven dat er in het kader van dit project geen nieuwe gevoelige bestemmingen en geen Bevi inrichtingen worden gerealiseerd. Er is dus geen negatief effect te verwachten op het gebied van externe veiligheid.

### *Plaatsgebonden Risico (PR)*

Het plaatsgebonden risico is de kans dat een persoon die zich gedurende een jaar onafgebroken onbeschermd op een bepaalde plaats bevindt, overlijdt als gevolg van een ongeval met gevaarlijke stoffen. Dit risico wordt per bedrijf vastgelegd in contouren. Er geldt een contour waarbinnen die kans 10-6 (één op 1.000.000) bedraagt.

### *Groepsrisico (GR)*

Het groepsrisico is een berekening van de kans dat een groep personen binnen een bepaald gebied overlijdt ten gevolge van een ongeval met gevaarlijke stoffen. De oriëntatiewaarde geeft hierbij de indicatie van een zekere maatschappelijke ontwrichting ten gevolge van een calamiteit. Indien een ontwikkeling een toename van het groepsrisico mogelijk maakt, geldt een verantwoordingsplicht voor de gemeente.

#### *Kwetsbare en beperkt kwetsbare objecten*

Voor toetsing wordt onderscheid gemaakt tussen kwetsbare en beperkt kwetsbare objecten. Kwetsbare objecten zijn in het algemeen inrichtingen waar zich grote groepen bevinden (bijvoorbeeld grotere kantoren), danwel mensen een groot deel van de dag verblijven (bijvoorbeeld woningen) of waar mensen verblijven die minder zelfredzaam zijn (bijvoorbeeld ziekenhuizen). Beperkt kwetsbare objecten zijn bijvoorbeeld verspreid liggende woningen, (kleinere) kantoren, hotels, winkels, bedrijfsgebouwen en de overige recreatieterreinen. Kwetsbare objecten mogen niet binnen een PR 10-6 contour aanwezig zijn. Beperkt kwetsbare objecten mogen dat onder voorwaarden wel.

#### **Plangebied de Springbeek**

Onderhavig plan maakt de herinrichting van de Springbeek mogelijk. Er is geen sprake van vervoer van gevaarlijke stoffen. Daarnaast worden er geen kwetsbare object en geen Bevi inrichtingen gerealiseerd. Het plangebied wordt wel op twee plekken doorkruist door een aardgastransportleiding, ten oosten van de Brookerhofweg en ten westen van de Romeinenweg. Er vinden geen wijzigingen aan deze leidingen plaats. Bij het uitvoeren van werkzaamheden ter plaatse van de leidingen dient afstemming te worden gezocht met de leidingbeheerder. Toetsing aan het Besluit externe veiligheid buisleidingen (BEVB) is niet noodzakelijk.

#### **Plangebied Woning en natuur Holleweg**

In dit plan wordt de realisatie van één woning en natuur mogelijk gemaakt. Een woning is aangemerkt als een kwetsbaar object en mag niet binnen een PR 10-6 contour aanwezig zijn. De woning aan de Holleweg valt niet binnen een PR 10-6 contour.

#### **Conclusie**

Het bestemmingsplan is uitvoerbaarheid voor het aspect externe veiligheid.

#### **5.2.3 Water**

De watertoets - zoals deze in het kader van ruimtelijke plannen dient te worden uitgevoerd - is het gehele proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen en besluiten. De watertoets wordt uitgevoerd binnen de bestaande wet- en regelgeving op het gebied van ruimtelijke ordening en water. De watertoets vormt de verbindende schakel tussen het waterbeheer en de ruimtelijke ordening. Op basis van de waterparagraaf wordt een wateradvies aangevraagd bij het waterschap. In dit kader worden dan ook alle relevante waterhuishoudkundige aspecten meegenomen in het onderhavige plan.

Op grond van artikel 3.1.6 uit het Besluit ruimtelijke ordening moet in de toelichting op ruimtelijke plannen een waterparagraaf worden opgenomen. Hiervoor moet een watertoets worden doorlopen. Dit wordt afgestemd met het waterschap.

Uitgangspunt bij de waterhuishoudkundige situatie is het Waterbeheer 21ste eeuw (WB21), waarvoor principes voor duurzaam waterbeheer zijn geïntroduceerd. Vanuit het oogpunt van duurzaamheid wordt gestreefd naar een zoveel mogelijk gesloten waterbalans.

Door water langer in het gebied vast te houden, wordt verdroging en afwenteling van wateroverlast tegengegaan. Het streven is gericht op het afkoppelen van hemelwater van dakvlakken en oppervlakteverhardingen. In het kader van WB21 betekent dit dat de neerslag die op daken en bestrating valt, niet naar de rioolwaterzuiveringsinstallatie wordt afgevoerd, maar in de bodem wordt geïnfiltreerd of op het oppervlaktewater wordt geloosd. Dit is in de onderhavige situatie niet relevant.

#### *Huidige situatie waterhuishouding*

#### **Plangebied de Springbeek**

In de huidige situatie voldoet de Springbeek niet aan de ecologische doelstellingen. De Springbeek is in het onderhavige tracé vrijwel volledig genormaliseerd ten behoeve van het landbouwkundig gebruik. Het waterpeil in de beek wordt kunstmatig beheerst middels een aantallen stuwen.

#### **Plangebied natuur en woning Holleweg**

In de huidige situatie is het gehele plangebied aan de Holleweg bebouwd met een kassencomplex.

### *Toekomstige situatie waterhuishouding*

### **Plangebied de Springbeek**

De aanwezige stuwen worden verwijderd, behoudens de stuw bij het Meuleke in Blerick. Hierdoor wordt de morfodynamiek van de beek hersteld en krijgt de beek een natuurlijk waterpeil met hogere waterstanden in de winter en lagere in de zomer. Kenmerkende beekecotopen worden hiermee hersteld. De herinrichting van de Springbeek draagt bij aan het bereiken van de SEF-doelstellingen van de beek. Hierdoor fungeert het beekdal met de Springbeek straks als ecologische verbinding tussen het moeras Dubbroek en de Maas.

In het traject tussen Dubbroek - Napoleonsbaan komt bij de herinrichting de Springbeek meer in contact te staan met de aanwezige, vaak verdroogde broekbossen. Door deze broekbossen vervolgens met elkaar te verbinden door beekgeleide beplanting ontstaan er ecologische stapstenen. Een volledig ontwikkeld beekgeleidend bos geeft de gewenste structuurvariatie en beschaduwing op de beek, wat goed is voor de planten en dieren die in de beek voorkomen. Naast de ecologische meerwaarde leidt dit tot beperkter onderhoud. De beek wordt licht slingerend aangelegd met een smalle beekbodem en flauwe oevers.

Het traject tussen de Napoleonsbaan en de Maasmonding kenmerkt zicht door een kleinschaliger landschap van hoge historisch-geografische waarde. Gezien de beperkte ruimte in dit traject is het ontwerp gericht op het treffen van maatregelen op lokale schaal. Door middel van structuurvariatie worden afwisselende microhabitats gecreëerd door bijvoorbeeld een steil talud, dood hout en beplanting toe te passen.

Een belangrijke bijdrage aan het realiseren van de SEF-doelstellingen wordt geleverd door het realiseren van waterbergingsgebieden in het watersysteem van de Springbeek. In totaal worden er drie bergingsgebieden aangelegd waarvan twee in dit traject. Het belangrijkste doel van deze bergingsgebieden is om afvoerpieken uit de Berendonkse Beek en de Springbeek tijdelijk op te vangen en de af te voeren hoeveelheid als het ware uit te smeren over de tijd. Dit voorkomt dat optrekkende vis bij afvoerpieken wordt teruggespoeld in de Maas. Daarnaast helpen de bergingsgebieden het risico op wateroverlast benedenstrooms te verkleinen waardoor de onderhoudsintensiteit omlaag kan waardoor meer ruimte overblijft voor water- en oeverplanten.

Bij de herinrichting van de Springbeek is naast de ecologische doelstellingen eveneens rekening gehouden met de randvoorwaarden die vanuit de omgeving gelden. Hiervoor is de herinrichting van de Springbeek hydraulisch getoetst. Daaruit komt naar voren dat de effecten van de herinrichting op de omgeving beperkt blijven tot een relatief smalle zone (circa 400 m). Een belangrijk uitgangspunt hierbij is dat de drooglegging bij bestaand landgebruik niet mag verslechteren. Gezien de geringe effecten op de omgeving zijn enkel lokaal mitigerende maatregelen benodigd. Hierbij gaat het om het ophogen van (delen van) percelen. De beek wordt natuurlijker ingericht. Doordat natuurlijke processen meer kunnen ontwikkelen en het terrein natuurlijk en extensief beheerd wordt ten opzichte van de huidige situatie, ontstaan er kansen voor verbetering van de waterkwaliteit.

Het deel van de Springbeek tussen de Napoleonsbaan en de maasmonding ligt grotendeels binnen de BGR-gebieden (Beleidslijn Groter Rvieren) van Rijkswaterstaat en vallen binnen het stroomvoerend en waterbergend regime van de Maas. In dit kader is op basis van expert judgement een effectbeoordeling uitgevoerd door Agtersloot Hydraulisch Advies (AHA) 27 juli 2015) (zie bijlage 1). Uit dit onderzoek blijkt dat de effecten van het project zodanig zijn dat het project voldoet aan de eisen die RWS stelt ten aanzien van het gebruikmaken van het rivierbed van de Maas. De inrichtingsmaatregelen leiden tot het afvoeren van vrijkomende gronden uit het bergend gebied waardoor zowel het stroomvoerend als het bergend vermogen van de Maas toeneemt. Hiermee wordt voldaan aan eisen die zijn gesteld in de Waterwet voor ingrepen in gebieden die vallen in zowel het stroomvoerend als het bergend regime. Deze conclusie is ook door Rijkswaterstaat bevestigd in hun reactie in bijlage 2.

#### *Conclusie*

Voor wat betreft het aspect water is het bestemmingsplan uitvoerbaar.

#### **Plangebied Woning en natuur Holleweg**

Voor het plangebied aan de Holleweg geldt dat het verhard oppervlakte in de toekomstige situatie aanzienlijk afneemt ten opzichte van de huidige situatie. Plan is om de nu aanwezige kassen te slopen en daarvoor in de plaats een woning te bouwen. Het overig deel van het voormalig kassengebied wordt daarbij ingericht als tuin en natuur. Hemelwater wordt ter plaatse geïnfiltreerd in de bodem.

Het waterschap heeft op basis van de door Agtersloot Hydraulisch Advies (AHA) 27 juli 2015) (zie bijlage 1) uitgevoerde effectbeoordeling vastgesteld dat het slopen van de kas een toename van de waterberging met circa 9.200 m3 met zich meebrengt (zie bijlage 3). Ook de te bouwen woning ligt in het waterbergend gebied van de Maas. Uitgangspunt voor de oppervlakte van de woning is 100 m2 . Hiervan uitgaande zal de toename van de waterberging als gevolg van de kassloop met circa 100 m3 afnemen tot circa 9.100 m3 . Daarmee neemt dus, na sloop van de kas en bouw van de woning, ook ter plaatse van de voormalige kassenlocatie het bergend vermogen van de Maas toe en wordt voldaan aan eisen die zijn gesteld in de Waterwet voor ingrepen in gebieden die vallen in zowel het stroomvoerend als het bergend regime.

Alvorens daadwerkelijk een woning gebouwd kan worden dient bovenstaande nog wel getoetst te worden op basis van een door de initiatiefnemer aan te vragen watervergunning. De sloop van de kas kan daarbij als de noodzakelijke compensatiemaatregel dienen. De watervergunning dient aangevraagd te worden voordat de kas gesloopt wordt, alleen dan kan deze dienen als compenserende maatregel.

#### *Conclusie*

Voor wat betreft het aspect water is het bestemmingsplan uitvoerbaar. Waterschap Peel en Maasvallei bevestigt de bevindingen uit de watertoets in bijgevoegde brief (zie bijlage 10). De bevindingen in de watertoets vloeien voort uit de projectplannen Waterwet die in het kader van het voornemen zijn opgesteld.

# **5.2.4 Explosieven**

Op basis van de Arbo-wetgeving en de Openbare Orde en Veiligheid dienen alle risico's voorafgaand aan de voorgenomen werkzaamheden in kaart te worden gebracht, waarbij de risico's zoveel mogelijk moeten worden ingeperkt. Aan de hand van een zogenaamd vooronderzoek conventionele explosieven (CE) moet bepaald of er sprake is van een risico op het aantreffen van CE alsmede waar er een risico is op het aantreffen hiervan. Indien er CE aanwezig zijn in de bodem van de te onderzoeken gebieden, dan bestaat de mogelijkheid op een ongecontroleerde detonatie van een of meerdere CE.

# *Plangebied de Springbeek en Woning en natuur Holleweg*

In opdracht van adviesbureau Tauw heeft BombsAway een vooronderzoek uitgevoerd naar de aanwezigheid van CE uit de Tweede Wereldoorlog (zie bijlage 11). Doel van dit onderzoek is het vaststellen of er indicaties zijn waaruit blijkt dat (delen van) het onderzoeksgebied tijdens de Tweede Wereldoorlog betrokken is (zijn) geweest bij oorlogshandelingen waardoor er (mogelijk) CE op/in de bodem zijn achtergebleven. Indien deze indicaties er zijn, worden verdachte gebieden horizontaal afgebakend en worden de volgende zaken vastgesteld:

- Soorten aan te treffen CE
- Hoeveelheid aan te treffen CE
- Verschijningsvorm aan te treffen CE
- Maximale en minimale diepteligging CE

Op basis van de geraadpleegde bronnen is vastgesteld dat binnen het onderzoeksgebied oorlogshandelingen hebben plaatsgevonden, waardoor het onderzoeksgebied verdacht is op de mogelijke aanwezigheid van CE in de bodem. Zie onderstaand figuur voor de op CE verdachte gebieden in het plangebied en de omgeving van het plangebied de Springbeek.

**Figuur 5.1. Verdachte gebieden Springbeek**

#### *Conclusie*

Voorafgaand aan de voorgenomen (grond)werkzaamheden in het kader van de herinrichting van de Springbeek in de gemeente Venlo (Limburg) dient vervolgonderzoek in de explosievenopsporing uitgevoerd te worden. Het voormalig kassencomplex is verdacht op geschutmunitie, afwerpmunitie en vliegtuigonderdelen. Ook hier dient vervolgonderzoek in de explosievenopsporing uitgevoerd te worden.

# **5.2.5 Geluid**

Op basis van de Wet geluidhinder zijn er drie geluidsbronnen waarmee bij een ruimtelijke ontwikkeling rekening dient te worden gehouden, namelijk:

- Wegverkeerslawaai
- Railverkeerslawaai
- Industrielawaai

In de Wet geluidhinder zijn geluidshindernormen voor toelaatbare equivalente geluidsniveaus opgenomen. De geluidshindernormen gelden voor woningen en andere geluidsgevoelige bestemmingen gelegen binnen de geluidszone van een (spoor)weg of gezoneerd industrieterrein. Een geluidszone is een aandachtsgebied aan weerszijden van een (spoor)weg en rondom een industrieterrein waarbinnen de geluidshindernormen van de Wet geluidshinder van toepassing zijn.

### *Plangebied de Springbeek*

In dit plan wordt de herinrichting van een beek mogelijk gemaakt. Dit is geen nieuwe, in het kader van de Wet geluidhinder, gevoelige functie en er vindt geen wijziging in een weg plaats. Daarbij is het ook geen bestemming die geluid uitstraalt. Deze ontwikkeling veroorzaakt dan ook geen negatieve effecten op het gebied van geluid.

### *Plangebied Woning en natuur Holleweg*

In het geval van de woning zijn de thema's industrielawaai en railverkeerslawaai niet relevant, de nieuwe woning ligt niet in de geluidzone van een spoor of industieterrein. Deze thema's worden dan ook niet nader beschouwd. Op het thema wegverkeerslawaai is wel nader ingezoomd. Het plangebied van de woning is niet gelegen in de geluidzone van een provinciale weg of een Rijksweg. De N273 ligt op een afstand van ruim 400 meter (geluidzone 250 meter) en de A73 op ruim 700 meter (geluidzone 400 meter).

De woning ligt wel binnen de geluidzone van de Holleweg en de Baarlosestraat. Adviesbureau HMB heeft een onderzoek uitgevoerd naar de geluidsbelasting vanuit deze wegen op de woonbestemming aan de Holleweg (zie bijlage 12). Uit het onderzoek blijkt dat de gecorrigeerde gevelgeluidbelasting (50-2) = 48 dB bedraagt, en dat daarmee voldaan wordt aan de voorkeursgrenswaarde uit de Wet geluidhinder. Aangezien de ongecorrigeerde geluidbelasting (50 dB) niet hoger ligt dan 53 dB, wordt tevens voldaan aan de eisen uit het Bouwbesluit. Aanvullende akoestische maatregelen aan de woning zijn niet noodzakelijk. Daarbij moet opgemerkt worden dat in het onderzoek uitgegaan is van een worstcase situatie waarbij de gehele Baarlosestraat ingericht wordt als 80 km/uur weg. In werkelijkheid geldt dit echter voor een deel van de Baarlosestraat.. De werkelijk geluidbelasting ligt daarmee dan ook nog lager dan de berekende 48 dB.

#### *Conclusie*

Op basis van een berekening middels de Standaard RekenMethode 1 (SRM1) uit het Reken- en meetvoorschrift geluid 2012 is aangetoond dat, onder vrije veldcondities, wordt voldaan aan de voorkeursgrenswaarde van 48 dB. Het bestemmingsplan voldoet aan de eisen die gesteld zijn in de Wet geluidhinder.

#### **5.2.6 Luchtkwaliteit**

Voor het thema luchtkwaliteit is de Wet luchtkwaliteit van kracht. Deze Wet maakt een onderscheid tussen projecten die in betekenende mate (IBM) bijdragen, dan wel niet in betekenende mate (NIBM) bijdragen aan de luchtkwaliteit. Op basis van de te ontwikkelen functies kan vastgesteld worden of een beoogde ontwikkeling in de categorie NIBM-projecten valt. Voor NIBM-projecten geldt dat een toetsing aan de grenswaarden, zoals gesteld in de Wet luchtkwaliteit, niet hoeft te worden uitgevoerd.

#### *Plangebied de Springbeek*

De herinrichting van een beek betreft een project dat NIBM bijdraagt aan de verslechtering van de luchtkwaliteit. Een beek staat niet als zodanig genoemd in het Besluit NIBM of de regeling NIBM. Flora en fauna stoten echter geen voor de luchtkwaliteit schadelijke stoffen uit.

#### *Plangebied Woning en natuur Holleweg*

De realisatie van één woning betreft een project dat NIBM bijdraagt aan de verslechtering van de luchtkwaliteit.

#### *Conclusie*

Vanuit het aspect luchtkwaliteit bezien, is het bestemmingsplan uitvoerbaar.

#### **5.2.7 Cultuurhistorie, archeologie en landschap**

In 1992 is het Verdrag van Malta door de landen van de Europese Unie, waaronder Nederland, ondertekend. Dit verdrag verplicht de Europese overheden tot het beschermen van archeologisch erfgoed. Hierbij wordt als uitgangspunt gehanteerd dat archeologische waarden in situ (ter plekke) bewaard moeten blijven. Er dient te worden nagestreefd de waarden op de locatie te behouden. Als dit niet mogelijk blijkt, bijvoorbeeld bij bouwplannen, dat moeten de waarden worden opgegraven en ex situ (elders) worden bewaard.

Ter implementatie van het Verdrag van Malta in de Nederlandse wetgeving is in 2007 de Wet op de archeologische monumentenzorg in werking getreden. Dit is een aanpassingswet waarmee de Monumentenwet 1988 gewijzigd is op het onderdeel archeologie. Door middel van de gewijzigde Monumentenwet moet het archeologisch erfgoed in de bodem bescherming krijgen in het ruimtelijke ordeningsbeleid.

#### *Archeologie*

#### **Plangebied de Springbeek en Woning en natuur Holleweg**

Gemeente Venlo heeft haar archeologisch beleid vastgelegd op een archeologische beleidskaart De verwachtingszones die opgenomen zijn op deze kaart zijn in onderliggend bestemmingsplan vertaald. Tevens heeft een bureauonderzoek archeologie plaatsgevonden ter voorbereiding op het booronderzoek wat voorafgaand aan de uitvoering van het project uitgevoerd gaat worden. Dit onderzoek is opgenomen in bijlage 13.

Kenmerk R001-1224343BLV-evp-V04-NL

### *Cultuurhistorie*

### **Plangebied de Springbeek en Woning en natuur Holleweg**

De omgeving van de Springbeek wordt gedomineerd door de steilrand van het noordelijk aansluitende oudere terras. Oudere boerderijen bevinden zich voornamelijk op de hoge terrasrand, met name nabij de historische dorpskern van Blerick. De ruimtelijke beleving (openheid, hoogteverschil) is hierbij belangrijk. Een historisch landschappelijke 'hotspot' ligt bij de watermolen van Hout-Blerick. Het beeksysteem van de Springbeek en Tangbeek maakt nadrukkelijk deel uit van de watermolenbiotoop.

De Springbeek betreft in feite een samenstel van verschillende beken. De Springbeek volgde vanouds een fraaie meanderboog en liep dicht onder langs de steilrand van een hoger gelegen terras. Vanuit cultuurhistorisch perspectief verdient het aanbeveling deze oorspronkelijke verbinding langs de terrasrand op de lange termijn te herstellen. Alleen vormt dit oude tracé van de beek geen onderdeel van het project.

Uit de AHN2 valt af te leiden dat in het westelijk deel van het Broekbos Grote Winkel grenzend aan de Horstweg zand is gestort. Het gebied is dus plaatselijk opgehoogd. De ophoging zal mede hebben bijgedragen aan de geconstateerde verdroging van het broekbos. Dit deel is geen eigendom van het waterschap of meewerkende partners en is zodoende niet meegenomen in de plannen.

Vanaf de Napoleonsbaan volgt de beek de steilrand en wordt zoveel mogelijk ingepast in het landschap met een lichte hermeandering tot aan de Baarlosestraat. Vanaf de Baarlosestraat beschikt het waterschap niet over eigendommen om aanpassingen aan de beek te kunnen doen.

Pas omstreeks 1850 werd, in het kader van de ontginning van gemene woeste gronden, een verbinding gelegd tussen de Springbeek en het Blericks Broek. Dit broekgebied waterde via een beek langs de Moutzdijkweg af op de Springbeek. Aangenomen mag worden dat het moerasgebied Blericks Broek als een soort kwelgebied dienst heeft gedaan voor deze beek. (Her)meanderen van de beekloop binnen het Blericks broek is vanuit cultuurhistorisch perspectief daarom geen probleem. De verbinding tussen het broekbos Grote Winkel en het Blericks Broek is dus een 19e ontginningssloot. Vanuit cultuurhistorie is hermeanderen hier niet op zijn plaats. Toch is vanuit ecologisch oogpunt in combinatie met de aanleg van broekbos gekozen voor een lichte meandering.

De Moutzdijkweg is historisch belangrijk omdat het de ligging van een voormalige landweer markeert. Dit wijst op een hoge ouderdom. De landweer vormde een visuele grens tussen broek en heidegrond. In dit deel is er echter geen sprake van aanpassing van het beektracé vanwege ontbreken van eigendommen.

De beek zal bovenstrooms van de molen een bufferfunctie hebben gehad die zich met name uit in verbreding van de Tangbeek en een daarin opgenomen wijer zoals zichtbaar op historische kaarten. Benedenstrooms had de beek geen 'economische waarde' meer en mocht deze meer vrij meanderen. Bij aanleg van de vistrap is van deze cultuurhistorische context uitgegaan: zo veel mogelijk de oorspronkelijke beddingen opzoeken. Deze zijn kadastraal nog deels in de huidige perceelstructuur herkenbaar.

De watemolen van Hout-Blerick heeft de rijksmonumentenstatus. Door verbouwing (ophoging met een verdieping) en het verwijderen van beide bovenslagraderen heeft het gebouw veel van zijn oorspronkelijke uitstraling verloren. Het sluiswerk is essentieel om het gebouw als watermolen te herkennen. Behalve restauratie van het muurwerk van molen en sluiswerk vinden er geen wijzigingen plaats.

#### *Conclusie de Springbeek*

#### **Archeologie**

Op basis de archeologisch beleidskaart van de gemeente Venlo worden vier dubbelbestemmingen in het plangebied opgenomen.

Middels de dubbelbestemmingen is vastgelegd dat voorafgaand aan de werkzaamheden archeologisch onderzoek plaats dient te vinden in het plangebied. In het kader van het bestemmingsplan is reeds een archeologisch bureauonderzoek uitgevoerd. Daar waar graafwerkzaamheden uitgevoerd gaan worden, dient voorafgaand aan de werkzaamheden verkennend booronderzoek uitgevoerd te worden. Ter plaatse van de te realiseren vispassage vindt tijdens de werkzaamheden archeologische begeleiding plaats, hier wordt dus vooraf geen archeologisch booronderzoek uitgevoerd.

In het algemeen wordt geadviseerd om ontgravingen in het plangebied tot een minimum te beperken, vooral daar waar een middelhoge, hoge of zeer hoge archeologische verwachting geldt. Ook is het aan te bevelen om de mate van ophoging zo beperkt mogelijk te houden. Binnen het bestemmingsplangebied vindt geen ophoging plaats. In het inrichtingsplan zijn echter wel ophogingen vastgelegd voor delen die buiten onderliggend bestemmingsplan vallen. Voor deze voor ophogingen wordt een omgevingsvergunning aangevraagd. Hierover vindt afstemming plaats met het bevoegd gezag.

Bodemingrepen binnen de zones met een archeologische dubbelbestemming zijn onderhevig aan een verdere onderzoeksplicht.

#### **Cultuurhistorie**

Bij de herinrichting van de Springbeek is rekening gehouden met de in plangebied aanwezige cultuurhistorische waarden. Het bestemmingsplan is bezien vanuit het thema cultuurhistorie dan ook uitvoerbaar.

### *Conclusie Woning en natuur Holleweg*

Voorafgaand aan het uitvoeren van werkzaamheden op het terrein van de kas dient, afhankelijke van de omvang van de ingreep, archeologisch veldonderzoek uitgevoerd te worden. Ter plaatse van de locatie Holleweg zijn er geen cultuurhistorische elementen welke een effect ondervinden van de geplande ontwikkeling.

### **5.2.8 Natuur**

In Nederland is de wetgeving omtrent de bescherming van natuurwaarden gesplitst in soortbescherming en gebiedsbescherming. De bescherming is geregeld in respectievelijk de Flora- en faunawet en de Natuurbeschermingswet en Wro.

### *Flora- en faunawet*

De bescherming van dier- en plantensoorten in Nederland is geregeld via de Flora- en faunawet. De doelstelling van de wet is de bescherming en het behoud van de gunstige staat van instandhouding van in het wild levende planten- en diersoorten. Het uitgangspunt van de wet is 'nee, tenzij'. Dit betekent dat activiteiten met een schadelijk effect op beschermde soorten in principe verboden zijn. Van het verbod op schadelijke handelingen kan op grond van artikel 75 van de Flora- en faunawet worden afgeweken, met een ontheffing of vrijstelling. Een ontheffingsaanvraag wordt beoordeeld door de Rijksdienst voor Ondernemend Nederland van het Ministerie van Economische Zaken.

# *Natuurbeschermingswet en Wro*

Voor de gebiedsbescherming zijn in het kader van de Europese richtlijnen in Nederland speciale beschermingszones aangewezen met een hoge wettelijke bescherming. Vanuit de Natuurbeschermingswet (NB-wet) zijn dat Natura 2000-gebieden. Daarnaast zijn er gebieden aangewezen die behoren tot de ecologische hoofdstructuur (EHS, goudgroene zone), deze zijn beschermd via regelgeving onder de Wet ruimtelijke ordening.

# **Plangebied de Springbeek**

Adviesbureau Tauw heeft in samenwerking met Waterschap Peel en Maasvallei een natuurtoets uitgevoerd in het kader van de herinrichting van de Springbeek (zie bijlage 14, kenmerk R001-1224343CAW-hgm-V02-NL, 17 december 2015). Daarbij zijn zowel de effecten op Natura2000, de goudgroene zone (EHS) als Flora- en faunawet behandeld.

#### *Natura2000*

De Springbeek en omliggende percelen (samen het plangebied) liggen niet in een Natura 2000-gebied. De afstand van het plangebied tot het dichtstbijzijnde Natura 2000-gebied (Deurnse Peel & Mariapeel) bedraagt circa 11,1 kilometer. Gezien de aard en het lokale karakter van de ingreep worden effecten op Natura 2000-gebieden niet verwacht.

#### *Goudgroene zone (voormalige EHS)*

Het provinciaal ruimtelijk beleid ligt besloten in het Provinciaal Omgevingsplan Limburg (provincie Limburg, 2014). De centrale ambitie in het POL richt zich op een voortreffelijk grensoverschrijdend leef- en vestigingsklimaat, dat eraan bijdraagt dat burgers en bedrijven kiezen voor Limburg: om er naar toe te gaan en vooral ook om hier te blijven.

Het POL2014 gaat voor het buitengebied uit van 4 type zones 'goudgroene natuurzone', 'zilvergroene natuurzone', 'Bronsgroene landschapszone' en 'Buitengebied'.

#### **Goudgroene zone in de omgeving van de Springbeek**

Het plangebied is grotendeels gelegen binnen de goudgroene natuurzone en de bronsgroene landschapszone. De planologische bescherming van de goudgroene natuurzones krijgt vorm door een 'nee-tenzij'-bescherming in de Omgevingsverordening. In de Omgevingsverordening is in artikel 5.13 aangegeven dat de begrenzing van de Goudgroene kan worden gewijzigd met toepassing van de saldobenadering. Het beleid van de bronsgroene landschapszone is er gericht om de (huidige) landschappelijke kernkwaliteiten van de bronsgroene landschapszone te behouden, te beheren, te ontwikkelen en te beleven.

In figuur 5.2 is de aanwezigheid van de goudgroene (groen op de kaart) en bronsgroene zone (blauw op de kaart) in de omgeving van de Springbeek weergegeven. Natuurgebied Dubbroek (1) is aangewezen als deel van de goudgroene zone . Ook het bosgebied Berendonk (2), een deel van het bosgebied Grote Winkel (3), een deel van het bosgebied bij de afvalberg (4), de Tangkoel en omliggend bosgebied (5) en de Romeinenweerd (6) maken deel uit van de goudgroene zone. Ten noorden van de Springbeek ligt het goudgroene zone -gebied de Blerickse Bergen (7). De rest van het gebied valt binnen de bronsgroene landschapszone. Enkele percelen ten oosten van de Blokhutweg en de strook tussen de Tangkoel en de Romeinenweerd zijn aangewezen als zilvergroene natuurzone. Dergelijke gronden kunnen ook benut worden voor natuurcompensatie.

**Figuur 5.2 Aanwezigheid goudgroene zone (EHS)rondom Springbeek, inclusief nummering van goudgroene zone gebieden (zie tekst). In blauw de bronsgroene landschapszone** 

#### *Effect op goudgroene zone*

De beoogde herinrichting van de Springbeek veroorzaakt geen significant negatieve effecten op geomorfologische en aardkundige waarden en processen, de kwaliteit van bodem, water en lucht, rust, stilte, donkerte en openheid, de landschapsstructuur en de belevingswaarde.

Wel kunnen graafwerkzaamheden in de goudgroene zone-gebieden rond de Springbeek en de aanleg van een vistrap nabij de molenstuw zorgen voor tijdelijke aantasting van areaal en kwaliteit van natuurdoeltypen in Grote Winkel - Blericks Broek, het bosgebied bij de afvalberg (Schansheide (de Berckt)) en Tangberg & Tangkoel. Echter omdat de goudgroene zone (EHS) overal blijft gehandhaafd, natuurbeken zijn immers onderdeel van de goudgroene zone, en omdat door natuurlijke ontwikkeling meer bos/bomen terug zullen komen, zijn er geen negatieve effecten en vinden er dus geen overtredingen plaats van de verbodsbepalingen.

Het grootste deel van het plangebied is gelegen binnen de Bronsgroene landschapszone. Het provinciaal beleid is er op gericht om de (huidige) landschappelijke kernkwaliteiten van de bronsgroene landschapszone te behouden, te beheren, te ontwikkelen en te beleven. Eén van de kernkwaliteiten in het gebied is de geomorfologie en de aardkundige waarde. Het plangebied ligt in een pleistocene kronkelwaardafzetting met verschillende restgeulen die zich als gebogen laagten in het landschap af tekenen. Bij de Grote winkelweg ligt de Springbeek in een natuurlijke beekdallaagte. In het inrichtingsplan is voor een aantal gebieden een ophoging van het gebied gepland (zie figuur 5.3).

**Figuur 5.3 Blauw = Bronsgroene landschapszone, rode kaders gebieden met beoogde ophoging, volgens plantekeningen** 

Om negatieve effecten op het reliëf van het plangebied te voorkomen, worden de ophogingen zoveel mogelijk reliëfvolgend uitgevoerd. Hierdoor blijft de geomorfologie (beekdalreliëf) van het landschap herkenbaar. De aangegeven nieuwe maaiveldhoogte op de inrichtingstekeningen geven de maximale beoogde ophoging aan en zullen bij een vergunningaanvraag aangepast worden aan het uitgangspunt 'reliëfvolgend ophogen' of aan andere nadere eisen die bij de vergunningverlening gesteld worden. De in het inrichtingsplan opgenomen geplande ophogingen vallen overigens buiten onderliggend bestemmingsplan.

#### **Flora- en faunawet**

Op grond van de beschikbare gegevens, het oriënterende veldbezoek en de uitgevoerde toetsing zijn in het kader van de Flora- en faunawet de volgende conclusies getrokken.

#### *Grondgebonden zoogdieren*

- De aanwezigheid van en negatieve effecten op verblijfplaatsen van das en eekhoorn in de bosgebieden rondom de Springbeek worden uitgesloten.
#### *Vleermuizen*

- De aanwezigheid van en negatieve effecten op verblijfplaatsen van de boombewonende vleermuissoorten franjestaart, gewone grootoorvleermuis, kleine dwergvleermuis, watervleermuis en rosse vleermuis in de bosgebieden rondom de Springbeek worden uitgesloten omdat er geen kap plaats vindt van omvangrijke bomen.
- Het gebruik van (bouw)verlichting tijdens de werkzaamheden in de actieve periode van vleermuizen (globaal van maart – oktober) is tussen zonsondergang en zonsopkomst daarom alleen toegestaan mits voldoende mitigerende maatregelen worden getroffen. Ook mag de lichtintensiteit in de nieuwe situatie niet toenemen ten opzichte van de oude situatie

#### *Vogels*

- De werkzaamheden dienen beschouwd te worden als een voor vogels verstorende activiteit en dienen hierdoor bij voorkeur buiten de broedperiode van vogels plaats te vinden. De broedperiode loopt grofweg van 15 maart-15 juli, maar ook buiten deze periode zijn in gebruik zijnde nesten en de functionele omgeving hiervan beschermd. Indien werkzaamheden toch worden uitgevoerd in de periode half maart tot en met half juli dient extra rekening te worden gehouden met eventuele broedende vogels.
#### *Reptielen*

- Op basis van de aangeleverde NDFF-data worden geen beschermde reptielsoorten verwacht in en/of in de omgeving van het plangebied
#### *Amfibieën*

Op basis van de aangeleverde NDFF-data worden geen beschermde amfibiesoorten verwacht.

#### *Vissen*

- Door het nemen van mitigerende maatregelen worden significante negatieve effecten op leefgebied en/of individuen van de kleine modderkruiper uitgesloten
# *Overige soort(groep)en*

- Aanwezigheid van en/of negatieve effecten op beschermde flora, ongewervelden en overige beschermde soorten in het plangebied wordt op basis van verspreidingsgegevens en/of biotoop uitgesloten
- Gedurende de werkzaamheden is voor alle in het plangebied aanwezige dier- en plantensoorten de zorgplicht van kracht. Er is geen ontheffing nodig voor de mogelijk aanwezige tabel 1-soorten

#### **Plangebied Woning en natuur Holleweg**

Stichting Natuurprojectenbureau 'De Lierelei' heeft een veldinspectie uitgevoerd om eventuele aanwezigheid van beschermde flora en fauna vast te stellen.

#### *Gebiedsbescherming*

Het plangebied ligt op geruime afstand van bestaande Natura 2000-gebieden. Er zullen geen negatieve effecten optreden op de instandhoudingsdoelstellingen van deze gebieden. Het plangebied is ook niet gelegen binnen de Ecologische Hoofdstructuur (EHS).

#### *Soortbescherming*

Tijdens het veldbezoek zijn geen beschermde soorten aangetroffen. In de tuinbouwkas zijn verouderde sporen gevonden van een vos en zijn sporen gevonden van konijnen. Verder is de ketelruimte nauwkeurig onderzocht op aanwezigheid van vleermuizen en mogelijkheden voor vleermuizen om te overwinteren of te verblijven. Er zijn geen sporen van vleermuizen gevonden of mogelijkheden hier te verblijven of te overwinteren.

#### **Conclusie de Springbeek**

Op basis van de natuurtoets worden geen negatieve effecten op beschermde soorten verwacht. Wel moet er bij de uitvoering van werkzaamheden rekening gehouden worden met de onder het kopje "flora- en faunawet" beschreven eisen ten aanzien van onder meer de broedperiode van vogels en het gebruik van verlichting in het plangebied.

#### **Conclusie woning en natuur Holleweg**

Uit de bestaande gegevens zijn geen beschermde planten- en diersoorten van tabel 2 en 3 van de Flora- en faunawet bekend. Tijdens het veldbezoek zijn eveneens geen beschermde plantenen diersoorten vastgesteld. Gezien de locatie en de huidige potentie van de het plangebied is ook niet te verwachten dat hier beschermde planten- en diersoorten voor zullen komen. Nader onderzoek is niet nodig en het aanvragen van een ontheffing in het kader van de Flora- en faunawet is niet nodig.

Het bestemmingsplan is bezien vanuit het thema natuur dan ook uitvoerbaar.

#### **5.2.9 Bedrijven en milieuzonering**

Milieuzonering zorgt ervoor dat nieuwe bedrijven / inrichtingen een passende locatie ten opzichte van woningen krijgen en dat nieuwe woningen op een verantwoorde afstand van bedrijven / inrichtingen gesitueerd worden. Vanuit milieuoogpunt kan een bepaalde afstand tussen een milieubelastende activiteit en een milieugevoelig object noodzakelijk zijn. De thema's die bij milieuzonering beschouwd worden zijn geur, geluid, stof en gevaar. De adviesafstanden die vastgesteld zijn voor deze thema's hangen samen met gebiedskenmerken. Het is mogelijk om door middel van maatregelen overlast te beperken en daardoor af te wijken van de afstanden. In dit geval moet aangetoond worden welke maatregelen worden genomen om de overlast te beperken. Aan de hand hiervan kan dan gemotiveerd worden afgeweken van de standaard adviesafstanden.

Kenmerk R001-1224343BLV-evp-V04-NL

#### *Plangebied de Springbeek*

Binnen het plangebied van de Springbeek worden geen milieubelastende of milieugevoelige objecten gerealiseerd. Vanuit het thema bedrijven en milieuzonering zijn er dan ook geen belemmeringen voor de herinrichting van de Springbeek.

#### *Plangebied woning en natuur Holleweg*

In het plangebied Holleweg wordt de realisatie van een woning mogelijk gemaakt. Een woning is een gevoelige bestemming. Daarom is door adviesbureau Tauw onderzoek gedaan (zie bijlage 15) om na te gaan in hoeverre er overlap is van hindercontouren van bedrijven / inrichtingen in de omgeving. Figuur 5.4 laat de hindercontouren van nabijgelegen bedrijven en inrichtingen zien. In het bedrijven- en milieuzoneringsonderzoek in de bijlage is exact opgenomen welke bedrijven er in de omgeving aanwezig zijn en welke hindercontouren van toepassing zijn. In figuur 5.4 is te zien dat geen van de in de omgeving aanwezige inrichtingen hindercontouren heeft die het plangebied overlappen.

**Figuur 5.4 Bedrijven en inrichtingen in de omgeving van het plangebied 'woning Absil' langs de Springbeek in Venlo** 

#### *Conclusie*

De woning aan de Holleweg in Venlo kent geen belemmering vanuit het aspect bedrijven- en milieuzonering. Uitgangspunt hierbij is dat er geen vergunning meer verleend wordt voor het houden van pluimvee op perceel 9 (zie figuur 5.4). De hindercontouren behorend bij andere bedrijven en inrichtingen in de omgeving van het plangebied overlappen het plangebied niet. Vanuit het thema bedrijven en milieuzonering bezien, is het bestemmingsplan dan ook uitvoerbaar.

#### **5.2.10 Milieueffectrapportage**

Het opstellen van een milieueffectrapportage (MER) en het doorlopen van de bijbehorende m.e.r.-procedure is verplicht bij de voorbereiding van plannen en besluiten van de overheid die kunnen leiden tot belangrijke nadelige gevolgen voor het milieu. Dit is geregeld in hoofdstuk 7 van de Wet milieubeheer. Er zijn drie onafhankelijke sporen die kunnen leiden tot een m.e.r.-plicht:

- Uit toetsing aan de hand van het Besluit milieueffectrapportage (Besluit m.e.r.) blijkt dat het plan of besluit voorziet in, of een kader vormt voor, activiteiten die (mogelijk) belangrijke nadelige gevolgen hebben voor het milieu. In onderdeel C en D van de bijlage bij het Besluit m.e.r. is aangegeven welke activiteiten planMER-plichtig, besluitm.e.r.-plichtig of m.e.r. beoordelings- plichtig zijn. Voor deze activiteiten zijn in het Besluit m.e.r. drempelwaarden opgenomen. Voor (bestemmings)plannen dient te worden getoetst aan de activiteiten en drempelwaarden van onderdeel D van de bijlage bij het besluit m.e.r.. In het geval de activiteit genoemd wordt in onderdeel D, maar die onder de drempelwaarden vallen, dan is een 'vormvrije m.e.r.-beoordeling' nodig. Bij de 'vormvrije m.e.r.-beoordeling' dient te worden getoetst of belangrijke nadelige gevolgen voor het milieu kunnen worden uitgesloten. De toetsing dient te worden gedaan aan de hand van de criteria uit Bijlage III bij de Europese richtlijn m.e.r. (kenmerk project, plaats project en kenmerk potentieel effect). Indien belangrijke nadelige milieugevolgen zijn uitgesloten, dan is niet alsnog een (plan)m.e.r. (-beoordeling) op grond van het Besluit m.e.r. noodzakelijk.
- In het geval van een (bestemmings)plan: indien een 'passende beoordeling' op grond van de Natuurbeschermingswet 1998 voor dit plan verplicht is vanwege de in het plan opgenomen activiteiten. Een passende beoordeling is verplicht indien significante negatieve effecten op Natura 2000-gebieden niet zijn uit te sluiten;
- Wanneer Provinciale Staten in haar provinciale milieuverordening activiteiten hebben aangewezen, aanvullend op de activiteiten in het Besluit m.e.r., die kunnen leiden tot m.e.r.-plicht

#### *Toets MER-plicht*

Het bestemmingsplan biedt een juridische-planologische regeling voor de aanleg van een watergang en het mogelijk maken van natuur en een woonfunctie. De activiteit die mogelijk wordt gemaakt (wonen) valt onder categorie 'D 9 "een landinrichtingsproject dan wel een wijziging of uitbreiding daarvan, onder meer een functiewijziging met een oppervlakte van 125 hectare of meer van water, natuur, recreatie of landbouw".

De drempelwaarden van de betreffende categorie worden niet overschreden of zijn niet van toepassing (oppervlakte van 125 hectare of meer). Dit betekent dat een vormvrije m.e.r. beoordeling dient te worden uitgevoerd. Uit de vormvrije m.e.r.-beoordeling blijkt of niet alsnog een m.e.r.-procedure op grond van het Besluit m.e.r. moet worden doorlopen. In de volgende paragraaf is de 'vormvrije m.e.r.-beoordeling' behandeld.

De afstand tot het dichtstbijzijnde Natura 2000-gebied bedraagt circa 11,1 kilometer. Gelet op de soort activiteit (wonen) en de afstand tot aan het Natura 2000-gebied, is geoordeeld dat is uit te sluiten dat er significante negatieve effecten optreden op het Natura 2000-gebied. Dit betekent dat er geen 'passende beoordeling' op grond van de Natuurbeschermingswet 1998 voor dit plan verplicht is en er derhalve, via dit spoor, ook geen sprake is van een planMER-plicht.

De Provinciale Staten van Gelderland hebben momenteel geen activiteiten aangewezen die kunnen leiden tot een m.e.r.-plicht. Derhalve is er via dit spoor ook geen sprake van een planMER-plicht voor dit bestemmingsplan.

### *Vormvrije m.e.r.-beoordeling*

Zoals in de vorige paragraaf is aangegeven, is een vormvrije m.e.r.-beoordeling altijd nodig als een besluit of plan wordt voorbereid over activiteiten die voorkomen op de D-lijst en die onder de drempelwaarden liggen. Dit is het geval bij het voorliggend bestemmingsplan. Bij de vormvrije m.e.r.-beoordeling dient te worden getoetst of belangrijke nadelige gevolgen voor het milieu kunnen worden uitgesloten. De toetsing dient te worden gedaan aan de hand van de criteria uit Bijlage III bij de Europese richtlijn m.e.r. (kenmerk project, plaats project en kenmerk potentieel effect).

Gelet op de kenmerken van het project, de plaats van het project en de kenmerken van de potentiële effecten is geoordeeld dat er geen belangrijke negatieve milieugevolgen zullen optreden. De met de beekverlegging gepaard gaande functiewijziging heeft betrekking op een gering aantal hectares. Hiermee wordt de drempel voor de m.e.r.-plichts geenszins behaald. Dit blijkt ook uit de onderzoeken van de verschillende milieuaspecten, zoals deze in de voorgaande paragrafen zijn opgenomen. Voor dit bestemmingsplan is dan ook geen m.e.r.-procedure noodzakelijk op grond van het Besluit m.e.r.

# *Conclusie*

Dit bestemmingsplan maakt geen activiteiten mogelijk die grote nadelige gevolgen hebben voor het milieu. Het opstellen van een milieueffectrapportage (MER) en het doorlopen van de bijbehorende m.e.r.-procedure is dan ook niet verplicht. Er is daarom geen MER opgesteld.

# **6 Juridische aspecten**

# **6.1 Inleiding**

Het bestemmingsplan 'Springbeek Holleweg' is vervat in de planstukken bestaande uit:

- De verbeelding, schaal 1:2000
- De planregels
- De toelichting

Het juridisch deel van een bestemmingsplan bestaat uit een verbeelding en (plan)regels. De regels bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing, regelingen betreffende het gebruik van aanwezige en/ of op te richten bouwwerken. De verbeelding heeft een ondersteunende rol voor toepassing van de regels, alsmede de functie van visualisering van de bestemmingen. De verbeelding (schaal 1:1000) vormt samen met de regels het voor de burgers bindende karakter van het bestemmingsplan.

De verbeelding is getekend op een bijgewerkte en digitale kadastrale ondergrond. De toelichting heeft geen bindende werking en maakt juridisch gezien geen deel uit van het bestemmingsplan. Wel heeft de toelichting een belangrijke functie bij de onderbouwing van het plan en de uitleg van bepaalde bestemmingen en regels.

Bij het opstellen van de planregels is gebruik gemaakt van het vastgestelde Handboek ruimtelijke plannen (versie 2010) van de gemeente Venlo. Inhoudelijk zijn de regels aangepast aan de Wabo/ Bor en is deels ook aangesloten bij de regels uit overige recente bestemmingsplannen van de gemeente Venlo. Het belangrijkste doel van de regels is om de bouw- en gebruiksregels van de verschillende bestemmingen aan te geven.

In de volgende paragrafen wordt de systematiek van de regels uiteengezet en wordt een uitleg per bestemming gegeven. De regels van het bestemmingsplan bestaan uit vier hoofdstukken, waarin achtereenvolgens de inleidende regels, de bestemmingsregels, de algemene regels en de overgangs- en slotregels aan de orde

#### **6.2 Inleidende regels**

In de 'begrippen' worden omschrijvingen gegeven van de in het bestemmingsplan gebruikte begrippen. Deze zijn opgenomen om interpretatieverschillen te voorkomen. Alleen die begripsbepalingen zijn opgenomen die gebruikt worden in de regels en die tot verwarring of voor meerdere uitleg vatbaar zijn.

Om op een eenduidige manier afstanden en oppervlakten te bepalen wordt in de wijze van meten uitleg gegeven wat onder de diverse begrippen wordt verstaan.

Ten aanzien van de wijze van meten op de verbeelding geldt steeds dat het hart van een lijn moet worden aangehouden.

# **6.3 Bestemmingsregels**

De gronden van het gehele plangebied hebben een positieve bestemming. Een positieve bestemming betekent dat gebruik van de gronden voor de verschillende bestemmingen direct mogelijk is met inachtneming van de regels. Bovendien betekent het dat oprichting van gebouwen direct mogelijk is nadat het bevoegd gezag een omgevingsvergunning voor het bouwen heeft afgegeven. Een omgevingsvergunning wordt verleend indien zij voldoet aan onder meer de regels van het bestemmingsplan, het Bouwbesluit, de Bouwverordening en de Wabo. De opbouw van de bestemmingen ziet er in beginsel als volgt uit:

- Bestemmingsomschrijving
- Bouwregels
- Nadere eisen
- Afwijken van de bouwregels
- Specifieke gebruiksregels
- Afwijken van de gebruiksregels
- Omgevingsvergunning voor het uitvoeren van werken, geen bouwwerk zijnde of van werkzaamheden
- Wijzigingsbevoegdheid

Hieronder volgt per bestemmingsonderdeel een korte toelichting.

# **6.3.1 Bestemmingsomschrijving**

De bestemmingsomschrijving bevat de omschrijving van de doeleinden die met de bestemming aan de grond worden toegekend. Hierbij gaat het in beginsel om een beschrijving van de aan de grond toegekende functies zoals wonen en bedrijven etc.

Duidelijk mag zijn, dat een bestemmingsplanbepaling niet alle elementen hoeft te bevatten. Dit kan per bestemming verschillen. De aard van de toegelaten inrichtingen van gronden (bouwwerken en werken, geen bouwwerken zijnde) vloeit dan voort uit de toegelaten functies. De hoofdfuncties worden als eerste genoemd. Indien van toepassing worden ook de aan de hoofdfuncties ondergeschikte functies mogelijk gemaakt.

# **6.3.2 Bouwregels**

In de bouwregels wordt aangegeven welke bebouwingsmogelijkheden er op een perceel bestaan. Daarbij wordt onderscheid gemaakt tussen gebouwen en bouwwerken, geen gebouwen zijnde en in voorkomende gevallen bijbehorende bouwwerken.

# **6.3.3 Afwijken van de bouwregels**

Door het opnemen van afwijkingsregels (door middel van het verlenen van een omgevingsvergunning) bestaat de mogelijkheid af te wijken van de algemeen toegestane bouwregelingen. Deze afwijkingen zijn niet bedoeld voor afwijkingen van de bouwregels, waarvan de verwachting is, dat ze in (bijna) alle gevallen worden verleend.

In dat geval zijn de bouwregels hierop aangepast. Voor elke afwijking wordt aangegeven waarvan wordt afgeweken, de maximale afwijking en eventueel de situaties of voorwaarden waaronder wordt afgeweken.

Het gaat hier om afwijkingsmogelijkheden voor specifieke bestemmingen. Indien afwijkingen gelden voor meerdere bestemmingen dan wel een algemene strekking hebben, zijn ze opgenomen in hoofdstuk 3 (de algemene regels).

#### **6.3.4 Specifieke gebruiksregels**

In dit onderdeel kan worden aangegeven welke vormen van gebruik men in ieder geval strijdig acht met de bestemming. Hierin worden niet alle mogelijke strijdige gebruiksvormen genoemd, maar alleen die waarvan het niet op voorhand duidelijk is dat deze in strijd zijn met de bestemming. Het gaat hierbij in feite om een aanvulling op de bestemmingsomschrijving.

#### **6.3.5 Afwijken van de gebruiksregels**

Een afwijking van een gebruiksregel mag niet leiden tot een feitelijke wijziging van de bestemming. Dat wil zeggen, dat wel kan worden afgeweken ten behoeve van functies, die inherent zijn aan de in de bestemmingsomschrijving opgenomen functies. Via een afwijking kunnen geen 'nieuwe' functies worden toegestaan. Met andere woorden: de afwijkingsregeling kan worden opgenomen voor kleinere, planologisch minder ingrijpende, onderwerpen. Functiewijzigingen en grotere, ingrijpende ruimtelijke ingrepen worden geregeld via een wijzigingsbevoegdheid.

# **6.3.6 Omgevingsvergunning voor het uitvoeren van werken, geen bouwwerk zijnde of van werkzaamheden**

Specifieke inrichtingsactiviteiten, niet bestaande uit bouwen, dienen soms aan een omgevingsvergunning voor het uitvoeren van werken, geen bouwwerk zijnde of werkzaamheden gebonden te worden. Het gaat daarbij om gevallen waarbij er geen noodzaak bestaat om werken, geen bouwwerken zijnde, of werkzaamheden geheel uit te sluiten, maar waarbij de toelaatbaarheid afhangt van de omstandigheden

in een concreet geval. Een omgevingsvergunningenstelsel wordt opgenomen om extra bescherming aan een specifieke bestemmingswaarde van de bestemming te bieden, zoals landschappelijke of natuurlijke waarden.

# **6.4 Bestemmingen**

De diverse in het bestemmingsplan voorkomende bestemmingen worden hieronder nader toegelicht.

#### *Natuur*

De loop van de Springbeek en de gronden die betrokken zijn bij de herinrichting hebben de bestemming 'Natuur'. Ook de uiterwaarden van de Maas hebben een natuurbestemming. Bepaalde werken en werkzaamheden zijn alleen mogelijk met een omgevingsvergunning. Er zijn uitzonderingen, onder andere als de werken en werkzaamheden bijdragen aan realisering van natuurdoelstellingen, zoals opgenomen in het Inrichtingsplan Springbeek.

#### *Wonen*

Op een perceel aan de Holleweg is het mogelijk één woning te bouwen, onder bepaalde voorwaarden. Die voorwaarde is opgenomen als een voorwaardelijke verplichting. Dit betekent dat eerst de bestaande kassen gesloopt moeten worden en dat een strook welke is aangeduid als 'landschappelijke inpassingszone' ingericht moet zijn voordat een omgevingsvergunning mag worden afgegeven. De inpassingszone moet worden ingericht conform een door B en W goedgekeurd inrichtings- en beheerplan. De omgevingsvergunning mag eerder worden afgegeven als daarin de verplichting van de landschappelijke inpassingszone is opgenomen. In de bestemming zijn ook regels gesteld over de afmetingen en de situering van de gebouwen.

#### *Dubbelbestemmingen*

In het plan is een aantal dubbelbestemmingen opgenomen, ten behoeve van leidingen, archeologische en waterstaatkundige waarden in het plangebied. Naast de betreffende dubbelbestemming hebben de betrokken gronden altijd nog een hoofdbestemming, zoals 'Natuur' of 'Wonen'. De bepalingen van de hoofdbestemming en de dubbelbestemming zijn dan beide van toepassing. Bij strijd tussen deze bepalingen prevaleren de bepalingen van de dubbelbestemming. De reden hiervoor is dat de belangen van de dubbelbestemming zwaarder wegen dan die van de hoofdbestemming. Bebouwing (anders dan ten dienste van de dubbelbestemming zelf) is op deze gronden alleen toegestaan met een omgevingsvergunning voor het afwijken van het bestemmingsplan. Voor bouwwerken die al aanwezig zijn ten tijde van tervisielegging van het ontwerp-bestemmingsplan wordt de omgevingsvergunning voor afwijken van het bestemmingsplan geacht te zijn verleend. Een omgevingsvergunning voor het afwijken van het bestemmingsplan wordt overigens alleen verleend na advisering door de beheerder van de water- of de leidingbeheerder. Ten slotte is in de artikelen een omgevingsvergunningplicht opgenomen voor het uitvoeren van werken, geen bouwwerken zijnde of voor werkzaamheden die van invloed kunnen zijn op de functie van de waterkering of de leiding. In dit bestemmingsplan komen verschillende 'Waterstaat' bestemmingen voor. Deze bestemmingen zijn gericht op de bescherming van de watergang, de doorstroming van de rivier, de waterbergende functie van een gebied respectievelijk de waterkerende functie va een gebied. De beheerders van deze gebieden zijn het waterschap en Rijkswaterstaat. Omdat dit bestemmingsplan voornamelijk gericht is op de herinrichting van de Springbeek en de aangrenzende gronden en het waterschap de uitvoerder is, in de bestemmingen opgenomen dat er geen omgevingsvergunningsplicht is voor werken en werkzaamheden als die betrekking hebben op het aanleggen of veranderen van een watergang of het aanleggen of herinrichten van de beheerzone van een watergang en de bij de (her)inrichtingsplan betrokken gronden danwel als die werken en werkzaamheden in overeenstemming zijn met een door het bevoegd gezag en Rijkswaterstaat goedgekeurd inrichtingsplan. Omdat het herinrichtingsplan in overleg met het waterschap en Rijkswaterstaat is opgesteld, wordt daarmee een onnodige vergunningsplicht voorkomen. Voor bouwwerken blijft er wel een vergunningsplicht.

# **6.5 Aanduidingen**

Voor zover aan de aanduidingen een juridische regeling is gekoppeld, zijn de aanduidingen op de verbeelding verwerkt.

#### **6.6 Algemene regels**

#### Anti-dubbeltelbepaling:

Deze bepaling wordt opgenomen om te voorkomen dat, wanneer volgens een bestemmingsplan bepaalde gebouwen en bouwwerken niet meer dan een bepaald deel van een bouwperceel mogen beslaan, het opengebleven terrein niet nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld.

#### *Algemene bouwregels*

Deze bepaling bevat regels wanneer zich situaties voordoen, waarbij bestaande bebouwing in strijd is met de regels. In die situatie mag de maatvoering worden aangehouden, zoals die bestond op het moment van ter inzage legging van het ontwerpbestemmingsplan. Verder zijn regels over ondergrond bouwen opgenomen.

#### *Algemene afwijkingsregels*

In deze bepaling wordt aan het college van burgemeester en wethouders de bevoegdheid gegeven om middels een omgevingsvergunning af te wijken van bepaalde, in het bestemmingsplan geregelde, onderwerpen. Hierbij gaat het om afwijkingsregels die gelden voor meerdere dan wel alle bestemmingen in het plan. De criteria, die bij toepassing van de afwijkingsbevoegdheid in acht moeten worden genomen, worden aangegeven.

#### *Algemene wijzigingsregels*

In deze bepaling wordt aan het college van burgemeester en wethouders de bevoegdheid gegeven om de in het plan opgenomen bestemming te wijzigen. Wanneer van deze bevoegdheid gebruik gemaakt kan worden, wordt beschreven in de regels.

#### *Algemene procedureregels*

In deze bepaling staat aangegeven welke procedure dient te worden gevolgd bij de voorbereiding van een besluit tot toepassen van een afwijkingsbevoegdheid, wijzigingsbevoegdheid, dan wel uitwerkingsplicht. Hierbij wordt verwezen naar procedures die zijn opgenomen in de Algemene wet bestuursrecht.

# **6.7 Overgangs- en slotregels**

#### *Overgangsrecht*

In deze bepalingen wordt vorm en inhoud gegeven aan het overgangsrecht.

# *Slotregel*

Als laatste wordt de slotregel opgenomen. Deze bepaling bevat zowel de titel van het plan als de vaststellingsbepaling.

# **7 Economische uitvoerbaarheid**

Het uitgangspunt van de gemeente Venlo is dat alle kosten verbonden aan onderhavig initiatief voor rekening zijn van de initiatiefnemer. Voor het plangebied de Springbeek is dit waterschap Peel en Maasvallei en voor de Woning en natuur aan de Holleweg is dit Coen Absil Onroerende Zaken. Waterschap Peel en Maasvallei is deels de eigenaar van de gronden die nodig zijn voor het uitvoeren van onderhavig plan. Voor het gebruik van de overige gronden zijn overeenkomsten afgesloten tussen het waterschap en de betreffende eigenaren.

Eventueel risico op planschade is gedekt door planschadeverhaalsovereenkomsten die afgesloten worden tussen de gemeente en het waterschap en de gemeente en Coen Absil Onroerende Zaken.

De economische uitvoerbaarheid is hiermee voldoende gewaarborgd.

# **8 Procedure**

# **8.1 Vooroverleg**

Het concept ontwerp bestemmingsplan is verzonden aan diverse instanties ten behoeve van het overleg op grond van artikel 3.1.1 Besluit ruimtelijke ordening. Van de volgende partijen heeft de gemeente een reactie ontvangen:

- Provincie Limburg
- Rijkswaterstaat

De reacties van de verschillende partijen zijn opgenomen in bijlage 16. Op basis van de reacties van beide partijen is het bestemmingsplan aangepast.

# **8.2 Zienswijzen**

Het ontwerp bestemmingsplan heeft van 7 april tot en met 18 mei 2016 ter inzage gelegen. Gedurende de ter inzage legging zijn geen zienswijzen ingediend.