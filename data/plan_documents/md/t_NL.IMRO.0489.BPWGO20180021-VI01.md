Gemeente Barendrecht

Gewijzigd vastgesteld

2 juli 2019

## Gemeente Barendrecht

# Bestemmingsplan *''Mr Lohmanstraat"*

Gewijzigd vastgesteld

#### Inhoud:

- Toelichting
- Regels
- Geometrische plaatsbepaling (verbeelding)

werknummer: 122.312.00 datum: 2 juli 2019 bestand: J:\122\312\00\3.projectresultaat\

#### Procedureoverzicht

| Fase             | Datum                               |
|------------------|-------------------------------------|
| concept          | 7 februari 2018                     |
| Ontwerp          | 28 september 2018                   |
| Terinzagelegging | 13 november t/m<br>24 december 2018 |
| Definitief       | 2 juli 2019                         |

#### **KuiperCompagnons BV**

Ruimtelijke Ordening, Stedenbouw, Architectuur, Landschap Rotterdam

## **Inhoud**

| Inleiding                                                 | 1                                                                                |
|-----------------------------------------------------------|----------------------------------------------------------------------------------|
| Aanleiding en doel van het plan                           | 1                                                                                |
|                                                           | 1                                                                                |
| Voorgaande bestemmingsplannen                             | 1                                                                                |
| Leeswijzer                                                | 1                                                                                |
| Planbeschrijving                                          | 3                                                                                |
|                                                           | 3                                                                                |
| Ontwikkelingen                                            | 3                                                                                |
| Ruimtelijke Ordening                                      | 5                                                                                |
| Kader                                                     | 6                                                                                |
| 3.1.1 Nationaal beleid                                    | 6                                                                                |
| 3.1.2 Provinciaal beleid                                  | 8                                                                                |
| 3.1.3 Gemeentelijk beleid                                 | 10                                                                               |
| Conclusies                                                | 12                                                                               |
| Natuur en ecologie                                        | 13                                                                               |
| Kader                                                     | 13                                                                               |
| 4.1.1 Rijksbeleid                                         | 13                                                                               |
| 4.1.2 Gemeentelijk beleid                                 | 15                                                                               |
|                                                           | 15                                                                               |
|                                                           | 15                                                                               |
| Water                                                     | 16                                                                               |
| Kader                                                     | 16                                                                               |
|                                                           |                                                                                  |
| 5.1.1 Wetgeving en Europees, rijks- en provinciaal beleid | 16                                                                               |
| 5.1.2 Rijksbeleid                                         | 16                                                                               |
| 5.1.3 Beleid Waterschap Hollandse Delta                   | 16                                                                               |
| 5.1.4 Provinciaal beleid                                  | 17                                                                               |
| 5.1.5 Gemeentelijk beleid                                 | 17                                                                               |
| Onderzoek<br>Conclusie                                    | 17<br>20                                                                         |
| Parkeren en Verkeer                                       | 22                                                                               |
| Archeologie en cultuurhistorie                            | 24                                                                               |
|                                                           |                                                                                  |
| Archeologie<br>7.1.1 Kader                                | 24<br>24                                                                         |
|                                                           | Ligging en begrenzing plangebied<br>Bestaande situatie<br>Onderzoek<br>Conclusie |

|      | 7.1.3 Archeologische verwachting                    | 26 |
|------|-----------------------------------------------------|----|
|      | 7.1.4 Monumentenzorg                                | 27 |
|      | 7.1.5 Landschappelijke en Cultuurhistorische waarde | 27 |
| 7.2  | Onderzoek                                           | 27 |
| 7.3  | Conclusie                                           | 28 |
| 8    | Milieu                                              | 29 |
| 8.1  | M.e.r.-beoordeling                                  | 29 |
| 8.2  | Bodemkwaliteit                                      | 29 |
|      | 8.2.1 Kader                                         | 29 |
|      | 8.2.2 Onderzoek                                     | 31 |
|      | 8.2.2 Conclusie                                     | 32 |
| 8.3  | Akoestische aspecten                                | 32 |
|      | 8.3.1 Kader                                         | 32 |
|      | 8.3.2 Onderzoek                                     | 33 |
|      | 8.3.3 Conclusie                                     | 35 |
| 8.4  | Luchtkwaliteit                                      | 36 |
|      | 8.4.3 Kader                                         | 36 |
|      | 8.4.2 Onderzoek                                     | 38 |
|      | 8.4.3 Conclusie                                     | 38 |
| 8.5  | Externe veiligheid                                  | 38 |
|      | 8.5.1 Kader                                         | 38 |
|      | 8.5.2 Onderzoek                                     | 39 |
|      | 8.5.3 Conclusie                                     | 39 |
|      | 8.5.4 Risicoverwantwoording                         | 39 |
| 8.6  | Bedrijven en milieuzonering                         | 39 |
|      | 8.6.3 Kader                                         | 39 |
| 9    | Uitvoerbaarheid                                     | 42 |
| 9.1  | Economische uitvoerbaarheid                         | 42 |
| 9.2  | Maatschappelijke uitvoerbaarheid                    | 42 |
| 9.3  | Handhavingsaspecten                                 | 43 |
| 10   | Juridische plantoelichting                          | 44 |
| 10.1 | Planmethodiek                                       | 44 |
| 10.2 | Regels                                              | 45 |
| 10.3 | Geometrische plaatsbepaling                         | 47 |
| 11   | Procedure                                           | 48 |
| 11.1 | Voorbereidingsfase                                  | 48 |
| 11.2 | Ontwerpfase                                         | 48 |
| 11.3 | Vaststellingsfase                                   | 49 |

Bijlagen:

- Bijlage 1, Ruimtelijke kansenverkenning
- Bijlage 2, Bureauonderzoek archeologie onderzoek Vestigia
- Bijlage 3, Veldonderzoek archeologie Vestigia
- Bijlage 4, Flora en fauna onderzoek
- Bijlage 5, Onderzoek Luchtkwaliteit
- Bijlage 6, Akoestisch onderzoek wegverkeerslawaai
- Bijlage 7, Akoestisch onderzoek parkeren
- Bijlage 8, Nota inspraak en vooroverleg
- Bijlage 9, Mitigatieplan centrum Barendrecht
- Bijlage 10, Besluit hogere waarden Mr. Lohmanstraat
- Bijlage 11, Nota van beantwoording zienswijzen
- Bijlage 12, Parkeeronderzoek

## <span id="page-8-0"></span>**1 Inleiding**

### <span id="page-8-1"></span>**1.1 Aanleiding en doel van het plan**

Het centrum van Barendrecht is aan een transformatie onderhevig. Onderdeel van deze transformatie is de sloop van 45 bestaande sociale huurwoningen, 2 twee-onder-een kapwoningen en de realisatie van 93 sociale huurappartementen aan de Mr Lohmanstraat. Daarnaast voorziet het plan in de wijziging van de ontsluitingsstructuur en wijziging van de parkeerplaatsen aan het Achterom.

#### <span id="page-8-2"></span>**1.2 Ligging en begrenzing plangebied**

*Afbeelding 1.1: ligging plangebied*

#### <span id="page-8-3"></span>**1.3 Voorgaande bestemmingsplannen**

Het voorliggend bestemmingsplan vervangt het huidige bestemmingsplan: Woongebied Oost, vastgesteld op 7 mei 2013 en onherroepelijk geworden op 28 juni 2013. Zie ook paragraaf: Bestemmingsplan Woongebied Oost in hoofdstuk 3.1.3 van dit bestemmingsplan.

#### <span id="page-8-4"></span>**1.4 Leeswijzer**

Na de inleiding volgt in hoofdstuk 2 een korte omschrijving van het plangebied en de ontwikkelingen. Hoofdstuk 3 behandelt de beleidskaders die relevant zijn voor de ontwikkeling. Daarna volgen de planologisch relevante aspecten, zoals natuur en ecologie in hoofdstuk 4, water in hoofdstuk 5, archeologie en cultuurhistorie in hoofdstuk 6 en de milieuaspecten in Hoofdstuk 7. In hoofdstuk 8 wordt de uitvoerbaarheid van de plannen besproken.

In hoofdstuk 9 wordt een juridische toelichting gegeven op het bestemmingsplan en tot slot wordt de procedure omschreven in hoofdstuk 10.

## <span id="page-10-0"></span>**2 Planbeschrijving**

#### <span id="page-10-1"></span>**2.1 Bestaande situatie**

In de bestaande situatie zijn er verouderdere sociale huurwoningen aanwezig, welke niet meer voldoen aan de kwaliteitseisen en daarom gesloopt worden. Ter plaatse is ook een parkeergebied aanwezig dat in verband met de nieuwe ontwikkelingen heringericht en uitgebreid dient te worden. De verkeersstructuur wordt daarbij ook aangepast.

Afbeelding 2.1: plangebied in bestaande situatie

#### <span id="page-10-2"></span>**2.2 Ontwikkelingen**

De projectgebieden aan de Mr. Lohmanstraat en het Achterom maken onderdeel uit van de ontwikkelingen in het centrum die op de planning staan. Deze ontwikkelingen komen voort uit de Structuurvisie Centrumontwikkeling Barendrecht die op 26 januari 2009 door de gemeenteraad is vastgesteld. De structuurvisie is een beleidsdocument dat op strategisch gebied de hoofdlijnen van de nieuwe centrumontwikkeling en het daaraan gerelateerde beleid beschrijft. De visie vormt de basis/uitgangspunt voor de verdere centrumplanontwikkelingen van Barendrecht, er wordt onder andere in beschreven waar welke functies kunnen komen en hoe wordt omgegaan met de ontsluiting van de centrumgebieden inclusief parkeerplaatsen.

Als gevolg van kredietcrisis is het plan verder bijgesteld en kleinschaliger geworden. Door een wisseling in het gemeentebestuur in 2014 is er nogmaals een heroverweging geweest die geleid heeft tot een nieuw raadsbesluit. De raad heeft in februari 2015 de Ruimtelijke Kansen Verkenning vastgesteld (zie bijlage 1). Dit is een gedetailleerde visie met een basis voor herontwikkelingen in het centrum. Het betreft nu meer een organische ontwikkeling met herontwikkelingsmogelijkheden op verschillende plaatsen in het centrum. De gemeente investeert daarbij in revitalisering van de buitenruimte en faciliteert de eigenaren en ondernemers in herontwikkeling van hun vastgoed. Voor Patrimonium betekende dit dat zij zelf aan de slag kon met hun projecten ten aanzien van het wonen in het plangebied. In Barendrecht is een te kort aan woningen, met name levensloopbestendige appartementen voor 55-plussers in de nabijheid van

voorzieningen. Op basis van de woningmarktstrategie & Woonvisie van de regio Rotterdam 2014- 2020 en de gemeentelijke woonvisie heeft Patrimonium in haar Strategisch Voorraadbeleid en haar toekomststrategie keuzes gemaakt. De locaties in het centrum worden ingezet voor de doelstelling om minimaal 100 levensloopbestendige appartementen in het centrum te creëren voor de doelgroep 55-plussers. Deze herontwikkeling moet ook de doorstroming bevorderen, waardoor eengezinswoningen vrijkomen voor gezinnen.

In onderstaande afbeeldingen is de verdeling van de projectgebieden te zien (afbeelding 2.2) en het totaaloverzicht van het toekomstbeeld (afbeelding 2.3).

*Afbeelding 2.2: projectgebieden centrumontwikkeling met uitgelicht deelgebied G, I en F.*

*Afbeelding 2.3: totaal overzicht na realisatie Centrumontwikkeling (bron: Centrumaanpak, ruimtelijke kansenverkenning, februari 2015)* (*Afbeelding betreft een indicatie en er kunnen geen rechten aan ontleend worden.)*

#### *Ontwikkelingen*

De ontwikkelingen betreffen de herstructurering van het gebied aan de Mr. Lohmanstraat. Het plangebied wordt getransformeerd naar een parkeerplaats met een groene uitstraling, de sloop van 47 bestaande woningen en de bouw van 93 sociaal bereikbare appartementen. (zie afbeelding 2.4). De parkeerplaats moet een groene uitstraling krijgen waarbij bomen worden geplant en er 1.200m2 groen wordt toegevoegd. Daarnaast wordt er op sommige plekken aan het Achterom een mogelijkheid geboden om in de toekomst uit te breiden naar wonen/werken, hiervoor is een wijzigingsbevoegdheid opgenomen in het bestemminsplan.

<span id="page-12-0"></span>*Afbeelding 2.4: toekomstige situatie*

5

## **3 Ruimtelijke Ordening**

#### <span id="page-13-0"></span>**3.1 Kader**

#### <span id="page-13-1"></span>**3.1.1 Nationaal beleid**

#### *Structuurvisie Infrastructuur en Ruimte (SVIR)*

De Structuurvisie Infrastructuur en Ruimte (SVIR) is op 13 maart 2012 in werking getreden. Deze structuurvisie vervangt de Nota Ruimte. De structuurvisie geeft een nieuw, integraal kader voor het ruimtelijk en mobiliteitsbeleid op Rijksniveau en is de 'kapstok' voor bestaand en nieuw Rijksbeleid met ruimtelijke consequenties. In de structuurvisie schetst het Rijk ambities tot 2040 en doelen, belangen en opgaven tot 2028.

De leidende gedachte in de SVIR is ruimte maken voor groei en beweging. De SVIR is de eerste Rijksnota die de onderwerpen infrastructuur en ruimte integraal behandelt. In de SVIR richt het Rijk zich vooral op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau.

Door urbanisatie, individualisering, vergrijzing en ontgroening nemen de ruimtelijke verschillen toe. Vanaf 2035 groeit de bevolking niet meer. De samenstelling van de bevolking, en daarmee de samenstelling van huishoudens, verandert. Ambities tot 2040 zijn onder andere het aansluiten van woon- en werklocaties op de (kwalitatieve) vraag en het zoveel mogelijk benutten van locaties voor transformatie en herstructurering. Ook wil het Rijk ervoor zorgen dat in 2040 een veilige en gezonde leefomgeving met een goede milieukwaliteit wordt geboden. Dit moet voor zowel het landelijk als het stedelijk gebied gelden. In de SVIR is verder vastgelegd dat provincies en (samenwerkende) gemeenten verantwoordelijk zijn voor programmering van verstedelijking. (Samenwerkende) gemeenten zorgen voor (boven)lokale afstemming van woningbouwprogrammering die past binnen de provinciale kaders. Ook zijn de gemeenten verantwoordelijk voor de uitvoering van de woningbouwprogramma's.

Ter versterking van het vestigingsklimaat in de stedelijke regio's rondom de main-, brain- en greenports geldt een gebiedsgerichte, programmatische urgentieaanpak. In krimpregio's wordt het interbestuurlijke programma bevolkingsdaling doorgezet.

#### *Besluit algemene regels ruimtelijke ordening (Barro)*

Het Rijk legt met het Besluit algemene regels ruimtelijke ordening (Barro), de nationale ruimtelijke belangen juridisch vast. Enerzijds betreft het de belangen die reeds in de (ontwerp-) AMvB Ruimte uit 2009 waren opgenomen en anderzijds wordt het Barro aangevuld met onderwerpen uit de Structuurvisie Infrastructuur en Milieu (SVIR). Het besluit is op 30 december 2011 inwerking getreden.

Onderwerpen waarvoor het Rijk ruimte vraagt zijn de mainportontwikkeling van Rotterdam, bescherming van de waterveiligheid in het kustfundament en in en rond de grote rivieren, bescherming en behoud van de Waddenzee en enkele werelderfgoederen, zoals de Beemster, de Nieuwe Hollandse Waterlinie en de Stelling van Amsterdam en de uitoefening van defensietaken. Ter bescherming van deze belangen zijn reserveringsgebieden, begrenzingen en vrijwaringszones opgenomen. In het besluit is aangegeven op welke wijze bestemmingsplannen voor deze gebieden moeten zijn ingericht. Indien geldende bestemmingsplannen niet voldoen aan het Barro dan moeten deze binnen drie jaar na inwerkintreding van het besluit zijn aangepast.

Bij besluit van 28 augustus 2012 (inwerking getreden op 1 oktober 2012) is het Barro aangevuld met de ruimtevraag voor de onderwerpen hoofdinfrastructuur (reserveringen voor hoofdwegen en landelijke spoorwegen en vrijwaring rond Rijksvaarwegen), de elektriciteitsvoorziening, het regime van de herijkte ecologische hoofdstructuur en waterveiligheid (bescherming van primaire waterkeringen en bouwbeperkingen in het IJsselmeergebied).

De SVIR en het Barro zeggen niks concreets over het plangebied. In de SVIR wordt ten aanzien van het 'Verstedelijkings- en landschapsbeleid' aangegeven, dat het Rijk dit overlaat aan de provincies en gemeenten.

#### *Nieuwe Ladder voor Duurzame Verstedelijking*

Op 1 juli 2017 is de Nieuwe Ladder voor Duurzame Verstedelijking in werking getreden (artikel 3.1.6 lid twee en drie Bro). De nieuwe Ladder is ten opzichte van de voorgaande Ladder vereenvoudigd. De drie treden zijn komen te vervallen en er is een nieuwe bepaling toegevoegd. De Laddertoets geldt alleen voor plannen die een nieuwe stedelijke ontwikkeling mogelijk maken. Onder een nieuwe stedelijke ontwikkeling wordt verstaan: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'.

Toetsing aan de nieuwe Ladder houdt in dat een bestemmingsplan dat een nieuwe stedelijke ontwikkeling mogelijk maakt een beschrijving bevat van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.

Indien een bestemmingsplan wijzigingsbevoegdheden of uitwerkingsplichten bevat, kan bij het moederplan worden bepaald dat de Laddertoets zich niet richt op de toelichting bij het moederplan, maar op de toelichting bij het wijzigings- of uitwerkingsplan.

Voorgenomen ontwikkeling maakte de realisatie van maximaal 93 sociale huurwoningen mogelijk. Deze ontwikkeling dient gezien te worden als een nieuwe stedelijke ontwikkeling en is daardoor ladderplichtig.

In ''Woonvisie Barendrecht 2016-2025'' is omschreven dat er de komende jaren (tot 2020) nog bijna 900 woningen gepland zijn en in de periode van 2020-2025 nog eens 400 woningen. Het totaal aantal woningen in Barendrecht komt daarmee uit op 20.000. Er is 25% sociale nieuwbouw benodigd om het huidige aandeel sociale woningbouw (22%) minimaal gelijk te houden. De gemeente wil de sociale woningbouw bij voorkeur in samenwerking met een woningcorporatie ontwikkelen.

| Koop-/huurcategorie  Koopprijs |                                    | Huurprijs | Huidige voorraad   Nieuwbouw   Koop |     |                   | Huur                                  |
|--------------------------------|------------------------------------|-----------|-------------------------------------|-----|-------------------|---------------------------------------|
| Sociaal                        | < €140.000                         | < €710,68 | 22%                                 | 25% | 0%                | 25%                                   |
| Middelduur                     | €140.000 - €180.000 €710,68 - €850 |           | 10%                                 | 25% | max. 5%           | min. 20%                              |
| Duur-1                         | €180.000 - €205.000 €850 - €950    |           | 68%                                 | 50% | n.t.b. door markt | n.t.b. door markt                     |
| Duur-2                         | €205.000 - €260.000 €950 - €1.150  |           |                                     |     | maar min. 5%      | maar min. 5%                          |
| Duur-3                         | > €260.000                         | > €1.150  |                                     |     |                   | per koopcategorie   per huurcategorie |

*Afbeelding 3.1: Nieuwbouwprogramma gemeente Barendrecht*

De ontwikkeling sluit aan bij de woonvisie van de gemeente Barendrecht en de behoefte om de sociale woningvoorraad op peil te houden.

Voorgenomen ontwikkeling wordt voorzien binnen bestaand stedelijk gebied waardoor een nadere onderbouwing niet benodigd is.

#### <span id="page-15-0"></span>**3.1.2 Provinciaal beleid**

#### *Omgevingsbeleid Zuid-Holland*

Op 20 februari 2019 heeft de provincie Zuid-Holland het Omgevingsbeleid vastgesteld. Het Omgevingsbeleid van Zuid-Holland omvat al het provinciale beleid voor de fysieke leefomgeving. Het bestaat uit twee kaderstellende instrumenten: de Omgevingsvisie en de Omgevingsverordening. Daarnaast zijn in het Omgevingsbeleid operationele doelstellingen opgenomen, die deel uit maken van verschillende uitvoeringsprogramma's en –plannen, zoals het programma Ruimte en het programma Mobiliteit. De ruimtelijke hoofdstructuur maakt met een integraal kaartbeeld inzichtelijk hoe de strategische beleidskeuzes uit de Omgevingsvisie ruimtelijk samenkomen.

Met het Omgevingsbeleid streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Onder 'omgevingskwaliteit' wordt verstaan: het geheel aan kwaliteiten die de waarde van de fysieke leefomgeving bepalen. In de gehele provincie, zowel in het stedelijk gebied als in het landelijk gebied, beoogt het kwaliteitsbeleid een 'ja, mits-beleid': ruimtelijke ontwikkelingen zijn mogelijk, met behoud of versterking van de ruimtelijke kwaliteit.

De ambitie van de provincie is een slim, schoon en sterk Zuid-Holland. De Provincie gaat uit van zes richtinggevende ambities, waarbinnen een aantal opgaven zijn geformuleerd:

- 1. Naar een klimaatbestendige delta
- 2. Naar een nieuwe economie: the next level
- 3. Naar een levendige meerkernige metropool
- 4. Energievernieuwing
- 5. Best bereikbare provincie
- 6. Gezonde en aantrekkelijke leefomgeving

#### *Ruimtelijke kwaliteit*

Het ruimtelijk kwaliteitsbeleid bestaat uit een viertal kwaliteitskaarten (de laag van de ondergrond, de laag van de cultuur- en natuurlandschappen, de laag van de stedelijke occupatie en de laag van de beleving), samengevat in één integrale kwaliteitskaart, bijbehorende richtpunten en een aantal bepalingen in de verordening. Ontwikkelingen moeten rekening houden met deze richtpunten. De kwaliteiten zijn uitgewerkt in de gebiedsprofielen. De gebiedsprofielen ruimtelijke kwaliteit bieden handvatten om te bepalen hoe groot de ruimtelijke impact in specifieke gevallen is. De provincie maakt hierbij onderscheid in drie soorten ontwikkeling: inpassing, aanpassing en transformatie.

*Afbeelding 3.1: uitsnede kwaliteitskaart Laag van de stedelijke occupatie (het plangebied is globaal zwart omkaderd).*

Het plangebied is opgenomen op de kaart 'Laag van de stedelijke occupatie' en aangemerkt als 'steden en dorpen'. De provincie stelt hierbij dat het voortbouwen op de eigen identiteit van steden en dorpen, in relatie tot het landschap, zorgt voor herkenbare en onderscheidende woon- en werkmilieus. Bij ruimtelijke ontwikkelingen wordt aandacht gevraagd voor het behouden of versterken van de identiteit en gebruikswaarde van stads- en dorpsgebied. Zo kunnen ontwikkelingen bijdragen aan versterking van levendige centra en interactiemilieus. Voorliggend plan voorziet in de sloop nieuwbouw van woningen, en voegt zich binnen de bestaande structuur. De ontwikkeling past bij de schaal en aard van het gebied en heeft in beginsel weinig ruimtelijke impact op gebiedskwaliteiten. De ontwikkeling vraagt daarom weinig tot geen provinciale betrokkenheid.

#### *Provinciale opgaven*

Op basis van de zes richtinggevende ambities, heeft de provincie 12 provinciale opgaven gedefinieerd, die elk bestaan uit samenhangende beleidskeuzes. Deze beleidskeuzes werken op hun beurt door naar uitvoeringsprogramma's en regels in de verordening. De relevante beleidskeuzes worden hieronder beknopt toegelicht.

#### Ruimte en verstedelijking

Een belangrijke opgave in het kader van ruimte en verstedelijking is het zorgen voor een zorgvuldig ruimtegebruik en een compact, samenhangend en kwalitatief hoogwaardig bebouwd gebied. In lijn met de maatschappelijke behoefte zet de provincie in op het beter benutten van het bestaand stads- en dorpsgebied. Indien een gemeente een ruimtelijke ontwikkeling wil realiseren, wordt de Ladder voor duurzame verstedelijking doorlopen.

Uitgangspunt van de Ladder is dat een nieuwe stedelijke ontwikkeling voorziet in een behoefte en in beginsel in bestaand stedelijk gebied wordt gerealiseerd. Nieuwe verstedelijking moet daarom passen in regionale visies, de kwaliteitskaart van de Visie ruimte en mobiliteit en andere in de visie en verordening aangegeven ruimtelijke kaders. De Ladder voor duurzame verstedelijking is opgenomen in nationale wet- en regelgeving, zoals beschreven in paragraaf 3.1. Toepassing is van provinciaal belang, daarom is in de verordening een verwijzing opgenomen naar de Rijksladder.

Het plangebied is in de Omgevingsvisie aangemerkt als bestaande bebouwde ruimte.

9

Uit de Omgevingsvisie en het Programma ruimte blijkt dat het plangebied gelegen is in de bebouwde ruimte. Het beter benutten van bebouwde ruimte en behoud en versterking van het leefklimaat van de bebouwde ruimte is hier het beleid. De voorgenomen ontwikkeling waarbij woningen worden gesloopt en er nieuwe appartementen terugkomen voldoet aan deze uitgangspunten.

#### Doorwerking plangebied.

De ontwikkelingen binnen het plangebied leiden niet tot strijd met het Omgevingsbeleid Zuid-Holland en komen juist overeen met de beleidsmatige uitgangspunten.

#### <span id="page-17-0"></span>**3.1.3 Gemeentelijk beleid**

#### *Visie op Barendrecht 2020*

In november 2008 is de strategische lange termijn visie op Barendrecht, "Barendrecht investeert in ontmoeting", tot stand gekomen. De visie bevat voornamelijk politieke en bestuurlijke kernpunten voor de periode tot 2025 en geeft richting aan de ruimtelijke, economische en sociale toekomst van Barendrecht. In haar visie kiest de gemeente voor een drietal opdrachten: ervoor zorgen dat Barendrecht een aantrekkelijke en duurzame woongemeente blijft, ervoor zorgen dat Barendrecht een nog sterkere economie krijgt en ervoor zorgen dat in Barendrecht de sociale cohesie tussen de mensen wordt versterkt.

Verschillende speerpunten uit de visie spelen een rol bij de ontwikkelingen in het centrum, deze zijn hieronder beschreven:

Voorzieningen op hoogwaardig niveau voor iedereen. Verbetering van bestaande fiets- en wandelroutes en –voorzieningen. In wijken voldoende sociale voorzieningen realiseren (scholen, wijkcentra, woonzorgcirkels).

Focus op duurzaamheid.

Architectonisch bouwen in relatie tot de omgeving; voorwaarden: duurzaamheid en kwaliteit. Zoveel mogelijk behouden van huidige groenstructuur en op onderdelen versterken.

Slimme infrastructuur.

Meer inzetten op openbaar vervoer en fiets- en wandelverkeer, deze voorzieningen aantrekkelijk maken. Borgen van goede verkeersveiligheid in de wijken. Handhaven van goede doorstroming van verkeer tussen de wijken. Maximeren aantal parkeerplaatsen in wijken ter borging leefbaarheid

#### Werken verbindt!

Middenstand verbindt mensen die winkelen in een levendig centrum. Detailhandelsbeleid; gemeente moeten nauwer samenwerken met ondernemersverenigingen.

#### Investeren in ontmoeting.

Ontmoeting tussen mensen realiseren in verbeterde openbare ruimte. Investeren in vrijetijdssector: meer werkgelegenheid creëren in horeca, detailhandel en recreatie. Als gemeente meer samenwerken met ondernemersverenigingen.

Barendrecht, moderne gemeente met een grote diversiteit. Komende jaren spelen er diverse ontwikkelingen; daarop sturen met bestemmingsplannen.

*Structuurvisie Barendrecht* 

10

In navolging op de bovengenoemde visie heeft de gemeente Barendrecht de structuurvisie Barendrecht opgesteld waarin richting wordt gegeven aan de ruimtelijke ontwikkelingen van de Centrumlocatie in Barendrecht. De uitwerking van de hoofdlijnen die in de structuurvisie worden aangegeven worden uitgewerkt in onder andere gebiedsvisie, bestemmingsplannen en projecten.

#### *Doorwerking plangebied*

Met de ontwikkelingen waarin dit bestemmingsplan voorziet wordt invulling gegeven aan de structuurvisie.

#### *Verkeersvisie Barendrecht*

Recent is gestart met ontwikkeling van een nieuwe parkeernota voor Barendrecht die deel uit maakt van de verkeersvisie ''Barendrecht op weg''. De parkeernota bestaat uit drie delen en zal qua doelstellingen ongewijzigd blijven ten opzichte van de parkeernota 2008:

- het vastleggen van bestaand en nieuw parkeerbeleid
- het concreet formuleren van beleidsdoelstellingen
- het aanreiken van een werkbaar toetsingskader
- het zoeken naar praktische oplossingen

In deel 1 van de parkeernota zal de visie van de gemeente Barendrecht op parkeren komen met daarin de doelstellingen en uitgangspunten. Deel 2 zal bestaan uit een beschrijving van de beleidsinstrumenten die de visie kunnen verwezenlijken en deel 3 is de uitwerking met de concrete normen, regels en maatregelen.

Doorwerking plangebied.

De uitgangspunten uit verkeersvisie zijn in dit bestemmingsplan overgenomen.

#### *Ruimtelijke Kansenverkenning Centrumaanpak*

In de kansenverkenning van december 2014 (update februari 2015) wordt de visie voor het centrum van Barendrecht geschetst. Daarbij is zo veel mogelijk rekening gehouden met bestaande bebouwing, kadastrale eigendomsgrenzen, het voorraadbeheer van Patrimonium, pragmatische verkenning ten aanzien van parkeren, wonen en winkels en de wens om 't Vlak als levendige verblijfsplein in te richten en als herkenbare entree fungeert voor het winkel- /centrumgebied. Het document heeft als doel een basis te leggen voor nieuwe kaders en uitgangspunten te bepalen voor het centrum en moet inspiratie vormen voor het gesprek met ondernemers en eigenaren over hun eigen ontwikkelwensen en kansen. Door de organische ontwikkeling van het centrum kunnen er in de toekomst wijzigingen zijn in de ruimtelijke kansenverkenning. De kansenverkenning bevat veelal mogelijke toekomstscenario's waarbij rekening is gehouden met groen, parkeren, wonen, ondernemen en mobiliteit.

#### *Doorwerking plangebied*

Met de toekomstige invulling van het plangebied wordt invulling gegeven aan de ruimtelijke kansenverkenning.

#### *Bestemmingsplan Woongebied Oost*

Het plangebied maakt onderdeel uit van het bestemmingsplan Woongebied Oost. Ter plaatse gelden de volgende bestemmingen: wonen, tuin, kantoor en verkeer- en verblijfsgebied. Realisatie van de gewenste nieuwbouwplannen past niet binnen de huidige bestemming, omdat het nieuwbouwplan in de maatvoering afwijkt van het huidige bestemmingsplan. Het plangebied wordt daarom aangepast zodat het nieuwbouwplan juridisch planologisch mogelijk wordt.

<span id="page-19-0"></span>*Afbeelding 3.3: Huidige bestemmingen in bestemmingsplan Woongebied-Oost*

#### **3.2 Conclusies**

Het hiervoor opgesomde beleid verzet zich niet tegen de voorgenomen ontwikkeling van de (sociale) appartementen, de nieuwe parkeervoorzieningen en de ontsluitingsstructuur.

## <span id="page-20-0"></span>**4 Natuur en ecologie**

#### <span id="page-20-1"></span>**4.1 Kader**

#### <span id="page-20-2"></span>**4.1.1 Rijksbeleid**

#### *Wet natuurbescherming*

Per 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen).

#### *Soorten*

Voor ruimtelijke ingrepen die resulteren in overtreding van één of meer artikelen van de Wnb moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van het plan dient duidelijk te zijn of en in hoeverre een ontheffing kan worden verkregen.

Voor alle in de wet genoemde diersoorten (inclusief vogels) geldt dat het verboden is individuen van deze soorten (opzettelijk) te doden of te vangen. Bovendien is het verboden nesten (en eieren) en (vaste) voortplantingsplaatsen of rustplaatsen van dieren opzettelijk te beschadigen of te vernielen dan wel weg te nemen. Voor de in de wet genoemde plantensoorten geldt dat het verboden is exemplaren in hun natuurlijke verspreidingsgebied opzettelijk te plukken en te verzamelen, af te snijden, te ontwortelen of te vernielen. In de Wnb worden drie beschermingsregimes onderscheiden voor beschermde soorten. Voor de eerste twee regimes gelden aanvullende verbodsbepalingen.

- 1. Het beschermingsregime Vogelrichtlijn (Vrl), dat van toepassing is op van nature in Nederland in het wild levende vogels van soorten als bedoeld in artikel 1 van de Vrl. Met betrekking tot deze vogelsoorten geldt dat het - aanvullend aan de bovengenoemde verbodsbepalingen - verboden is vogels opzettelijk te storen, behalve als de storing niet van wezenlijke invloed is op de staat van instandhouding van de desbetreffende vogelsoort. Ruimtelijke inrichting of ontwikkeling en dwingende redenen van groot openbaar belang zijn geen reden om ontheffing te verlenen. Ontheffing is uitsluitend toegestaan op basis van de ontheffingsgronden die in de Vrl zijn genoemd. Overigens is het, indien geen ontheffing nodig is, volgens de huidige interpretatie van de wet wel verplicht rekening te houden met het broedseizoen van vogels. Voor sommige vogelsoorten met vaste verblijfplaatsen geldt dat deze vaste verblijfplaatsen en het essentiële leefgebied jaarrond beschermd zijn.
- 2. Het beschermingsregime Habitatrichtlijn (Hrl), dat van toepassing is op soorten van bijlage IV bij de Hrl, bijlage I en II bij het Verdrag van Bern en bijlage I bij het Verdrag van Bonn. Met betrekking tot deze soorten is het - aanvullend aan de bovengenoemde verbodsbepalingen - verboden dieren opzettelijk te verstoren. Ontheffing wordt voor ruimtelijke inrichting of ontwikkeling alleen verleend indien:
	- er geen andere bevredigende oplossing is, en
	- geen afbreuk wordt gedaan aan de gunstige staat van instandhouding van de soort, en

13

- sprake is van één van de volgende (bij ruimtelijke ontwikkeling relevante) belangen:
	- de bescherming van wilde flora en fauna of natuurlijke habitats, of
	- de volksgezondheid, de openbare veiligheid of andere dwingende redenen van groot openbaar belang, met inbegrip van redenen van sociale of economische aard en voor het milieu wezenlijk gunstige effecten.
- 3. Het beschermingsregime Andere Soorten, dat van toepassing is op soorten van de bijlage behorende bij artikel 3.10 van de Wnb. Ontheffing is alleen mogelijk indien:
	- er geen andere bevredigende oplossing is, en
	- indien geen afbreuk wordt gedaan aan de gunstige staat van instandhouding van de soort.

Er is echter geen ontheffing nodig indien gewerkt wordt volgens een geldige gedragscode die van toepassing is op de betreffende soort(en). Vaak is daarnaast ecologische begeleiding en een ecologisch werkprotocol nodig bij de uitvoering van werkzaamheden.

De provincies kunnen voor het beschermingsregime Andere Soorten een algemene vrijstelling verlenen voor onder meer ruimtelijke inrichting of ontwikkeling van gebieden. In Barendrecht is de provincie Zuid-Holland het bevoegd gezag voor de Wnb.

Indien nesten, (vaste) voortplantingsplaatsen of rustplaatsen van soorten niet (kunnen) worden ontzien, is ontheffing noodzakelijk. Ontheffing is niet benodigd indien de functionaliteit van de nesten, (vaste) voortplantingsplaatsen of rustplaatsen gegarandeerd wordt (het beschadigen en vernielen wordt voorkomen door maatregelen of er zijn voldoende alternatieven).

Ten slotte is altijd de algemene zorgplicht van toepassing, die inhoudt dat een ieder voldoende zorg in acht neemt voor alle inheemse dieren en planten en hun directe leefomgeving (artikel 1.11 van de Wnb). Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

#### *Natura 2000*

De Wnb ziet op de bescherming van Natura 2000-gebieden (Vrl- en Hrl-gebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen de Natura 2000-gebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

#### *Natuurnetwerk Nederland*

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden (de voormalige Ecologische Hoofdstructuur / EHS). Het netwerk moet natuurgebieden beter verbinden met elkaar en met het omringende agrarisch gebied. Het doel van het NNN is de instandhouding en ontwikkeling van natuurgebieden om daarmee een groot aantal soorten en ecosystemen te laten voortbestaan. Sinds 2014 zijn de provincies het eerste verantwoordelijke bevoegde gezag voor het NNN (daarvoor was dat de rijksoverheid). De provincies hebben in een verordening regelgeving vastgelegd ten aanzien van het NNN.

#### <span id="page-22-0"></span>**4.1.2 Gemeentelijk beleid**

#### *Groenbeleidsplan 2012*

Het groenbeleidsplan geeft kaders en beleidsambities en gaat in op de huidige situatie van en de ambities voor de groenstructuur en -inrichting en het groenbeheer in de gemeente Barendrecht. In het plan is bovendien specifiek aandacht besteed aan bomen, omdat deze van groot belang zijn voor de vorming en het behoud van de groene uitstraling van Barendrecht.

Een groene omgeving wordt als een prettig woon- en werkklimaat ervaren. De gemeente Barendrecht wil de kwaliteit van de openbare ruimte ook voor toekomstige generaties veilig stellen. Daarom vindt de gemeente het belangrijk dat het groen op duurzame wijze wordt ingericht. Én dat daar zorgvuldig en verantwoord mee wordt omgegaan. De huidige kwaliteit van de groenstructuur is leidend. Waar mogelijk wordt het beter.

#### <span id="page-22-1"></span>**4.2 Onderzoek**

In 2015 is door Regelink Ecologie & Landschap een onderzoek uitgevoerd naar aanwezige broedvogels en vleermuizen in het centrum van Barendrecht (bijlage 4 van de toelichting).

#### <span id="page-22-2"></span>**4.3 Conclusie**

Voor de plangebieden zijn de volgende conclusies uit het rapport te concluderen:

#### *Huismus*

Door het verwijderen van bomen, struiken en overige begroeiing in deelgebied F verdwijnt essentieel foerageergebied van huismussen die broeden onder daken langs de Meester Thorbeckestraat. Hierdoor kunnen huismussen minder efficiënt foerageren, waardoor er minder jongen worden groot gebracht en het aantal nesten afneemt. Het verwijderen van de bomen, struiken en begroeiing in deelgebied F heeft een negatief effect.

#### *Gierzwaluw*

Met de sloop van alle woningen in deelgebieden G1, G2 en I2 verdwijnen 25 nestlocaties van de gierzwaluwen.

#### *Vleermuizen*

Binnen deelgebieden G1, G2 en D2 werden drie paarverblijfplaatsen van gewone dwergvleermuizen vastgesteld. Sloop van de gebouwen leidt tot een negatief effect op deze paarverblijfplaatsen.

Er is een mitigatieplan (zie bijlage 9) opgesteld en er zijn reeds al vervangende nestplaatsen voor gierzwaluwen en vleermuizen gerealiseerd. Daarnaast is een ontheffing van de Wet natuurbescherming aangevraagd en door de Omgevingsdienst Haaglanden verleend, zie bijlage 3 bij de regels. Uit de ontheffing komen een aantal maatregelen, welke als voorwaardelijke verplichting in de regels zijn opgenomen.

## <span id="page-23-0"></span>**5 Water**

#### <span id="page-23-1"></span>**5.1 Kader**

De watertoets is het proces van vroegtijdig informeren, adviseren, afwegen en uiteindelijk beoordelen van waterhuishoudkundige aspecten in ruimtelijke plannen en besluiten. Er zijn een groot aantal beleidsstukken en wetgeving die betrekking hebben op de waterhuishouding. Hieronder wordt één en ander uiteengezet.

#### <span id="page-23-2"></span>**5.1.1 Wetgeving en Europees, rijks- en provinciaal beleid**

De volgende wettelijke en beleidskaders van Europa, Rijk en Provincie zijn relevant:

- Europees beleid:
	- o Kaderrichtlijn Water;
- Wetgeving en rijksbeleid:
	- o Nationaal waterplan 2016-2021
	- o Waterbeleid 21e eeuw;
	- o Nationaal Bestuursakkoord Water;
	- o Waterwet (29 januari 2009);
- Provinciaal beleid:
	- o Provinciaal waterplan (1 januari 2010);
	- o Provinciale Structuurvisie; en
	- o Verordening Ruimte.

#### <span id="page-23-3"></span>**5.1.2 Rijksbeleid**

Het nieuwe Nationaal Waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten. Met dit Nationaal Waterplan zet het kabinet een volgende ambitieuze stap in het robuust en toekomstgericht inrichten van ons watersysteem, gericht op een goede bescherming tegen overstromingen, het voorkomen van wateroverlast en droogte en het bereiken van een goede waterkwaliteit en een gezond ecosysteem als basis voor welzijn en welvaart.

#### <span id="page-23-4"></span>**5.1.3 Beleid Waterschap Hollandse Delta**

Het Waterbeheerprogramma van Hollandse Delta beschrijft de doelen die het waterschap wil bereiken bij het beheren van het watersysteem – waartoe ook de waterkeringen worden gerekend – en de waterketen, zowel voor de lange termijn als aan het einde van de planperiode 2016-2021. Het Waterbeheerprogramma gaat daarbij in op de kenmerken van het gebied en doet ook uitspraken over de wijze waarop deze taken worden uitgevoerd. De maatregelen voor de Europese Kaderrichtlijn Water (KRW) zijn onderdeel van het plan.

#### <span id="page-24-0"></span>**5.1.4 Provinciaal beleid**

In het Provinciaal Waterplan Zuid-Holland 2010-2015 staat uitgebreid beschreven hoe de provincie, samen met waterschappen en andere partners, een duurzame en klimaatbestendige delta zal realiseren en behouden, waar het veilig en aangenaam wonen, werken en recreëren is. In het Provinciaal Waterplan zijn de opgaven van de Europese Kaderrichtlijn Water, het Nationaal Bestuursakkoord Water en het Nationale waterplan vertaald naar strategische doelstellingen voor Zuid-Holland. Het Waterplan heeft vier hoofdopgaven:

-Waarborgen waterveiligheid

-Zorgen voor mooi en schoon water

-Ontwikkelen duurzame zoetwatervoorziening

-Realiseren robuust en veerkrachtig watersysteem

In het plan zijn deze opgaven verder uitgewerkt in 19 thema's én voor drie gebieden, in samenhang met economische, milieu- en maatschappelijke opgaven. Dit leidt tot een integrale visie op de ontwikkeling van de Zuid-Hollandse Delta, het Groene Hart en de Zuidvleugel van de Randstad.

#### <span id="page-24-1"></span>**5.1.5 Gemeentelijk beleid**

Komen tot een goed, veilig, beheersbaar en aantrekkelijk watersysteem met gezond water en gevarieerde oevers, dat op de gewenste gebruiksfuncties is afgestemd' is de doelstelling van het Waterplan Barendrecht. Het gemeentelijke waterplan is vastgesteld op 1 oktober 2004. In het Waterplan worden aan de hand van vier thema's de doelstellingen en streefbeelden van het waterschap beschreven. Ook wordt een maatregelenpakket aan de hand van een aantal knelpunten gegeven. De thema's betreffen:

- voorkomen van wateroverlast;
- verbeteren van waterkwaliteit en ecologie;
- <span id="page-24-2"></span>• verbeteren belevingswaarde.

#### **5.2 Onderzoek**

Ontwikkelingen dienen rekening te houden met de in deze waterparagraaf genoemde eisen en uitgangspunten. In deze waterparagraaf wordt naast de beschrijving van de waterstaatkundige situatie en kenmerken bepaald wat de invloed is van de uitvoering van de ontwikkeling op de waterhuishouding.

#### Digitale watertoets

Het doorlopen van de watertoets voor plannen in het beheersgebied van het WSHD dient te starten met het uitvoeren van de 'digitale watertoets'. De 'digitale watertoets' is een online instrument dat beschikbaar is voor een aantal waterschappen. Met dit instrument kan het relevante beleid en regelgeving snel in beeld worden gebracht.

Het uitvoeren van de digitale watertoets heeft een uitgangspuntennotitie opgeleverd. Voorliggende waterparagraaf is opgesteld aan de hand van onder meer deze uitgangspuntennotitie en de daarin genoemde thema's.

#### **Watersysteem**

In het plangebied zijn geen watergangen aanwezig. Ten zuiden en westen van het plangebied liggen hoofdwatergangen waar een aantal bruggen overheen gaan (zie afbeelding 7.1.).Ten oosten van het plangebied, aan de Binnenlandse Baan ligt een overige watergang die overgaat in een duiker.

*Afbeelding 7.1.: watergangen in en nabij het plangebied (bron: Interactieve kaart legger WSHD).*

#### **Veiligheid**

Hoog water vanuit zee en de rivier vormt een reële bedreiging voor de veiligheid op de Hollandse eilanden. Waterkeringen beschermen tegen deze bedreiging. Het waterstap wil de veiligheid ook in de toekomst blijven waarborgen. Door te werken aan veilige, robuuste en duurzame waterkeringen anticipeert het waterschap op sociale ruimtelijke, economische en klimatologische ontwikkelingen.

Het plangebied bevindt zich niet in of nabij een beschermingszones, waarmee rekening dient te worden gehouden.

#### **Voldoende water – wateroverlast**

Een robuust watersysteem dat de effecten van toekomstige klimaatveranderingen en bodemdaling kan opvangen. Zo'n systeem kan het water, conform de daarvoor vastgestelde normen en zonder overlast te veroorzaken, verwerken tegen maatschappelijk aanvaardbare kosten.

Conform de beleidsregels van het waterschap dient vanaf een toename van 500 m2 compenserende waterberging toegepast te worden. De toename aan bebouwing en overige verharding dient voor 10% te worden gecompenseerd in de vorm van extra oppervlaktewater.

In de huidige situatie is het plangebied al grotendeels verhard oppervlak. Desondanks neemt het totale oppervlakte verharding in de toekomstige situatie toe met 1.804 m2. Een oppervlaktewatercompensatie van 108,4 m2 is daarom nodig. Voor dit plangebied worden elders compenserende maatregelen gerealiseerd. Deze compensatie wordt voldaan door de dichtbij gelegen watergang, langs de Binnenlandse Baan, met 1 meter te verbreden en tevens te verlengen. Hierdoor is er in dit plangebied geen compensatie meer nodig.

|           |                            | Huidig    | Nieuw     | Verschil |
|-----------|----------------------------|-----------|-----------|----------|
| Verhard   | Centrum                    | 1.041     | 1.041     |          |
|           | Kantoor                    | 422       | 422       |          |
|           | Verkeer en verblijfsgebeid | 9.569     | 1.4087    |          |
|           | Wonen                      | 2.86      | 3.304     |          |
|           | Tuin (50%)                 | 3.829,50  | 671,50    |          |
|           | Totaal                     | 17.721,50 | 19.525,50 | 1.804    |
|           |                            |           |           |          |
| Onverhard | Groen                      | 785       | 2.139     |          |
|           | Tuin (50%)                 | 3.829,50  | 671,50    |          |
|           | Totaal                     | 4.614,50  | 2.810,50  | -1.804   |

#### **Voldoende water – Goed functionerend watersysteem**

Het watersysteem zorgt in normale situaties voor een goede doorstroming en afwatering in het beheergebied en maakt het realiseren van het (maatschappelijk) Gewenste Grond- en Oppervlaktewater Regime (GGOR) mogelijk. Hollandse Delta streeft er naar dat de feitelijke situatie van het watersysteem overeenkomt met de legger. Op die manier kan het waterschap weloverwogen anticiperen op en reageren in extreme situaties.

Het waterschap beheert het watersysteem en tracht daarbij de aan- en afvoer van water soepel te laten verlopen en ervoor te zorgen dat het water fysisch-chemisch en ecologisch goed van kwaliteit is en er geen problemen ontstaan van wateroverlast of wateronderlast. Een van de taken is het beheer van het oppervlaktewaterpeil. Een goed peilbeheer is een middel om de bovenstaande situatie te faciliteren. De keuze van het oppervlaktewaterpeil en het peilregime wordt in eerste instantie ingegeven door de gebruiksfunctie van het gebied. Daarnaast wordt er rekening gehouden met andere belangen in het betreffende gebied. Alvorens tot een peilbesluit te komen worden belanghebbende in de gelegenheid gesteld om hun wensen kenbaar te maken. Indien hieraan tegemoet kan worden gekomen zonder het algemeen belang te schaden zal het waterschap de wensen proberen te honoreren. In de afweging spelen een aantal uitgangspunten een rol: In zetting gevoelige gebieden streeft het waterschap naar vertragen van de maaivelddaling door het zo hoog mogelijk instellen van het peil. Het waterschap probeert zoveel mogelijk om onnodige versnippering van peilgebieden te voorkomen. Waar mogelijk en wenselijk streeft het waterschap naar het zoveel mogelijk vasthouden van het gebiedseigen water. Waar mogelijk wordt hiertoe een zo natuurlijk mogelijk flexibel peilregime gehanteerd. Het systeem moet robuust genoeg zijn om hevige neerslag binnen het peilgebied te kunnen opvangen alvorens af te wentelen op naburig gebied. Voor de oevers langs open water wordt gestreefd naar een onderhoudsvriendelijke inrichting (inclusief bereikbaarheid).

Met het oog op ongewenste kwel of inzijging dient de bodemgesteldheid bekeken te worden. In bepaalde situaties kan de goede kwaliteit van kwelwater benut worden. Bij het ontwikkelen van een nieuw peilbesluit voor nieuw aan te leggen stedelijk gebied gelden enkele randvoorwaarden. Dit zal nog verder worden uitgewerkt. Bij de peilstelling wordt rekening gehouden met het risico op te hoge of te lage grondwaterstanden. Het in te stellen peil mag geen reden zijn voor problemen met de grondwaterstand. Er vindt altijd vooraf overleg plaats tussen projectontwikkelaar en waterschap. Gebieden die al een hoge grondwaterstand hebben moeten voor de nieuwbouw worden opgehoogd en/of gedraineerd worden. In gebieden waar op langere termijn sprake kan zijn van aanzienlijke bodemdaling moeten vooraf maatregelen worden genomen om problemen in de toekomstige situatie te voorkomen.

Het plangebied is ook in de huidige situatie weldegelijk gevoelig voor fluctuerende (hoge) grondwaterstanden en slecht wegzakkend hemelwater naar het freatisch vlak. Bij nieuwe ontwikkeling is het raadzaam om voldoende drainages op te nemen om problemen met (grond)water in kruipruimtes of onder funderingen in de toekomst te voorkomen. Het peil van het huidige maaiveld zal niet of in geringe mate wijzigingen. Hemelwater van verhardingen zal worden opgevangen en afgevoerd. Wijzigingen in de grondwaterstand zijn daarom niet te verwachten. Dientengevolge worden geen belemmeringen verwacht ten aanzien van het watersysteem, watertekort of wateroverlast.

#### **Voldoende water – anticiperen op watertekort**

Het waterschap wil een robuust watersysteem dat voorbereid is op de effecten van toekomstige klimaatveranderingen. Tot nu toe ligt de nadruk bij klimaatveranderingen met name op meer extreme neerslag en stijging van de zeespiegel. Ook extreem droge periodes zullen echter vaker voorkomen. Het robuuste watersysteem dat het waterschap nastreeft moet hier ook op anticiperen.

De behoefte aan berging wordt langs de Binnenlandse Baan gecompenseerd. Dientengevolge worden geen belemmeringen verwacht ten aanzien van watertekort.

#### **Schoon water – goede inrichting / structuurdiversiteit van het watersysteem / goede oppervlaktewaterkwaliteit / goed omgaan met afvalwater**

Het waterschap streeft naar goede leef, verblijf- en voortplantingsmogelijkheden voor de aquatische flora en fauna in het beheergebied.

Het grond- en oppervlaktewater biedt leef-, verblijf-, en voortplantingsmogelijkheden voor de (aquatische) flora en fauna in het beheergebied. De chemische toestand van deze wateren vormt hier geen belemmering voor. Menselijke activiteiten hebben een negatief effect op de kwaliteit van het water doordat ze water verontreinigen. Het waterschap zorgt met de behandeling van afvalwater dat zo veel mogelijk van deze effecten teniet worden gedaan. Zo wordt er geen gebruik gemaakt van uitlogende materialen of zinken of koperen (dak)goten en regenpijpen.

#### <span id="page-27-0"></span>**5.3 Conclusie**

Het totale oppervlakte verharding neemt toe in de toekomstige situatie. De oppervlaktewatercompensatie wordt buiten het plangebied gerealiseerd, namelijk langs de Binnenlandse Baan. Tevens wordt er een waterbergende fundering aangebracht op het moment dat het parkeerterrein nabij het Achterom heringericht wordt. Het peil van het huidige maaiveld zal niet of in geringe mate wijzigingen. Hemelwater van verhardingen zal worden opgevangen en afgevoerd. Wijzigingen in de grondwaterstand zijn daarom niet te verwachten. Dientengevolge worden geen belemmeringen verwacht ten aanzien van het watersysteem, watertekort of wateroverlast.

Er zijn geen beschermingszones in of nabij het plangebied, waarmee rekening dient te worden gehouden. Voor de ontwikkeling is geen vergunning benodigd van het waterschap, wel zal er (voor)overleg met het waterschap plaats vinden.

## <span id="page-29-0"></span>**6 Parkeren en Verkeer**

Voor sociale huurwoningen wordt een norm van 1,2 parkeerplaatsen/woning gehanteerd, deze norm is komt voort uit de Nota Parkeernormen (7 juli 2015) die verwijst naar de CROW publicatie 317. Voor 93 woningen geldt een aantal van 112 parkeerplaatsen (pp). Er worden 47 sociale huurwoningen gesloopt. Dit komt overeen met een behoefte van 56 pp. In totaal moet er dus rekening worden gehouden met 112-56= 56 pp extra aan te leggen. De bestaande parkeerplaatsen aan de Mr. Lohmanstraat komen te vervallen door de nieuwbouw op die plaats. De benodigde parkeerplaatsen worden in het gebied gerealiseerd.

Ten behoeve van het nieuwbouwplan worden 47 parkeerplaatsen op eigen terrein achter de appartementen op locatie F aangelegd. Aan de dr. Schaepmanstraat komen 10 parkeerplaatsen in het toekomstig openbaar gebied. De overige parkeerbehoefte wordt voorzien in dubbel gebruik op het nieuwe parkeerterrein I2, zie hiervoor de nieuwe situatie in afbeelding 6.2 en de toewijzing van de parkeerplaatsen in de legenda. Afbeelding 6.1 geeft de oude situatie weer, beide afbeeldingen komen voort uit het parkeeronderzoek (zie bijlage 12).

Afbeelding 6.1*: Inrichting parkeerplaatsen oude situatie*

Afbeelding 6.2*: Inrichting parkeerplaatsen nieuwe situatie*

Voor wat betreft de verkeersstructuur in het gebied zal de huidige scheiding tussen de Driehoek en het parkeerterrein aan het Achterom in stand blijven. Vanuit de Driehoek is alleen langzaam verkeer richting het parkeerterrein Achterom mogelijk.

Voor het vrachtverkeer zal het laden en lossen dusdanig worden opgelost dat de doorstroming optimaal is voor alle gebruikers. Hierbij wordt mogelijk gebruik gemaakt van één richtingsverkeer. Dit zal in een later stadium van het ontwerp worden onderzocht.

Personenautoverkeer zal de beide parkeerterreinen aan het Achterom kunnen bereiken. Dit parkeergebied is van belang voor een goed bereikbaar en vitaal winkelcentrum. Door de ontwikkeling en het parkeerterrein van 47 parkeerplaatsen op eigen terrein is de verwachting dat het verkeer in de Driehoek iets drukker gaat worden. De kruispunten kunnen dat aan. Wel wordt de situatie gemonitord. Indien er aanleiding toe is zal onderzoek worden gedaan of er maatregelen genomen moeten worden. De verkeerssituatie op de kruising Achterom / 2e Barendrechtseweg wordt nader beoordeeld om te bezien of een verkeerstechnische aanpassing nodig is. Dit betreft een uitwerkingsvraag, omdat het niet binnen het plangebied van het bestemmingsplan valt.

## <span id="page-31-0"></span>**7 Archeologie en cultuurhistorie**

#### <span id="page-31-1"></span>**7.1 Archeologie**

#### <span id="page-31-2"></span>**7.1.1 Kader**

De gemeente Barendrecht heeft op 23 maart 2009 een archeologisch beleid en beleidsinstrumenten vastgesteld, waaronder de Archeologische Waardenkaart Barendrecht. Hiermee is een tijdige en volwaardige inbreng van archeologische belangen bij ruimtelijke ontwikkelingen gewaarborgd. Dit beleid sluit aan op en komt mede voort uit het rijksbeleid en het provinciale beleid dat naar aanleiding van het "Verdrag van Malta" is ontwikkeld en dat sinds 1 september 2007 van kracht is via de Wet op de archeologische monumentenzorg (Wamz). Doel van het archeologisch beleid is (1) te zorgen voor het behoud van archeologische waarden ter plaatse in de bodem; (2) te zorgen voor de documentatie van archeologische waarden indien behoud ter plaatse niet mogelijk is; (3) te zorgen dat de resultaten van het archeologisch onderzoek bereikbaar en kenbaar zijn voor derden.

Het vaststellen, waarderen en documenteren van archeologische waarden binnen een te ontwikkelen plangebied vindt binnen de archeologische monumentenzorg gefaseerd plaats. Na een bureauonderzoek kan het nodig zijn een archeologische inventarisatie in het veld uit te voeren. De resultaten van de inventarisatie kunnen vervolgens leiden tot een aanvullend archeologisch onderzoek. De resultaten van laatstgenoemd onderzoek vormen het uitgangspunt bij de keuze om een vindplaats te behouden, op te graven, waarnemingen uit te voeren tijdens het bouwproject of geen verdere stappen te ondernemen.

#### <span id="page-31-3"></span>**7.1.2 Bewoningsgeschiedenis**

De bewoningsgeschiedenis van Barendrecht gaat - op basis van de tot nu toe bekende archeologische gegevens - terug tot ongeveer 4.000 voor Christus. Het gaat om vindplaatsen uit de Nieuwe Steentijd, uit latere perioden van de prehistorie, de Bronstijd en de IJzertijd, de Romeinse tijd en de Middeleeuwen. De tastbare resten zijn vaak gedetailleerd en verrassend goed geconserveerd op veel plaatsen in de bodem van Barendrecht aanwezig. Ook aan de jongere geschiedenis van de gemeente draagt informatie verkregen door archeologisch onderzoek bij. Denk bijvoorbeeld aan de bedijkingsgeschiedenis van IJsselmonde.

In de loop van het vierde millennium voor Christus ontstond een vrij gesloten kust met strandwallen. Het landschap erachter verzoette, er ontstonden moerassen waarin veengroei plaatsvond. Bewoning vond plaats op donken (rivierduinen) en op rivieroevers. In 2001 is een grote vindplaats uit het midden van de Nieuwe Steentijd ontdekt in het westen van Barendrecht, onder de Gaatkensplas en in de wijk Havenkwartier in Carnisselande. Men bivakkeerde toen op de hoogopgeslibde noordelijke oever van een rivier. In de kommen achter de rivieroevers vond in moerassen veengroei plaats. Vindplaatsen op rivieroevers uit deze periode zijn uitzonderlijk in Nederland. Om deze reden is de vindplaats door het Rijk aangewezen als beschermd archeologisch monument.

Ook elders in Carnisselande - in Vrijenburg en in Waterkant - zijn sporen uit de Nieuwe Steentijd aangetroffen op oevers van kreken. In Vrijenburg zijn de vondsten te vergelijken met die uit het westen van de Gaatkensplas; ze zijn alleen iets jonger te dateren, namelijk rond 3.500 voor Christus. De vindplaats in Waterkant is bijzonder. Op vier niveaus zijn daar in oeverafzettingen archeologische vondsten uit het derde en begin tweede millennium voor Christus opgegraven. De oudste sporen dateren nog uit de Nieuwe Steentijd, de jongste vondsten komen uit de Midden-Bronstijd. Vindplaatsen uit de Bronstijd zijn zeldzaam in de regio; West-Nederland bestond in die tijd uit uitgestrekte moerasgebieden waarin zich dikke pakketten veen vormden. De bewoningsmogelijkheden in zo'n landschap waren zeer beperkt.

In de IJzertijd (800-50 voor Christus) zorgden krekenstelsels ervoor dat delen van het natte moerasgebied werden ontwaterd. De droge arealen veen konden door de boeren uit de IJzertijd worden benut. In Barendrecht is slechts één vindplaats uit deze periode bekend, in Gaatkensplas Zuid, maar uit onderzoek op bijvoorbeeld Voorne-Putten weten we dat het nu om voltijd boeren gaat.

In de Romeinse tijd (50 voor Christus- 400 na Christus) was het westelijke deel van IJsselmonde intensief bewoond. 'Romeins' IJsselmonde zal vooral een agrarisch karakter hebben gehad. De inheemse boeren exploiteerden vanuit hun boerderijen de klei- en veengebieden, waar akkerbouw en veeteelt werden bedreven. De gemeente Barendrecht telt enkele vindplaatsen uit de Romeinse tijd, waarvan er een is opgegraven in het Havenkwartier.

In de loop van de 3e eeuw na Christus kwam een eind aan de bewoning op IJsselmonde. Grote delen van het land waren weer moeras geworden. Hier en daar werd nog gewoond, maar veel vondsten uit die tijd en de eeuwen daarna kennen we niet.

Rond het jaar 1000 werden de veengebieden op IJsselmonde ontgonnen. Door het graven van sloten werd het veen ontwaterd waardoor het gebied weer geschikt werd voor bewoning en landbouw. De oudste middeleeuwse bewoningssporen vinden we in het hart van IJsselmonde op een veenondergrond. Vindplaatsen uit de 11e - 13e eeuw in Barendrecht kennen we uit Bijdorp en uit Vrijenburg. Door het inklinken van de bodem als gevolg van het ontwateren van het veen kwamen de ontgonnen gebieden zo laag te liggen dat ze op den duur door dijken beschermd moesten worden tegen binnendringend rivierwater. De voortgaande klink van het veengebied zorgde er uiteindelijk voor dat de bewoning daar tot een eind kwam en zich naar het zuiden, richting Maas, verplaatste. In de wijken Waterkant en Havenkwartier zijn in de ondergrond de resten van een dijk aangetroffen. De dijk maakte deel uit van het dijkenstelsel om de Riederwaard, een grote middeleeuwse polder in Midden-IJsselmonde. Over een afstand van meer dan 700 meter zijn op en aan de noordzijde van de dijk bewoningssporen - resten van houten huizen, kuilen, sloten en greppels - uit de 13e en 14e eeuw aangetroffen. Zeer waarschijnlijk gaat het om resten van het middeleeuwse dorp Carnisse. Deze nederzetting is bij de overstroming van de Riederwaard in 1373 verdronken. Dit geldt ook voor de uit historische bronnen bekende middeleeuwse dijknederzetting Barendrecht - waarvan de kerk in 1264 werd gesticht - en die in 1373 ten onder ging.

Het plangebied is gelegen in de Binnenlandsche Polder, die werd gevormd in 1483.

#### <span id="page-33-0"></span>**7.1.3 Archeologische verwachting**

Het plangebied maakt deel uit van een archeologisch kansrijk gebied. Op de "Archeologische Waardenkaart" Barendrecht wordt aan de locatie een redelijk tot hoge archeologische verwachting toegekend. In het (voorheen geldende) bestemmingsplan 'Woongebied-Oost' geldt voor deze locatie een bouwregeling en een aanlegvergunning (nu: omgevingsvergunning) voor bouw- en graafwerkzaamheden die dieper reiken dan 0,8 meter beneden maaiveld en die tevens een oppervlakte beslaan van meer dan 200 vierkante meter. Zie groene kleur en legenda onderstaande kaart.

*Afbeelding 6.1: Archeologische waardenkaart met het plangebied in blauw omkaderd.* 

Binnen de contouren van het bestemmingsplangebied zijn nog geen archeologische vindplaatsen bekend.

In de (directe)omgeving van het bestemmingsplangebied bevinden zich vindplaatsen uit de Middeleeuwen en Nieuwe tijd. Sporen uit de Middeleeuwen kunnen samenhangen met de eerste ontginningsfase (vanaf circa 1000 na Chr.) van het gebied en met de bewoning na de 14e-eeuwse overstromingen, waarbij in de latere periode vooral de dijken belangrijke bewoningslinten zijn.

Onderstaande dubbelbestemmingen worden in het bestemmingsplan overgenomen:

#### *Waarde – Archeologie 1*

Een bouwregeling en een aanlegvergunning (nu: omgevingsvergunning) voor bouw- en graafwerkzaamheden die dieper reiken dan 0,5 meter beneden maaiveld en die tevens een oppervlakte beslaan van meer dan 100 vierkante meter.

#### *Waarde – Archeologie 3*

Een bouwregeling en een aanlegvergunning (nu: omgevingsvergunning) voor bouw- en graafwerkzaamheden die dieper reiken dan 0,8 meter beneden maaiveld en die tevens een oppervlakte beslaan van meer dan 200 vierkante meter.

#### <span id="page-34-0"></span>**7.1.4 Monumentenzorg**

<span id="page-34-1"></span>Binnen het plangebied bevinden zich geen monumenten.

#### **7.1.5 Landschappelijke en Cultuurhistorische waarde**

In het plangebied zijn geen landschappelijke en cultuurhistorische waarden aanwezig.

#### <span id="page-34-2"></span>**7.2 Onderzoek**

#### *Bureauonderzoek*

Door onderzoeksbureau Vestigia is een bureauonderzoek uitgevoerd (zie bijlage 2). Hieruit is gebleken dat er een verkennend (veld)booronderzoek nodig is om het archeologisch verwachtingsmodel te toetsen. Het BOOR (Bureau Oudheidkundig Onderzoek van gemeentewerken Rotterdam) heeft voor dit verkennend booronderzoek een PvE opgesteld.

#### *Inventariserend veldonderzoek*

Op basis van de resultaten van het inventariserend veldonderzoek (verkennende fase) kan worden geconcludeerd dat zich binnen het plangebied mogelijk archeologische waarden bevinden. Gezien de aangetroffen bodemopbouw wordt verwacht dat deze archeologische waarden kunnen worden aangetroffen op minimaal 220 centimeter beneden maaiveld.

De geplande nieuwbouw is gepland op locaties waar nu veelal sprake is van bestaande woningen. Op basis van het bureauonderzoek is duidelijk dat deze woningen niet diep zijn gefundeerd of onderkelderd. Het archeologisch niveau onder deze nog te slopen woningen is daarom waarschijnlijk nog intact. Gezien de overlap van de footprint tussen de huidige en de geplande nieuwbouw worden hier mogelijk dus archeologische waarden bedreigd.

Bepalend hierbij is wel de methode van aanleg, en waarschijnlijk dan met name mogelijke onderkeldering en/of de dichtheid van eventuele heiwerkzaamheden. Geadviseerd wordt om, als meer duidelijk is omtrent de methode van funderen/palenplan, in overleg te treden met het bevoegd gezag. Bij intensieve heiwerkzaamheden (meer dan 5% van het te bebouwen oppervlak) wordt geadviseerd om op de locaties waar woningbouw staat gepland een karterend booronderzoek uit te voeren om de aard, diepteligging, omvang, datering, gaafheid, conservering en inhoudelijke kwaliteit van de eventuele archeologische resten te kunnen vaststellen.

Het BOOR heeft op basis van bovenstaande conclusies onderstaande geadviseerd:

"Het advies aan de gemeente Barendrecht/ BAR-organisatie is om de in het rapport geformuleerde aanbeveling, namelijk om in het plangebied afhankelijk van de exacte locatie en omvang van de voorgenomen bodemingrepen ter plaatse een vervolgonderzoek (bijvoorbeeld een karterend inventariserend veldonderzoek door middel van grondboringen) uit te laten voeren, over te nemen als beleidsbesluit. Zodra de exacte aard en omvang van deze bodemingrepen bekend zijn, dient wederom een plantoets te worden uitgevoerd om te kunnen vaststellen of archeologische waarden (die mogelijk aanwezig zijn vanaf een diepte vanaf minimaal 2,2 m beneden maaiveld op het Hollandveen) bedreigd worden. Conform afspraken die hierover bestaan tussen de bevoegde overheid, de gemeente Barendrecht/ BAR-organisatie, en archeologisch adviseur, Archeologie Rotterdam (BOOR), dient de strategie voor het eventuele archeologisch veldwerk te worden uitgewerkt in een Programma van Eisen boren."

#### <span id="page-35-0"></span>**7.3 Conclusie**

Tijdens de bouwaanvraag wordt gekeken zodra de exacte aard en omvang van de bodemingrepen bekend zijn of er aanvullend onderzoek benodigd is.

## <span id="page-36-0"></span>**8 Milieu**

#### *Algemeen*

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende dient te borgen.

#### <span id="page-36-1"></span>**8.1 M.e.r.-beoordeling**

Het voorkómen van aantasting van het milieu is van groot maatschappelijk belang. Het is daarom zaak om het milieubelang volwaardig in de besluitvorming te betrekken. Om hier in de praktijk vorm aan te geven is het instrument milieueffectrapportage of te wel m.e.r. ontwikkeld. De m.e.r.-beoordeling is een instrument met als hoofddoel het milieubelang volwaardig te laten meewegen bij de voorbereiding en vaststelling van plannen en besluiten.

De herontwikkeling van het plangebied valt onder de categorie 'woningbouw', maar blijft ruim onder de drempelwaarde van 2.000 woningen. Dit neemt niet weg dat in dit geval een vormvrije m.e.r.-beoordeling dient plaats te vinden. Dit dient plaats te vinden aan de hand van drie criteria:

- Kenmerken van het project;
- Plaats van het project;
- Kenmerken van het potentiële effect.

Vanaf 7 juli 2017 kan dit niet meer in de vorm van een paragraaf in de toelichting, maar moet door de initiatiefnemer een 'aanmeldnotitie vormvrije m.e.r.-beoordeling' worden opgesteld. Door de wetswijziging van die datum geldt dit voor alle in het Besluit m.e.r. genoemde activiteiten van de D-lijst. Het maakt daarvoor niet uit of het een activiteit onder of boven de D-drempel betreft. Voor de realisatie van de 93 woningen en de parkeerplaats is een aanmeldnotitie vormvrije m.e.r. beoordeling opgesteld waarbij kort is samengevat wat de gevolgen van de ontwikkeling zijn op de verschillende milieuaspecten. Deze aanmeldnotitie wordt tegelijkertijd met het ontwerp van dit bestemmingsplan vastgesteld.

#### <span id="page-36-2"></span>**8.2 Bodemkwaliteit**

#### <span id="page-36-3"></span>**8.2.1 Kader**

#### *Wet bodembescherming*

Als sprake is van ernstige bodemverontreiniging dan is de Wet bodembescherming (Wbb) van kracht. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst. Via de Wbb heeft de Rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Op 1 januari 2006 is de Wbb ingrijpend aangepast omdat het beleid met betrekking tot bodemsaneringen veranderde. De Wbb kent nu een viertal regelingen die alle vier een ander onderdeel van bodembescherming voor hun rekening nemen:

- Een regeling voor de bescherming van de bodem waarin ook staat dat degene die de bodem verontreinigt, zelf verantwoordelijk is voor het verwijderen van de vervuiling. De overheid kan dwingen tot sanering als de verontreiniging na 1987 is ontstaan;
- Een bijzondere regeling voor de aanpak van nieuwe bodemverontreiniging die is ontstaan als gevolg van een ongewoon voorval (calamiteit);
- Een regeling voor de verontreiniging die is ontstaan voor de Wbb in werking trad in 1987 (historische bodemverontreiniging). Ook in die gevallen geldt dat de vervuiler zelf de verontreiniging verwijdert. Als er geen vervuiler (meer) is, omdat het bedrijf niet meer bestaat en er geen rechtsopvolger is, zal de sanering door de overheid worden uitgevoerd;
- Een regeling voor de aanpak van verontreiniging in de waterbodem. Rijkswaterstaat heeft vooral met deze regeling te maken. De regeling geldt voor alle waterbodemverontreiniging, of de vervuiling nu voor of na 1987 is ontstaan.

Op 22 december 2009 is de Waterwet in werking getreden. Het beheer van waterbodems is overgeheveld van de Wet bodembescherming naar de Waterwet. Voor de Invoeringswet Waterwet is in overgangsrecht bepaald dat de Wet bodembescherming van toepassing blijft op sanering die vóór inwerkingtreding van de Waterwet als ernstig én spoedeisend zijn beschikt. Dergelijke saneringen worden onder het oude recht afgerond. Zodra het Wbb-bevoegde gezag (de Minister van Verkeer en Waterstaat of gedeputeerde staten) het evaluatieverslag van de sanering heeft goedgekeurd, vervalt het overgangsrecht en is de Waterwet volledig van toepassing.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

#### *Besluit bodemkwaliteit*

Het doel van het Besluit bodemkwaliteit (2008) is het mogelijk maken van maatschappelijke ontwikkelingen door het toepassen van bouwstoffen, grond en baggerspecie, zonder daarbij kwaliteit van de bodem en/of het oppervlaktewater te schaden. Ook geeft het besluit gemeenten en provincies meer verantwoordelijkheid om de bodem te beheren.

Het besluit heeft alleen betrekking op steenachtige materialen. Voor grond en baggerspecie in oppervlaktewater en op landbodems gelden aparte regels die ook in het Besluit bodemkwaliteit zijn opgenomen; in tegenstelling tot bouwstoffen kunnen ze weer definitief deel gaan uitmaken van de bodem. Bij het toepassen van bouwstoffen geld voor alle bouwstoffen dat ze terugneembaar moeten worden toegepast en niet vermengd mogen raken met de bodem. Bouwstoffen moeten later, wanneer het werk zijn functie verliest, weer kunnen worden verwijderd. Tot slot zijn in het Besluit bodemkwaliteit de kwaliteitsregels voor, onder meer, bodemonderzoek, bodemsanering en laboratoriumanalyses die worden uitgevoerd door adviesbureaus, laboratoria en aannemers (bodemintermediairs) vastgelegd. Deze regels zijn bekend onder de naam Kwalibo (kwaliteitsborging in het bodembeheer).

Kwalibo staat voor kwaliteitsborging in het bodembeheer. Het is een van de maatregelen om het bodembeheer te verbeteren. Kwalibo kent drie speerpunten:

- Kwaliteitsverbetering bij de overheid;
- Versterking van het toezicht en de handhaving;
- Erkenningsregeling bodemintermediairs (adviesbureaus, laboratoria en aannemers).

#### *Relatie Wabo, Wbb en Woningwet (Wonw)*

De inwerkingtreding van de Wabo (1 oktober 2010) heeft ook effect op de Wbb en de Woningwet (Wonw): in de Wabo is aangegeven dat in de plaats van de aanhoudingsgrond (uit de Wonw) een afstemmingsregeling wordt opgesteld waarbij de inwerkingtreding van de omgevingsvergunning wordt afgestemd op de acties ten aanzien van de bodemverontreiniging. Deze afstemmingsregeling is opgenomen in artikel 6.2c van de Wabo. Voorts geldt ten aanzien van de bodem dat artikel 8, tweede lid, onderdeel c, van de Woningwet gemeenten verplicht in hun bouwverordening voorschriften omtrent het tegengaan van bouwen op verontreinigde bodem op te nemen. Die voorschriften dienen op grond van artikel 8, vierde lid, van de Woningwet in elk geval betrekking te hebben op het verrichten van onderzoek naar aard en mate van verontreiniging van de bodem, op de aard en omvang van dat onderzoek en op inrichting van het op te stellen onderzoeksrapport.

#### **Beleidsnota ''Ondergrond van Barendrecht''**

Op 30 juni 2015 heeft de gemeente Barendrecht de beleidsnota ''Ondergrond van Barendrecht'' vastgesteld. Getoetst aan de ambities van Barendrecht op het gebied van duurzaamheid, economie, bescherming van het grondwater en bescherming van de aanwezige archeologische waarden in de bodem zijn er 4 prioriteiten in deze beleidsnota voor het gebruik van de ondergrond vastgelegd:

- drager voor de bovengrondse functies met het oogmerk onze duurzaamheids- en economische ambities te kunnen verwezenlijken;
- bescherming van onze archeologische bodemschatten;
- bescherming van de zoetwatervoorraad zodat deze beschikbaar blijft voor toekomstig gebruik;
- benutten van het potentieel van de ondergrond voor een duurzame, lokale energievoorziening

Er wordt onder andere aangegeven wat de huidige en toekomstige functies in de ondergrond van Barendrecht zijn en hoe dit zal worden getoetst. Op de locatie 2e Barendrechtse weg 187 is een gesaneerde tank aanwezig. Deze tank is in 1994 gereinigd en afgebuld met zand. Voor het overige is er voor gebieden F, G en I geen sprake van een functiewjiziging en zijn de gebieden niet historisch verdacht.

#### <span id="page-38-0"></span>**8.2.2 Onderzoek**

#### *Bodemkwaliteitskaart*

De locatie ligt binnen zone 2 van de regionale bodemkwaliteitskaart Barendrecht / Ridderkerk. Deze kaart is vastgesteld op 19 november 2014. De bovengrond voor de zone voldoet aan de klasse Achtergrondwaarde. De ondergrond voldoet tevens aan de klasse Achtergrondwaarde.

<span id="page-39-0"></span>*Afbeelding 7.1: bodemkwaliteitskaart Barendrecht*

#### **8.2.2 Conclusie**

Het aspect bodem vormt op het eerste gezicht geen belemmeringen voor de ontwikkelingen. Tijdens de bouwfase en voor de bouwaanvraag wordt er een bodemonderzoek uitgevoerd om zeker te weten dat er geen belemmering ter plaatse is.

#### <span id="page-39-1"></span>**8.3 Akoestische aspecten**

#### <span id="page-39-2"></span>**8.3.1 Kader**

Wet geluidhinder (Wgh)

De Wet geluidhinder verlangt inzicht in de akoestische effecten bij de realisatie van nieuwe geluidgevoelige objecten (zoals een woning of school) of een nieuwe geluidbron (zoals een weg, spoorlijn of industrieterrein)**.**

De voorkeursgrenswaarde voor nieuwe woningen is vastgelegd in de Wgh. Indien de geluidbelasting hoger is dan de voorkeursgrenswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk te zijn of op zwaarwegende bezwaren te stuiten van stedenbouwkundige, verkeerskundige, landschappelijke of financiële aard dan is het college van burgemeester en wethouders van de gemeente Barendrecht bevoegd tot het vaststellen van hogere waarden.

In tabel 1 is aangegeven wat de voorkeursgrenswaarde en de maximale ontheffingswaarde is voor nieuwe woningen.

|  |  | Tabel 1: Grenswaarden wegverkeerslawaai. |  |  |
|--|--|------------------------------------------|--|--|
|--|--|------------------------------------------|--|--|

| Functie         | Situatie  | Voorkeursgrenswaarde   | Maximale ontheffingswaarde |
|-----------------|-----------|------------------------|----------------------------|
| Nieuwe woningen | Stedelijk | 48 dB (artikel 82 Wgh) | 63 dB (art. 83 lid 2 Wgh)  |

Op grond van de verwachting dat de geluidsproductie van motorvoertuigen in de toekomst afneemt, mogen de berekende geluidsbelastingen op de gevels worden gereduceerd. Vanaf 1 juli 2012 moet worden gerekend met het Reken- en meetvoorschrift geluid 2012 (RMG 2012).

Omdat de rijsnelheid op de beschouwde wegen lager is dan 70 km/h is bij de berekening van de geluidsbelasting voor het wegverkeer een reductie toegepast van 5 dB.

#### *Gemeentelijk beleid*

Het geluidbeleid van de gemeente Barendrecht is vastgelegd in de 'Visie op het geluidbeleid gemeente Barendrecht' van november 2006. De gemeente Barendrecht heeft de ambitie om zo veel mogelijk het "stand-still" principe te hanteren voor de geluidsbelasting vanwege het weg-, het spoorwegverkeer en de industrie.

Het "stand-still" principe dat de gemeente Barendrecht toepast betekent dat het percentage geluidgehinderden niet toeneemt ten opzichte van 2006. Het College van Burgemeester en Wethouders heeft in 2006 de Visie op het geluidbeleid gemeente Barendrecht vastgesteld.

Daarnaast is in het Actieplan geluid van de gemeente Barendrecht een plandrempel voor wegverkeerslawaai opgenomen van Lden 63 dB. Voor woningen met een geluidsbelasting die hoger is dan deze waarde worden maatregelen afgewogen die de geluidsbelasting reduceren. Het is daarom ongewenst om woningen te realiseren met een geluidsbelasting die hoger is dan 63 dB. Deze geluidsbelasting betreft een cumulatieve geluidsbelasting van het verkeer op alle wegen samen zonder de toepassing van de correctie van 5 dB op grond van artikel 110g Wgh.

#### *Bouwbesluit*

In het Bouwbesluit 2012 zijn eisen gesteld ten aanzien van de karakteristieke geluidswering van de gevels van een nieuwe woning. De eis aan de karakteristieke geluidwering voor wegverkeer is de vastgestelde hogere waarde minus 33 dB.

De karakteristieke geluidwering moet worden bepaald op basis van de cumulatieve geluidsbelasting van alle relevante wegen samen exclusief de reductie ex artikel 110g Wgh.

In artikel 111 van de Wgh is aangegeven dat voor bestaande woningen die een hogere geluidsbelasting ondervinden, bijvoorbeeld door de aanleg van een nieuwe weg, voldoende geluidwering aanwezig moet zijn om in de verblijfsruimten van de woning te kunnen voldaan aan de daar gestelde eis van 33 dB. Deze systematiek is ook in dit onderzoek aangehouden met dit verschil dat voor het verkeer op de 30 km-wegen.

#### *VNG*

Om de ruimtelijke inpasbaarheid te beoordelen, is aangesloten bij de VNG-publicatie "Bedrijven en milieuzonering". Deze geeft per bedrijfscategorie een "veilige" afstand voor het milieuaspect geluid, de zogenaamde richtafstand. Wanneer woningen binnen deze richtafstand zijn gelegen, is de ontwikkeling alleen gemotiveerd mogelijk indien wordt aangetoond dat ter plaatse van de woningen sprake is van een aanvaardbaar woon- en leefklimaat.

Een autoparkeerterrein valt in milieucategorie 2, met een richtafstand van 10 meter in geval van het omgevingstype "gemengd gebied".

#### <span id="page-40-0"></span>**8.3.2 Onderzoek**

#### *Wegverkeer*

Uit de resultaten blijkt dat het verkeer op de Tweede Barendrechtseweg een maximale geluidsbelasting veroorzaakt van 58 dB op de kopgevel van de woningen in Blok F. Omdat de voorkeursgrenswaarde wordt overschreden zijn hogere waarden voor circa 12 woningen in Blok F verleend, zie bijlage 10. Vanwege het verkeer op de Binnenlandse Baan, Buitenlandse Baan en de Lindehoevelaan is de geluidsbelasting op de nieuwe woningen ruim lager dan de voorkeursgrenswaarde. Het verkeer op de 30 km-weg Mr Lohmanstraat/Achterom veroorzaakt eveneens een geluidsbelasting die hoger is dan de voorkeursgrenswaarde op de gevels aan de straatzijde. De maximale geluidsbelasting bedraagt 55 dB langs de Mr Lohmanstraat nabij de aansluiting met de Tweede Barendrechtseweg. Op Blok G1, G2 en de nieuwe woningen in wijzigingsgebied varieert de geluidsbelasting van 49 dB tot maximaal 51 dB. Voor 30 km-wegen hoeft en kan geen hogere waarde te worden vastgesteld. Bij de berekening van de karakteristieke geluidwering moet de hogere geluidsbelasting als gevolg van het verkeer op deze wegen in de berekening worden betrokken.

#### Bestaande woningen

Ter plaatse van zes bestaande woningen leidt de planontwikkeling er toe dat de voorkeursgrenswaarde wordt overschreden door het verkeer op het Achterom naar parkeerterrein I2. Dit betreft de woningen Middenbaan 55b, c, d en e, Dr. Kuyperstraat 3 en Van Hoogendorpsingel 4 waar de geluidsbelasting 49 dB bedraagt. Omdat voor deze woningen daarnaast sprake is van een toename van de geluidsbelasting is het noodzakelijk onderzoek te doen naar de geluidwering van de gevels van de woningen. Beoordeeld moet worden of kan worden voldaan aan de binnenwaarde van 33 dB in de verblijfsruimten van de woningen.

#### Gemeentelijk geluidsbeleid

Uit het onderzoek blijkt dat de plandrempel uit het gemeentelijke geluidsbeleid wordt bereikt op de kopgevel van Blok F aan de zijde van de Tweede Barendrechtseweg. Dit betekent dat maatregelen noodzakelijk zijn. Omdat maatregelen op of langs de Tweede Barendrechtseweg niet mogelijk zijn, zijn bouwkundige maatregelen onderzocht in vorm van een tuinmuur van 1,2 m op de begane grond en een gesloten borstwering van 1,2 m rond de buitenruimte en de galerij zijde. Deze maatregelen leiden gemiddeld tot een geluidsreductie van 5 dB. Om hinderlijke geluidsreflecties tegen te gaan is het noodzakelijk ter plaatse van de buitenruimte aan de hoogst belaste zijde het plafond van de bovenliggende balkon/verdieping te voorzien van geluidsabsorptie.

Door de toename van het aantal woningen en de toename van de verkeersintensiteiten leiden de ontwikkelingen in het plan tot een toename van het aantal (ernstig) gehinderden en slaapverstoorden. Uit het onderzoek lijkt dat door het aantal nieuwe woningen en de ligging van deze woningen ten opzichte van de Mr Lohmanstraat en het Achterom zijn deze (ernstig) gehinderden en slaapverstoorden vooral gelegen binnen de nieuw te bouwen woningen. Door de toepassing van de genoemde bouwkundige maatregelen kan deze toename worden beperkt.

#### *Parkeren*

Uit het onderzoek naar de nieuwe parkeervoorzieningen blijkt voor wat betreft het langtijdgemiddeld beoordelingsniveau dat voldaan wordt aan de toetswaarde van 50 dB(A) etmaalwaarde, waarmee voor wat betreft deze beoordelingsgrootheid sprake is van een aanvaardbaar woon- en leefklimaat.

Uit het onderzoek blijkt voor wat betreft de maximale geluidniveaus dat niet zondermeer voldaan wordt aan de toetswaarde van 70 dB(A) in de dagperiode, 65 dB(A) in de avondperiode en 60 dB(A) in de nachtperiode.

- Voor de bestaande woningen en de appartementen aan het Achterom, de Middenbaan en Lindenhoevelaan geldt dat in de huidige situatie vergelijkbare niveaus optreden omdat de ligging van de parkeerplaatsen (deelgebied I1 en I2) ten opzichte van de huidige situatie niet of niet significant wijzigt.
- Voor de nieuwbouw F geldt dat de hoogste niveaus veroorzaakt worden door het gebruik van de direct aangrenzende (eigen) parkeerplaatsen ten zuiden van het gebouw (deelgebied F). Het gebruik van de parkeerplaatsen aan het Achterom (deelgebied I1) veroorzaakt niveaus tot circa 78 dB(A). Omdat voor deze woningen geen maatregelen aan de bron of in de overdracht mogelijk zijn wordt geadviseerd aanvullende bouwkundige voorzieningen te treffen om in de woningen 's nachts een geluidniveau van LAmax = 45 dB(A) te borgen.
- Voor de nieuwbouw G1 en G2 geldt dat de hoogste niveaus veroorzaakt worden door het gebruik van de direct aangrenzende parkeerplaatsen ter plaatse van de kopgevels, tussen de beide gebouwen in. Het gebruik van de parkeerplaatsen aan het Achterom (deelgebied I1 en I2) veroorzaakt niveaus tot circa 78 dB(A). Geadviseerd wordt de zuidelijke kopgevel van nieuwbouw G1 en noordelijke kopgevel van nieuwbouw G2 doof uit te voeren en in het verlengde van deze gevels een tuinmuur op te richten. Omdat voor deze woningen geen aanvullende maatregelen aan de bron of in de overdracht mogelijk zijn wordt geadviseerd aanvullende bouwkundige voorzieningen te treffen om in de woningen 's nachts een geluidniveau van LAmax = 45 dB(A) te borgen.
- Voor de woningen binnen de wijzigingsbevoegdheid geldt dat de hoge niveaus met name veroorzaakt worden door de zeer korte afstand tot de parkeerplaatsen van deelgebied I2. Omdat voor deze woningen geen maatregelen aan de bron of in de overdracht mogelijk zijn wordt geadviseerd aanvullende bouwkundige voorzieningen te treffen om in de woningen 's nachts een geluidniveau van LAmax = 45 dB(A) te borgen.
- Voor de woningen 2e Barendrechtseweg 191-197 en Mr Thorbeckestraat 32 geldt dat de maximale geluidniveaus bepaald worden door de activiteiten op het parkeerterrein ten zuiden van nieuwbouw F. In de huidige situatie is in dit gebied sprake van een tuin- en woonbestemming, waarmee voor deze woningen sprake is van een verslechtering van het woon- en leefklimaat. Om deze verslechtering teniet te doen wordt geadviseerd tuinmuren op te richten en nader onderzoek te doen of in de nachtperiode een binnenniveau van LAmax = 45 dB(A) gewaarborgd is dan wel welke maatregelen noodzakelijk zijn om dit niveau te borgen.

#### <span id="page-42-0"></span>**8.3.3 Conclusie**

#### *Wegverkeer*

Voor de nieuwe woningen aan de zijde van de Tweede Barendrechtseweg wordt de voorkeursgrenswaarde op de kopgevel overschreden, hiervoor zijn hogere waarden verleend. Daarnaast worden verschillende bouwkundige maatregelen voorgesteld om de toename van het aantal (ernstig) gehinderden en slaapverstoorden te beperken. Tevens wordt een gevelweringsonderzoek uitgevoerd waarbij wordt beoordeeld of kan worden voldaan aan een binnenwaarde van 33 dB in de verblijfsruimten van de nieuwe en bestaande woningen.

#### *Parkeren*

Geadviseerd wordt de zuidelijke kopgevel van nieuwbouw G1 en de noordelijke kopgevel van nieuwbouw G2 doof uit te voeren en in het verlengde van deze gevels een tuinmuur op te richten. Tevens wordt geadviseerd tuinmuren op te richten op het parkeerterrein ter plaatse van nieuwbouw F om de situatie voor de bestaande woningen niet te doen verslechteren. Voor de overige nieuw te realiseren geluidgevoelige bestemmingen wordt geadviseerd bij de nadere uitwerking van de nieuwbouw rekening te houden met de optredende maximale geluidniveaus, door het treffen van (aanvullende) bouwkundige voorzieningen om in de woningen 's nachts een geluidniveau van LAmax = 45 dB(A) te borgen.

#### *Borging conclusies in het bestemmingsplan*

De toepassing van de genoemde bouwkundige maatregelen en de geluidweringsonderzoeken in beide akoestische onderzoeken, worden geborgd in de regels van dit bestemmingsplan door voorwaardelijke verplichtingen op te nemen in de algemene regels.

#### <span id="page-43-0"></span>**8.4 Luchtkwaliteit**

#### <span id="page-43-1"></span>**8.4.3 Kader**

Luchtkwaliteit is afhankelijk van de aanwezigheid van stoffen in de buitenlucht die schadelijk zijn voor de gezondheid. Een maat voor de luchtkwaliteit is de concentratie van een dergelijke stof in de lucht, meestal uitgedrukt in microgrammen per kubieke meter (µg/m3). Bronnen die schadelijke stoffen uitstoten, kunnen lokaal (tot enkele kilometers) effect hebben op de concentraties in de lucht.

De Nederlandse wet- en regelgeving voor luchtkwaliteit vloeit voort uit titel 5.2 van de Wet milieubeheer (Wm), ook wel de Wet luchtkwaliteit genoemd. Deze wet implementeert onder andere de normen uit Europese regelgeving. Op grond van artikel 5.16 Wm dient een bestuursorgaan, in geval van de in dit artikel genoemde gevallen, een besluit te nemen met in achtneming van één van de volgende gronden:

- het project leidt niet tot overschrijding van een grenswaarde;
- het project leidt per saldo tot gelijk blijven of verbetering van de luchtkwaliteit;
- het project draagt 'niet in betekenende mate' bij aan de concentratie van een stof;
- het project is genoemd of past binnen het Nationaal Samenwerkingsprogramma Luchtkwaliteit (NSL).

Het begrip 'niet in betekenende mate bijdragen' (NIBM) aan de verslechtering van de luchtkwaliteit is een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de jaargemiddelde concentraties NO2 en PM10 niet meer toenemen dan 1,2 µg/m3. In dat geval is de ontwikkeling als NIBM te beschouwen.

#### *Nationaal Samenwerkingsprogramma Luchtkwaliteit (NSL)*

Het NSL is een programma waarbij rekening is gehouden met (toekomstige) projecten en maatregelen door middel van een pakket van maatregelen waardoor er binnen een bepaalde termijn aan de grenswaarden voor fijn stof (PM10) en stikstofdioxide (NO2) wordt voldaan.

*Toepasbaarheidsbeginsel*

In de Wet milieubeheer is het toepasbaarheidsbeginsel in artikel 5.19 lid 2 opgenomen. Het gaat daarin voornamelijk om de toegankelijkheid van plaatsen.

De luchtkwaliteit hoeft niet beoordeeld te worden op:

- locaties die voor het publiek ontoegankelijk zijn;
- terreinen met één of meer inrichtingen waar ARBO-regels gelden, en/of;
- de rijbaan van wegen en de middenberm van wegen, tenzij voetgangers normaliter toegang hebben tot de middenberm.

Voor de toetsing aan de grenswaarden wordt in de omgeving van het plan en op de rand van het parkeerterrein de concentraties luchtverontreinigende stoffen bepaald.

#### *Wettelijke stoffen*

In de Wet luchtkwaliteit zijn grenswaarden gesteld voor zeven stoffen en richtwaarden voor vijf stoffen met betrekking tot de concentraties in de buitenlucht. In Nederland zijn NO2 en PM10 het meest kritisch.

Daarnaast is per 1 januari 2015 ook voor zeer fijn stof (PM2,5) een jaargemiddelde grenswaarde van kracht. In het algemeen geldt dat bij voldoen aan de normen voor deze stoffen, een overschrijding van de normen voor de overige stoffen redelijkerwijs kan worden uitgesloten. De normen voor de stoffen NO2, PM10 en PM2,5 zijn opgenomen in tabel 1.

| Stof  | Norm           | Grenswaarde                                 |
|-------|----------------|---------------------------------------------|
| NO2   | Jaargemiddeld  | Maximaal 40 µg/m3                           |
| PM10  | Jaargemiddeld  | Maximaal 40 µg/m3                           |
| PM10  | Daggrenswaarde | Maximaal 35 maal per jaar meer dan 50 µg/m3 |
| PM2,5 | Jaargemiddeld  | Maximaal 25 µg/m3                           |

Tabel 1: Overzicht normen luchtverontreinigende stoffen.

Deze grenswaarden vertegenwoordigen het niveau waaronder geen onacceptabele gezondheidseffecten of onaanvaardbare nadelige milieueffecten optreden als gevolg van de heersende concentraties aan luchtverontreiniging.

Naast een jaargemiddelde grenswaarde voor de NO2-concentratie geldt voor deze stof ook een grenswaarde voor de uurgemiddelde NO2-concentratie. Deze 1-uurs gemiddelde grenswaarde bedraagt 200 µg/m3. Voor deze norm geldt dat deze niet vaker dan 18 keer per jaar overschreden mag worden. Uit metingen blijkt dat een overschrijding van deze grenswaarde, behalve in uitzonderlijk drukke stadssituaties, al lang niet meer aan de orde is. Omdat ook in deze situatie de uurgrenswaarde geen rol speelt, is deze beoordeling buiten beschouwing gelaten.

Naast stikstofdioxide en (zeer) fijn stof zijn er in de Wet milieubeheer ook grenswaarden opgenomen voor zwaveldioxide, lood, koolmonoxide en benzeen. Voor deze stoffen geldt dat het verschil tussen de grenswaarde en de som van de bijdrage van het wegverkeer en de achtergrondconcentratie zo groot is, dat een overschrijding van de grenswaarden wordt uitgesloten.

#### <span id="page-45-0"></span>**8.4.2 Onderzoek**

Door KuiperCompagnons is een luchtkwaliteit onderzoek uitgevoerd (zie bijlage 5) in relatie tot de ontwikkelingen in het bestemmingsplan "Mr. Lohmanstraat'' in Barendrecht. Gezien de aard van de ontwikkelingen is op grond van de Wet luchtkwaliteit onderzoek uitgevoerd naar het aspect luchtkwaliteit en is getoetst of aan de grenswaarden kan worden voldaan.

Het onderzoek naar de luchtkwaliteit is uitgevoerd langs de belangrijkste wegen in de nabijheid van het plan en de parkeerterreinen in het plangebied. Uit het onderzoek blijkt dat op alle beoordeelde locatie de jaargemiddelde concentraties luchtverontreinigende stoffen ruim lager is dan de gestelde grenswaarde uit de Wet luchtkwaliteit.

#### <span id="page-45-1"></span>**8.4.3 Conclusie**

Omdat de gestelde grenswaarden niet worden overschreden wordt geconcludeerd dat het aspect luchtkwaliteit niet leidt tot belemmeringen voor de ontwikkeling in dit bestemmingsplan.

#### <span id="page-45-2"></span>**8.5 Externe veiligheid**

#### <span id="page-45-3"></span>**8.5.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor bestaande situaties wordt het niveau van 10-5 per jaar als grenswaarde gehanteerd, 10-6 per jaar geldt als richtwaarde. Voor nieuwe situaties geldt een grenswaarde van 10-6 per jaar. Een richtwaarde is daarbij niet van toepassing.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

#### *Regelgeving transport van gevaarlijke stoffen over wegen, water en spoor*

Het Besluit externe veiligheid transportroutes (Bevt) hanteert een vaste afstand van 200 meter, gemeten vanaf de buitenrand van de transportroute, voor het verantwoordingsgebied. Binnen dit gebied dient de hoogte van het GR inzichtelijk te worden gemaakt. Het invloedsgebied is afhankelijk van de afstand van de 1% letaliteitsgrens van de verschillende stoffen over de transportroute. Voor de meest bepalende stofcategorie GF3 (zoals LPG) is dat 355 meter, gemeten vanaf de as van de transportroute. Binnen het invloedsgebied dient een motivering te worden opgesteld over de zelfredzaamheid en bestrijdbaarheid.

Ten aanzien van de verantwoordingsplicht groepsrisico wordt, net als in het Bevb, onderscheid gemaakt tussen een volledige verantwoording en een beperkte verantwoording van het groepsrisico.

#### *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen gebouwen zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

#### <span id="page-46-0"></span>**8.5.2 Onderzoek**

Het plangebied is niet gelegen nabij een risicobron. Ook zijn er geen risico-contouren die het plangebied raken.

#### <span id="page-46-1"></span>**8.5.3 Conclusie**

<span id="page-46-2"></span>Het aspect Externe Veiligheid vormt geen belemmeringen voor dit bestemmingsplan.

#### **8.5.4 Risicoverwantwoording**

Het bestemmingsplan is getoetst aan de scenarioanalyse Externe Veiligheid die is opgesteld door de Veiligheidsregio Rotterdam Rijnmond en onderdeel uitmaakt van de EV-visie van Barendrecht. De ontwikkellocatie ligt buiten de 1% letaliteitsgrenzen van de risicobronnen in de directe omgeving. Op basis hiervan hoeven er geen bouwkundige aanpassingen te worden uitgevoerd.

#### <span id="page-46-3"></span>**8.6 Bedrijven en milieuzonering**

#### <span id="page-46-4"></span>**8.6.3 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de aanwezige functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en Milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

#### **8.6.2 Analyse omgeving**

Het bestemmingsplan maakt woningbouw mogelijk. Daarom dient beoordeelt te worden of een goed woon- en leefklimaat gegarandeerd is bij realisatie van de ontwikkeling.

De VNG-brochure maakt onderscheid tussen een rustige woonwijk en een gemengd gebied. Een 'gemengd gebied' is een gebied met een matige tot sterke functiemening of een gebied dat gelegen is, direct langs hoofdinfrastructuur. In een gemengd gebied mag een gereduceerde richtafstand worden gehanteerd. De achterliggende gedachte hierbij is dat in deze gebieden al sprake is van een bepaalde verstoring en dus naar verhouding meer milieubelasting acceptabel is.

De planlocatie bevindt zich in een overgangszone tussen gemengd gebied en een rustige woonwijk (ten zuiden van de Buitenlandse Baan en ten westen van de 2e Barendrechtseweg). Gelet op de omliggende functies en de ligging aan de meester Lohmanstraat is het gebied aangemerkt als gemengd gebied.

#### *Functiemenging*

In de directe omgeving van het plangebied is sprake van een sterke mate van functiemening. Aan de noord- en oostzijde grenst het plangebied aan winkelcentrum 't Vlak. In het winkelcentrum bevinden zich diverse kleine horecagelegenheden en ruim 100 winkels. Het dichtstbijzijnde bedrijf is Albert Heijn. In het zuiden grenst het plangebied aan multifunctioneel gebouw 't Trefpunt. Dit voormalige gebouw van de Groen van Prinsterer basisschool dat in de jaren '90 zijn herbestemming heeft gevonden in een multifunctioneel gebouw heeft sindsdien al vele huurders voor maatschappelijke functies gehuisvest waaronder: peuterspeelzalen, de lokale radio, een toneelvereniging etc. Het gebouw is echter verouderd moet vervangen worden. Ten zuidwesten van het plangebied bevindt zich de brandweerkazerne en muziek-, dans- en theaterschool Cultuurlocaal De Baerne. Voor een nadere beschouwing van de in de omgeving aanwezige functies wordt verwezen naar de tabel onder *Activiteiten*.

#### *Hoofdinfrastructuur*

Het plangebied grenst in het westen aan de 2e Barendrechtseweg, een gebiedsontsluitingsweg met een etmaalintensiteit van circa 7.000 motorvoertuigen per etmaal. De geluidsbelasting als gevolg van de 2e Barendrechtseweg op de beoogde woningen bedraagt maximaal 59 dB (op de westgevel), zoals blijkt uit akoestisch onderzoek uitgevoerd in het kader van de EU geluidbelastingskaarten derde tranche (2016). Daarmee kan gesteld worden dat de voorkeurswaarde van 48 dB ruim wordt overschreden en dat sprake is van een zekere verstoring vanwege de geluidsbelasting door het verkeer op de 2e Barendrechtseweg.

#### *Activiteiten*

In de hierna weergegeven tabel is weergegeven welke activiteiten of functies geprojecteerd zijn nabij het plangebied in de plansituatie, welke (gereduceerde) richtafstanden daarvoor gelden en wat het maatgevende aspect (geur, geluid of gevaar) is. De richtafstand wordt gemeten vanaf de inrichtingsgrens tot de gevel van de dichtstbijzijnde woning.

| SBI-Code  | Omschrijving                           | VNG<br>Categorie | Richtafstand<br>rustige woonwijk /<br>gemengd gebied<br>(in m)* | Werkelijke afstand<br>tot beoogde<br>woningbouw<br>(in m) | Maatgevend<br>aspect |
|-----------|----------------------------------------|------------------|-----------------------------------------------------------------|-----------------------------------------------------------|----------------------|
| 471       | Supermarkt Albert Heijn                | 1                | 10 / 0                                                          | 15                                                        | geluid/gevaar        |
| 852, 8531 | Multifunctioneel gebouw 't<br>Trefpunt | 2                | 30 / 10                                                         | 10                                                        | geluid               |
| 8425      | Brandweerkazerne                       | 3.1              | 50 / 30                                                         | 115                                                       | geluid               |
| 8552      | Cultuurlocaal De Baerne                | 2                | 30 / 10                                                         | 130                                                       | geluid               |

* voor het plangebied geldt een richtafstand op basis van gemengd gebied, in vet gedrukte afstanden zijn leidend.

#### *Woon- en leefklimaat*

Zoals blijkt uit bovenstaand overzicht wordt ten aanzien van alle omliggende activiteiten voldaan aan de richtafstanden voor een gemengd gebied. Het perceel waarop zich in de huidige situatie multifunctioneel gebouw 't Trefpunt bevindt had voorheen de bestemming 'Gemengd'. Om een afstand te creëren tussen 't Trefpunt en de nieuwe woningbouw in het plan wordt een strook van 10 meter langs de woningen op het perceel van 't Trefpunt omgezet van gemengde bestemming naar groenbestemming, zodat tevens wordt voldaan aan de VNG richtafstanden. Daarmee kan gesteld worden dat het woon- en leefklimaat van de nieuwe woningen is geborgd. Ook wordt de bedrijfsvoering van de omliggende functies door de realisatie van de nieuwe woningen niet onevenredig belemmerd.

Daarnaast kan gesteld worden dat de ontwikkeling het woon- en leefklimaat van bestaande woningen niet aantast. Als gevolg van de planvorming vindt een verbetering plaats van het woonen leefklimaat in de directe omgeving. Derhalve gelden er geen belemmeringen.

#### **8.6.3. Conclusies**

Het aspect Bedrijven en Milieuzonering levert geen belemmeringen op voor de beoogde ontwikkeling. De beoogde ontwikkeling levert ook geen belemmeringen op voor de omliggende functies nabij het plangebied.

## <span id="page-49-0"></span>**9 Uitvoerbaarheid**

#### <span id="page-49-1"></span>**9.1 Economische uitvoerbaarheid**

#### *Exploitatieverplichting*

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. Tevens is met de inwerkingtreding van de Wet ruimtelijke ordening de verplichting ontstaan om, indien sprake is van ontwikkelingen waarbij een bouwplan als bedoeld in artikel 6.2.1 Bro wordt mogelijk gemaakt en waarvoor de gemeente redelijkerwijs kosten moet maken, bijvoorbeeld voor de aanleg van voorzieningen van openbaar nut, en de plankosten, deze kosten moeten worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld. (artikel 6.12 Wro).

Voor dit bestemmingsplan geldt dat het kostenverhaal is geregeld via gesloten overeenkomsten met Patrimonium. In deze overeenkomsten zijn aspecten als grondverkoop, aanleg openbaar gebied, planschade en overige zaken aangaande kostenverhaal geregeld. De woningbouw geschiedt geheel voor rekening en risico van Patrimonium.

Dit bestemmingsplan maakt rechtstreekse bouwplannen mogelijk in de zin van 6.2.1 Bro. Het opstellen van een exploitatieplan is in het kader van dit bestemmingsplan thans niet aan de orde. Tussen de gemeente en Patrimonium is een samenwerkingsovereenkomst gesloten die tevens een anterieure overeenkomst is in het kader van de WRO ter vergoeding van kosten. De verkoop van de 2e woningen aan de 2e Barendrechtseweg 187 en 189 aan Patrimonium is daarin ook opgenomen.

<span id="page-49-2"></span>Gezien het voorgaande wordt het plan financieel uitvoerbaar geacht.

#### **9.2 Maatschappelijke uitvoerbaarheid**

#### *Plan(vormings)proces*

Het voorontwerpbestemmingsplan is toegezonden aan de betrokken instanties, zoals het Waterschap en Bureau Oudheidkundige Onderzoek Rotterdam (BOOR). De opmerkingen van deze instanties zijn verwerkt in het ontwerpbestemmingsplan.

In de maand mei 2018 zijn een tweetal bewonersavonden georganiseerd en is het nieuwbouwplan gepresenteerd aan de omwonenden. Ten behoeve van een aanvaardbare geluidbelasting worden maatregelen genomen en zijn hogere waarde vastgesteld, zie bijlage 10. Dit alles leidt zorgt ervoor dat er geen sprake is van een onaanvaardbare geluidsbelasting

#### <span id="page-50-0"></span>**9.3 Handhavingsaspecten**

#### *Inleidend*

Het bestemmingsplan is bindend voor zowel de overheid als de burger. De primaire verantwoordelijkheid voor controle en handhaving ligt bij de gemeente. Handhaving kan worden omschreven als elke handeling die erop gericht is de naleving van regelgeving te bevorderen of een overtreding te beëindigen. Het doel van handhaving is om de duurzame bescherming van mens en omgeving te waarborgen. Binnen het kader van het bestemmingsplan heeft regelgeving met name betrekking op de Wet ruimtelijke ordening en de Woningwet. Bij overtreding van deze regelgeving moet gedacht worden aan bouwen zonder omgevingsvergunning voor het bouwen, bouwen in afwijking van een verleende vergunning, het handelen zonder of in afwijking van een noodzakelijke vergunning voor het uitvoeren van werken, geen bouwwerken zijnde, en voor werkzaamheden (de vroegere aanlegvergunning) en het gebruik van gronden en opstallen in strijd met de gebruiksregels van het bestemmingsplan of een afwijking.

Er zijn twee vormen handhaving te onderscheiden: preventieve en repressieve handhaving.

*Preventieve handhaving* bestaat uit actief toezicht door of namens de gemeente door bijvoorbeeld regelmatige controles op de uitvoering van vergunningen en regelmatige gebiedscontroles. Vervolgens worden in het kader van preventieve handhaving duidelijke en maatschappelijk geaccepteerde regels opgesteld en aandacht besteed aan communicatie en voorlichting.

*Repressieve handhaving* bestaat uit de aanwending van publiekrechtelijke middelen bij geconstateerde overtredingen, zoals het opleggen van een dwangsom of het uitoefenen van bestuursdwang. Daarnaast is het mogelijk strafrechtelijke middelen toe te passen en privaatrechtelijk actie te ondernemen bij inbreuk op het eigendomsrecht van de gemeente. Repressieve handhaving heeft als primaire doel een einde te maken aan een specifieke overtreding van de Wro of de Woningwet.

De handhaafbaarheid van een bestemmingsplan is met name afhankelijk van het draagvlak van de regels onder de burgers en van de duidelijkheid van de regels.

#### *Vertaling naar bestemmingsregeling*

De verbeelding, de regels en de toelichting zijn, tot slot, zodanig op elkaar afgestemd dat interpretatieproblemen en problemen met betrekking tot de uitvoering zo veel mogelijk worden voorkomen.

## <span id="page-51-0"></span>**10 Juridische plantoelichting**

In dit hoofdstuk wordt een toelichting gegeven op de opgestelde regels en de verbeelding. In tegenstelling tot de toelichting, zijn de regels en de verbeelding de juridisch bindende onderdelen van het bestemmingsplan.

### <span id="page-51-1"></span>**10.1 Planmethodiek**

Het bestemmingsplan Mr. Lohmanstraat is een zogenaamd projectbestemmingsplan, er worden met behulp van het plan een ontwikkeling – een project – mogelijk gemaakt. Dit bestemmingsplan vervangt het geldende bestemmingsplan voor het plangebied.

#### *Bestemmingsregeling*

Bij de opzet van dit bestemmingplan is gekozen voor een globale bestemmingsregeling. Dat wil zeggen dat op de verbeelding voor iedere bestemming is aangegeven waar welke bebouwing is toegestaan: per perceel is doormiddel van een groot bouwvlak aangegeven waar de hoofdbebouwing gebouwd mag worden (de hoofdbebouwing is het belangrijkste gebouw op een perceel behorende bij de betreffende bestemming). Per bouwvlak is bepaald welke goot- en nokhoogte de hoofdbebouwing mag hebben. Doormiddel van een bebouwingspercentage is aangegeven hoeveel bebouwing is toegestaan in het bouwvlak. Daar waar geen percentage is opgenomen, mag het bouwvlak volledig worden bebouwd.

#### *Erfbebouwing*

Naast de hoofdbebouwing kent het plan ook mogelijkheden voor erfbebouwing. De hoofdregel daarbij is, dat zowel binnen als buiten het bouwvlak – afhankelijk van de bestemming – bijgebouwen mogen worden gebouwd, mits voldaan wordt aan een aantal voorwaarden die zijn opgenomen in de regels.

#### *Functies*

In het plan is het toegestane gebruik van de gronden bepaald. In de regels is per bestemming bepaald welke gebruiksmogelijkheden binnen de bestemming gelden. Dat wil zeggen dat de gronden bestemd zijn voor een bepaald(e) functie of gebruik, afhankelijk van de voorwaarden in de regels. Zie voor informatie over de bestemmingen en aanduidingen ook paragraaf 9.2.

#### *Flexibiliteit*

Tenslotte is in de regels bij dit bestemmingsplan nog een aantal flexibiliteitsbepalingen (oftewel afwijkings- en wijzigingsbevoegdheden) opgenomen die burgemeester en wethouders de mogelijkheid bieden om bij de uitvoering van het plan af te wijken van de algemene bestemmingsregeling of het plan op specifieke onderdelen te wijzigen. Bij toepassing van de flexibiliteitsbepaling moeten burgemeester en wethouders steeds afwegen of gebruikmaking van deze bevoegdheid niet leidt tot de aantasting van belangen van derden.

#### *Digitaal Uitwisselbare Ruimtelijke Plannen (DURP)*

Bij het opstellen van de verbeelding en de regels is uitgegaan van het handboek voor het opstellen van bestemmingsplannen dat is gebaseerd op de door het ministerie van VROM ontwikkelde DURP-standaarden. Dat wil zeggen dat een vaste indeling van verbeelding en regels is aangehouden en dat de verbeelding getekend is op een wijze dat deze eenvoudig geschikt te maken is voor digitale toepassingen en uitwisseling met andere instanties (conform SVBP 2012).

#### <span id="page-52-0"></span>**10.2 Regels**

De regels bestaan uit vier hoofdstukken:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

De regels worden opgesteld conform de SVBP 2012.

Hierna wordt een korte toelichting gegeven op de in het plan voorkomende bestemmingen.

#### *Hoofdstuk 1 Inleidende regels*

In dit hoofdstuk is een aantal begrippen verklaard dat wordt gebruikt in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

#### *Hoofdstuk 2 Bestemmingsregels*

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Tevens zijn, waar mogelijk, flexibiliteitsbepalingen opgenomen.

In het bestemmingsplan zijn de volgende bestemmingen opgenomen:

#### Bestemming *Centrum – Primair*

De voor *Centrum – Primair* aangewezen gronden zijn bestemd voor detailhandel, dienstverlening, horeca-activiteiten van categorie 1 en 2, bedrijven van categorie 1 en 2, wonen, maatschappelijke voorzieningen, parkeervoorzieningen, ambulante handel (daar waar dat is toegestaan), bibliotheek ter plaatse van de aanduiding 'bibliotheek' en een theater ter plaatse van de aanduiding ''theater.

#### Bestemming *Groen*

De voor *Groen* aangewezen gronden zijn bestemd voor groenvoorzieningen, bermen en beplanting, parken en plantsoenen, voet- en fietspaden, speelvoorzieningen, voorwerpen van beeldende kunst, water en voorzieningen voor de waterhuishouding.

#### Bestemming *Kantoor*

De voor *Kantoor* aangewezen gronden zijn bestemd voor kantoren met daaraan ondergeschikt: bij de bestemming behorende bouwwerken en voorzieningen, groen- en speelvoorzieningen, wegen en paden, parkeervoorzieningen, nutsvoorzieningen, water en huishoudkundige voorzieningen.

#### Bestemming *Verkeer - Verblijfsgebied*

De voor *Verkeer – Verblijfsgebied* aangewezen gronden zijn bestemd voor verkeersvoorzieningen, parkeervoorzieningen en voet- en fietspaden, daaronder ook begrepen bij de bestemming behorende bouwwerken en voorzieningen, groen- en speelvoorzieningen, geluidwerende voorzieningen, nutsvoorzieningen, water en waterhuishoudkundige voorzieningen en kunstwerken.

#### Bestemming *Wonen*

De voor *Wonen* aangewezen gronden zijn primair bestemd voor wonen en de daarbij horende functies zoals, erven. Beoogd wordt ter plaatse maximaal 93 appartementen te realiseren, passend binnen de regeling zoals opgenomen in deze bestemming en de daar bijbehorende regeling omtrent erfbebouwing.

#### Dubbelbestemming *Waarde Archeologie 1*

In het plangebied zijn de mogelijk aanwezige archeologische waarden beschermd door deze dubbelbestemming. Zie ook hoofdstuk 6.

#### Dubbelbestemming *Waarde Archeologie 3*

In het plangebied zijn de mogelijk aanwezige archeologische waarden beschermd door deze dubbelbestemming. Zie ook hoofdstuk 6.

#### *Hoofdstuk 3 Algemene regels*

In deze paragraaf worden, in aanvulling op de bestemmingsbepalingen, aanvullende regels gesteld.

#### *Wijzigingsregels*

In deze regel is vastgelegd dat het gebied met de *Gebiedsaanduiding - wetgevingszone wijzigingsgebied* gewijzigd mag worden naar de bestemming '*Centrum – Primair'*, hier zijn wel een drietal voorwaarden aan verbonden. Deze zijn opgenomen in het artikel in de regels van het bestemmingsplan.

#### *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning niet opnieuw in beschouwing mag worden genomen.

#### *Algemene bouwregels*

In de algemene bouwregels zijn een aantal voorwaardelijke verplichtingen opgenomen waaraan moet worden voldaan, voordat de omgevingsvergunning voor de activiteit bouwen wordt verleend.

#### *Algemene gebruiksregels*

In de algemene gebruiksregels is een algemeen verbod op strijdig gebruik opgenomen, en wordt een aantal voorbeelden genoemd wat in ieder geval als strijdig gebruik wordt beschouwd. Daarnaast zijn er een aantal voorwaardelijke verplichtingen opgenomen die voor het bestemmingsplan gelden.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen. In het artikel is een aantal algemene afwijkingen opgenomen, dat middels een omgevingsvergunning kan worden verleend. Het betreft een standaardregeling die het mogelijk maakt om bij de uitvoering van bouwplannen beperkte afwijkingen van het plan bij een omgevingsvergunning mogelijk te maken.

Het gaat bijvoorbeeld om een geringe overschrijding van de toegestane bouwhoogte of het mogelijk maken van de bouw van schakelkastjes (nutsgebouwtjes) in het openbare gebied.

#### *Hoofdstuk 4 Overgangs- en slotregels*

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd. In de slotregel is de officiële naam van het plan bepaald. Onder deze naam kan het bestemmingsplan worden aangehaald.

#### <span id="page-54-0"></span>**10.3 Geometrische plaatsbepaling**

Voor het verbeelden van de geometrisch bepaalde bestemmingen is een GBKN-ondergrond gebruikt. Dit bestand is opgebouwd in coördinaten in het stelsel van de Rijksdriehoeksmeting, of kortweg Rijksdriehoekscoördinaten (ook wel: RD-coördinaten). Dit zijn de coördinaten die in Nederland worden gebruikt als grondslag voor onder meer geografische aanduidingen, waarbij de exacte locatie van een gebied wordt vastgelegd. In het plan is met behulp van lijnen, coderingen en arceringen aan gronden (en in dit geval ook wateren) een bepaalde bestemming toegekend. Binnen een bestemmingsvlak zijn met aanduidingen nadere regels aangegeven. Op een afdruk van de geometrische plaatsbepaling, de verbeelding, zijn alle bestemmingen en aanduidingen naast elkaar zichtbaar.

## <span id="page-55-0"></span>**11 Procedure**

#### <span id="page-55-1"></span>**11.1 Voorbereidingsfase**

#### *Vooraankondiging*

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een bestemmingsplan waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

#### *Overleg*

Conform artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In dit kader is voor het voorontwerpbestemmingsplan advies gevraagd aan de volgende instanties:

- Provincie Zuid Holland
- Waterschap Hollandse Delta
- Bureau Oudheidkundig Onderzoek Rotterdam (BOOR)

#### <span id="page-55-2"></span>**11.2 Ontwerpfase**

Het voorontwerpbestemmingsplan "Mr. Lohmanstraat" lag van 22 juni t/m 20 juli 2018 ter inzage. Binnen dit termijn zijn er 4 inspraakreacties binnen gekomen en 2 vooroverleg reacties. De reacties zijn samengevat en beantwoord in de Nota Inspraak en vooroverleg, zie bijlage 8 van dit bestemmingsplan.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. De kennisgeving van het ontwerpbesluit tot vaststelling van het bestemmingsplan moet in de Staatscourant worden geplaatst en dient - met de inwerkingtreding van de Wet ruimtelijke ordening - ook via elektronische weg te geschieden. Tevens dient de kennisgeving te worden toegezonden aan die diensten van Rijk en provincie die belast zijn met de behartiging van belangen die in het plan in het geding zijn, aan het waterschap en aan belanghebbende gemeenten.

Het ontwerpbestemmingsplan heeft gedurende zes weken (9 november 2018 t/m 24 december 2018) ter inzage gelegen. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Er zijn 11 zienswijzen ingediend. Deze zijn opgenomen en beantwoord in de 'Nota van beantwoording zienswijzen', die als bijlage 11 bij de toelichting is gevoegd. Het ontwerpbesluit hogere waarden Wet geluidhinder heeft tegelijkertijd met het ontwerpbestemmingsplan ter inzage gelegen. Op het ontwerpbesluit zijn 2 zienswijzen ingediend. Ook deze zienswijzen zijn in bijgevoegde Nota van beantwoording zienswijzen samengevat en beantwoord. De zienswijzen hebben geen aanleiding gegeven tot aanpassing van het plan.

#### <span id="page-56-0"></span>**11.3 Vaststellingsfase**

Het bestemmingsplan is op 2 juli 2019 gewijzigd vastgesteld door de gemeenteraad.

Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking waarna tot planrealisatie kan worden overgegaan

e-mail: kuiper@kuiper.nl www.kuiper.nl

Van Nelle Ontwerpfabriek Gebouw Thee 0 Van Nelleweg 3042 3044 BC Rotterdam T 010 433 00 99 F 010 404 56 69